{"url": "http://www.focus-news.net/news/2018/03/25/2503904/republika-makedoniya-tazi-godina-gartsiya-e-nedostizhima-destinatsiya.html", "text": "Тази година Гърция очаква голям прилив на туристи от Румъния и България и собствениците на имоти, отдавани под наем, използват този факт, за да повишат цените с около десет процента, предупреждават от редакцията на македонското електронно издание \"Република\".\r\nВ съседна Сърбия също се наблюдава увеличение на търсенето на почивки в Сърбия и това се отразява на цените - нещо, което е усетено от всички, които вече са се опитали да резервират почивката си в апартаменти. \r\nСъгласно разпространената информация, цените са се повишили с около 10 процента, но не само заради въвеждането на допълнителния данък за престой, който влезе в сила от 1 януари тази година, но и поради огромния интерес към почивки в страната,", "date": "2018.03.25", "title": "\"Република\" (Македония): Тази година Гърция е недостижима дестинация"}
{"url": "http://www.focus-news.net/news/2018/03/25/2503907/tourdomru-ruskite-turisti-shte-prekarat-mayskite-praznitsi-v-turtsiya.html", "text": "Турция, Тунис и Кипър са начело на топ направленията, към които руските туристи ще се отправят за предстоящите майски празници, съобщава специализираният руски портал за туризъм Tourdom.ru. \r\nСъгласно разпространената информация, през настоящата година се констатира значително увеличение на броя на резервациите за майските празници, в сравнение с показателите за миналата година. Резервираните почивки за майските празници са с 62% повече, отколкото са били през същия период на 2017 г. Лидер в продажбите е Турция - над 60% от всички резервации на руснаците за празничните майски дни са именно за тази дестинация. Представителите на бранша са категорични, че търсенето на почивки в Турция се е увеличил с 137% в сравнение с миналогодишните показатели. При това за разлика от предходните години, през настоящата година опасенията на туристите от проблеми при пътуванията в Турция са изчезнали,", "date": "2018.03.25", "title": "Tourdom.ru: Руските туристи ще прекарат майските празници в Турция"}
{"url": "http://www.focus-news.net/news/2018/03/25/2503905/plovdiv-do-10-april-se-udalzhava-srokat-za-zapisvane-za-uchastie-v-konkursa-spektakal-tsaritsa-na-rozata-karlovo-2018.html", "text": "До 10 април се удължава срокът за записване за участие в конкурса-спектакъл „Царица на розата – Карлово 2018“. Това съобщиха за Радио „Фокус“ – Пловдив от отдел „Връзки с обществеността“ на Община Карлово. Първоначалният срок за заявки за включване в конкурса-спектакъл бе 30 март, но организаторите са взели решение той да се удължи с близо две седмици. В конкурса могат да участват момичета на възраст от 16 до 20 години, като регистрацията се извършва на e-mail caricanarozata@abv.bg.\r\nПредвиденият награден фонд за Царицата на розата през 2018 година е 2000 лева, за първата подгласничка – 1000 лева, а за втората – 700 лева. Специална награда от 500 лева ще бъде връчена от Асоциация „Царици на розата“. Община Карлово и съорганизаторите на конкурса осигуряват медийно представяне и професионално фото и видео заснемане по пътя към титлата.\r\nВсяка година, дни преди Празника на розата, в Карлово се провежда уникалният конкурс-спектакъл „Царица на розата“. През 2018-та Карлово ще избира своята Царица на розата за 43-ти път. Конкурсът се провежда от 1975 година насам.", "date": "2018.03.25", "title": "Пловдив: До 10 април се удължава срокът за записване за участие в конкурса-спектакъл „Царица на розата – Карлово 2018“"}
{"url": "http://www.focus-news.net/news/2018/03/25/2503909/belarusy-segodnya-turistite-ot-belarus-rezervirat-pochivki-predimno-v-balgariya-gartsiya-i-turtsiya.html", "text": "През късната пролет и лято туристите от Беларус може да бъдат открити на почивка в България, Гърция и Турция, отбелязва информационният портал \"Беларусь Сегодня\".\r\nПредставителите на туристическия бранш в Минск поясняват, че в списъка на предпочитаните дестинации на беларусите попадат още Испания, Черна гора и Италия, следвани от Египет, Хърватия и Тунис,", "date": "2018.03.25", "title": "\"Беларусь Сегодня\": Туристите от Беларус резервират почивки предимно в България, Гърция и Турция"}
{"url": "http://www.focus-news.net/news/2018/03/25/2503910/balgariya-komentari-v-svetovnite-medii-agentsiya-fokus.html", "text": "Митническият съюз, либерализирането на визовия режим, отпускане на финансовата помощ по споразумението за бежанците и конкретни стъпки за борбата с тероризма са четирите основни въпроса, по които Анкара се надява на положително развитие в рамките на срещата на върха между представители на Европейския съюз и Турция, която ще се проведе в българския град Варна в първия ден от новата седмица, отбелязва държавната агенция Anadolu Agency.\r\nВ срещата на високо равнище между Турция и ЕС ще участват турският президент Реджеп Тайип Ердоган, председателят на Европейския съвет Доналд Туск и председателят на Европейската комисия Жан-Клод Юнкер.\r\nТурция иска ЕС да покаже по-конструктивно отношение към „инструмента за доверие\", докато на свой ред Брюксел посочва разликите между двете и уверява, че срещата няма да бъде „лесна\" и има за цел да „укрепи отношенията\".\r\nКато представител на страната, която председателства Съвета на Европейския съюз, Бойко Борисов ще бъде домакин на форума във Варна. Той ще започне в 19 часа българско време и ще продължи най-малко два часа. След срещата ще се проведе съвместна пресконференция.\r\nВ рамките й ще бъдат обсъдени въпросите, свързани с отношенията между Турция и ЕС, икономиката, търговията, сигурността, борбата с тероризма, външната политика, Палестина, Балканите, Сирия, Ирак, Либия и регионалните въпроси.\r\nПоследно Ердоган се срещна с лидерите на ЕС на 25 май 2017 г. в Брюксел, а първата подобна среща се състоя през октомври 2015 г. Разговорите във Варна са четвърти по рода си за формата.\r\n*** Българската православна църква (БПЦ) ще изпрати делегация за честването по повод 1000-годишнината от създаването Охридската архиепископия, която ще се проведе в Охрид на 28 май тази година, ако получи съответната покана, заяви предстоятелят на БПЦ патриарх Неофит, предава скопският телевизионен канал „Канал 5“.\r\n„Ако има покана, ще изпратим делегация“, увери българският патриарх. \r\nНа специална сесия, проведена на 13 март, Светия синод на Македонската православна църква - Охридска архиепископия взе решение честването на 1000-годишнината от създаването на Охридската архиепископия да се проведе в храма „Св. София \"в Охрид на 28 май.\r\nОхридската архиепископия е създадена от византийския император Василий II през 1018 г. и първоначално е обхващала 31 епархия. Премахната е през 1767 г. настояване на вселенския патриарх, с което нейните епархии са присъединени към Вселенската патриаршия в Цариград.", "date": "2018.03.25", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/03/25/2503906/the-new-york-times-v-darzhavnite-dzhendar-neutralni-detski-gradini-v-shvetsiya-prinuzhdavat-momchentsata-da-gotvyat-i-tantsuvat-a-momichentsata-da-kreshtyat-ne.html", "text": "Нещо беше сбъркано с „Пингвините“, постъпващите 1 и 2-годишни дечица в детската градина в гористо предградие на Стокхолм, пише американското издание The New York Times. Момченцата викаха и се удряха, а момиченцата повдигаха рамене и плачеха, за да бъдат вдигнати от родителите си. С други думи, дечицата се бяха разделили според традиционните полови линии. А тук това не е добре прието.\r\nПреподавателите веднага изхвърлиха от стаята всички детски колички и куклички. Те веднага сложиха момчетата да отговарят за детската кухня за игра и накараха момичетата да се упражняват да крещят „Не!“ След това решиха да започнат истинско разследване, поставяйки видео камери из цялата класна стая.\r\nНауката може и все още да е разделена за това дали половите разлики се коренят в биологията или културата, но държавно финансираните детски градини в Швеция правят, каквото могат, за да ги деконструират. В националната стратегия за предучилищно образование се нарежда учителите да поемат ролята на социални инженери и се изисква от тях да „противодействат на традиционните полови роли и полови поведения“.\r\nВ Швеция има инструкции за преподавателите да не се отзовават за своите подопечни дечица по полов признак – вместо „момчета и момичета“, те казват „приятели“ или викат децата по име. Игрите са организирани така, че да предотвратят разделянето на децата по полове. През 2012 година шведското правителство дори въвежда „джендър-неутралното“ местоимение „hen”, което бързо е абсорбирано от шведската „мейнстрийм“ култура и в момента се радва на широка употреба. Според лингвистите, това не се е случвало никога в никоя друга страна.\r\nПревод и редакция:", "date": "2018.03.25", "title": "The New York Times: В държавните „джендър-неутрални“  детски градини в Швеция принуждават момченцата да готвят и танцуват, а момиченцата да крещят \"Не!\""}
{"url": "http://www.focus-news.net/news/2018/03/25/2503911/bozhidar-mihaylov-regionalna-sluzhba-po-zaetostta-varna-za-poreden-mesets-otchitame-spad-v-ravnishteto-na-bezrabotitsa-v-oblastta.html", "text": "4,9% е равнището на регистрираната безработица в област Варна в края на месец февруари. За пореден месец отчитаме спад в равнището на безработица в областта и специално на територията на Община Варна.  Това каза в интервю за Радио „Фокус“ – Варна Божидар Михайлов, директор на Регионална служба по заетостта във Варна. „За областта равнището на безработица през февруари е 4,9 процента, което в сравнение с  месец януари е намаление с 0,3 процента. За същия период на миналата година нивото на безработица е с 1,1% по-ниско“, отбеляза Божидар Михайлов. По думите му са създадени много трайни работни места, няма прекратяване на договори на хора и масови уволнения на персонал. „Разкриват се още повече работни места и готовността на хората да започнат работа е по-голяма. Спадът на безработица продължава“, заяви Божидар Михайлов.\r\nМарияна ВАЛЕНТИНОВА", "date": "2018.03.25", "title": "Божидар Михайлов, Регионална служба по заетостта – Варна: За пореден месец отчитаме спад в равнището на безработица в областта"}
{"url": "http://www.focus-news.net/news/2018/03/25/2503912/viktor-boychev-darzhaven-kuklen-teatar-plovdiv-tazi-godina-e-godinata-na-sazdavane-na-spektakli-za-nay-malkite-plovdivchani.html", "text": "Тази година Държавен куклен театър-Пловдив поставя акцент върху създаването на спектакли за най-малките пловдивчани и гости на града. Това каза за Радио „Фокус“-Пловдив Виктор Бойчев, директор на театъра. „Вече мина премиерата на спектакъла „Дядовата ръкавичка“, в момента се подготвя „Приказка за цар Салтан“, а след това и „Палечка“, каза Виктор Бойчев. По думите му през есента най-малките зрители ще могат да видят „Трите прасенца“. Бойчев коментира, че спектакълът, който се радва на голям интерес от страна на публиката е „Дядовата ръкавичка“. Представлението ще може да се види на 30 март.\r\n„Над 300 са заглавията на Държавен куклен театър-Пловдив от основаването му през 1947 година до този момент“, каза още Виктор Бойчев. По думите му в момента в репертоара се поддържат 49 заглавия заедно със спектаклите за възрастни, които се правят. „Това е един от театрите с най-богат репертоар в България“, каза Виктор Бойчев. Той коментира, че в трупата на театъра има 14 актьора. Всички те участват в над 500 представления годишно. В спектаклите участват всички актьори. „Ние на ден имаме от три до четири спектакъла, понякога когато е активен период като 1 март или Коледа, стигаме и до осем представления на различни места в страната“, каза Виктор Бойчев.\r\nВесела КРЪСТЕВА", "date": "2018.03.25", "title": "Виктор Бойчев, Държавен куклен театър-Пловдив: Тази година е годината на създаване на спектакли за най-малките пловдивчани"}
{"url": "http://www.focus-news.net/news/2018/03/25/2503913/ivanela-andreeva-obshtina-vidin-zapochna-priemat-na-proekti-po-programa-mestni-initsiativi.html", "text": "Започна приемът на проекти по програма „Местни инициативи“, каза за Радио „Фокус“ – Видин Иванела Андреева, секретар на Община Видин. Тя посочи, че програмата се реализира за трета поредна година. „Бюджетът е 104 000 лв., като максималната стойност за едно проектно предложение остава 2 000 лв. Срокът за подаване на документите за участие в програмата е 30 април“, каза Иванела Андреева. С тези финансови средства ще се подкрепят инициативи на граждани и граждански сдружения с местно значение за всяко населено място на територията на Община Видин, жилищните квартали в гр. Видин и гр. Дунавци. „Ще бъдат финансирани  дейности, свързани със създаване, възстановяване и оборудване на зони за отдих, подобряване на жизнената среда, които не изискват инвестиционно проектиране и издаване на разрешително за строеж, изграждане или ремонт на детски и спортни площадки, възстановяване, залесяване или зацветяване на терени“, каза Иванела Андеева. Образци на документите за кандидатстване и насоки за попълване на формуляра са публикувани на официалната интернет страница на Община Видин.\r\nАнна ЛОЗАНОВА", "date": "2018.03.25", "title": "Иванела Андреева, Община Видин: Започна приемът на проекти по програма „Местни инициативи“"}
{"url": "http://www.focus-news.net/news/2018/03/25/2503916/plovdiv-regionalniyat-arheologicheski-muzey-shte-predstavi-izlozhbata-sedem-razkaza-za-vyarata.html", "text": "Регионалният археологически музей в Пловдив ще представи изложбата „Седем разказа за вярата“. Това съобщиха за Радио „Фокус“ – Пловдив от културната институция. Откриването на изложбата ще се състои на 26 март от 13.30 часа, като посетителите ще могат да я видят до 30 юни. Експозицията представя седем проучени и разказани истории за християнската вяра, свързани с движими културни ценности – църковна утвар, постъпили във фонда на музея основно в периода 1915-1926 година. Изложбата ще представи и експонати от музейния фонд на Пловдивската света Митрополия, любезно предоставени с благословението на Негово Високопреосвещенство Пловдивския Митрополит Николай.\r\nПосетителите ще имат възможността да станат част от седем разказа и легенди, свързани с усилията за набиране на средства и строежа на църквата „Св. Йоан Кръстител“ в с. Чехларе, с обков, изработен специално за пловдивския храм „Св. Димитър“, с напрестолния кръст на русенския митрополит Григорий, Червенски и Доростолски митрополит и със свещенически пояс от Костницата на църквата „Св. Св. Константин и Елена“ в Пловдив. Изложбата разказва още за един потир, с дарствен надпис за църквата „Св. Николай“ в село Паничери, за поклоническото пътуване до Божи гроб и „осветените дарове“, носени от там, както и за вярата в просънуваното и една история от 1925 година, станала причина за откриване основите на средновековен манастир и изграждането на параклис, посветен на „Св. Георги“.\r\nТони МИХАЙЛОВ", "date": "2018.03.25", "title": "Пловдив: Регионалният археологически музей ще представи изложбата „Седем разказа за вярата“"}
{"url": "http://www.focus-news.net/news/2018/03/25/2503917/pazardzhik-s-nad-12-000-toma-knizhen-fond-razpolaga-bibliotekata-kam-chitalishte-surgey-rumyantsev-v-peshterskoto-selo-kapitan-dimitrievo.html", "text": "С над 12 000 тома книжен фонд разполага библиотеката към читалище „Сургей Румянцев“ в пещерското село Капитан Димитриево, съобщи за Радио „Фокус“ – Пазарджик Мери Илиева, председател на културната институция. По думите ѝ годишно в библиотеката се обслужват над 150 потребители, раздават се над 2800 библиотечни документи, извършват се информационни справки, а посещенията годишно са над 2800 души. „В библиотеката има интернет връзка, а ползването на компютрите е безплатно за регистрираните читатели. Читалищната библиотека е не само място за раздаване на книги. Тя има образователна функция. В нея се подреждат витрини и изложби, представят се най-новите издания – справочна и художествена литература, организират се срещи с творци, премиери на книги, конкурси, викторини и уроци. В нашата библиотека са гостували местните творци Лазар Грозданов, Величка Гемиева и Николина Барбутева”, уточни Илиева. Тя допълни, че ежегодно в библиотеката в селото се провежда Маратон на четенето, прожектират се филми, правят се фотоизложби, както и безплатни компютърни обучения за деца и възрастни. През месеците юли и август се реализира и специална програма „Лято в библиотеката“, за малчуганите.\r\nАлбена ЖИЛЕКОВА", "date": "2018.03.25", "title": "Пазарджик: С над 12 000 тома книжен фонд разполага библиотеката към читалище „Сургей Румянцев“ в пещерското село Капитан Димитриево"}
{"url": "http://www.focus-news.net/news/2018/03/25/2503908/neven-boyanov-it-spetsialist-feysbuk-tarpi-golemi-zagubi-no-v-nikakav-sluchay-ne-mozhem-da-govorim-za-poyava-na-druga-sotsialna-mrezha.html", "text": "„Фейсбук“ търпи големи загуби, но в никакъв случай не можем да говорим за поява на друга социална мрежа. Това каза в интервю за Радио „Фокус“ – Велико Търново IT специалистът Невен Боянов. Той подчерта, че след разследването за изтичане на лични данни социалната мрежа е претърпяла загуба на доверието от страна на потребителите, но и загуба на доверие от страна на инвеститорите. През последните няколко акциите на компанията са паднали драстични. Невен Боянов припомни, че подобен срив в доверието „Фейсбук“ търпи не за първи път. Преди няколко години също е имало спад на акциите. По думите му обаче мястото на гиганта все още не може да бъде заето от друга компания. Според него не може да се говори и за поява на друг тип социална мрежа. „Фейсбук“ не може да бъде трансформирана в друга социална мрежа. Истината е, че „Фейсбук“ сега е коренно различна от тази през 2006 година. Тя се трансформира. Законите, които се приемат в Европейския съюз и в САЩ по някакъв начин влияят на развитието на тази социална мрежа към по-добро. Така че с влизането в пълна сила на Общия регламент за защита на личните данни (GDPR), нещата ще се подобрят без съмнение. Така че всичко върви в положителна насока за нас потребителите“, допълни Невен Боянов.\r\nНадежда КРЪСТЕВА", "date": "2018.03.25", "title": "Невен Боянов, IT специалист: „Фейсбук“ търпи големи загуби, но в никакъв случай не можем да говорим за поява на друга социална мрежа"}
{"url": "http://www.focus-news.net/news/2018/03/25/2503918/afp-desetki-arestuvani-pri-protesti-v-belarus-otbelyazvashti-denya-na-svobodata.html", "text": "Беларуските власти са задържали около 30 протестиращи по време на неразрешено шествие на опозицията в столицата Минск, предава  AFP.\r\nАрести на опозиционни активисти е имало в цялата страна, съобщава групата за човешки права „Вясна“. Беларуската опозиция отбелязва 100-годишнината от кратко съществувалата Беларуска Народна Република през 1918 – 1919, което те считат за основаване на независима Беларус.\r\nПравозащитниците обвиняват президента Александър Лукашенко в съзнателно заличаване на беларуската идентичност и „русифициране“ на бившата съветска република. Юлиян Марков", "date": "2018.03.25", "title": "AFP:  Десетки арестувани при протести в Беларус , отбелязващи „Деня на свободата“"}
{"url": "http://www.focus-news.net/news/2018/03/25/2503926/interfaks-desetki-zaginali-i-bezsledno-izcheznali-pri-golyam-pozhar-v-targovski-tsentar-v-kemerovo-rusiya.html", "text": "При пожар в търговски център в Кемерово , Русия са загинали най-малко 37 души и 70 са издирват все още.  В болници са закарани поне 37 души по данни на Министерството на извънредните ситуации, съобщено в ефира на телевизия „Россия 24“, предава агенция Интерфакс.\r\nПожарът е започнал в неделния следобед , за няколко часа е заел площ от 1 200 квадратни метра, което е довело до сриване на 600 квадратни метра покривна конструкция. \r\nНе ясно дали има пострадали български граждани. Град Кемерово се намира в централната част на Сибир на 3 000 километра източно от Москва( бел. ред.). Юлиян Марков", "date": "2018.03.25", "title": "Интерфакс: Десетки загинали и безследно изчезнали при голям пожар в търговски център в Кемерово, Русия"}
{"url": "http://www.focus-news.net/news/2018/03/25/2503693/pregled-na-osnovnite-temi-v-svetovniya-pechat-agentsiya-fokus.html", "text": "Северна Корея има граница с три страни – Южна Корея, Китай и Русия. Тази с Русия е дълга само около 18 километра и следва по течението на река Тумен (Тумъндзян) и нейния естуар при вливането в Японско море. Над нея е построен един единствен мост, наречен „Мостът на приятелството“. Той е открит през 1959 година и предлага на двете страни относително остаряла железопътна връзка. През тази седмица, в период на относително спокойствие на често напрегнатия Корейския полуостров, руска делегация беше в Пхенян, за да отправи предложение – за построяване на нов мост, пише американското издание Washington Post.\r\nНаистина, изглежда плана все още е в предварителна фаза, но той свидетелства, че Русия и Северна Корея гледат към разширяване на двустранната търговия, независимо от санкции срещу Пхенян и военното напрежение на полуострова.\r\nДвете страни отдавна планират се свържат с автомобилен път, за да избегнат заобикалянето през китайска територия. И в сряда министърът на развитието на руския Далечен Изток анонсира чрез съобщение, че двете страни ще формират работна група за новия мост.\r\n„Има 23 точки на границата между Китай и Северна Корея, където може да се пресече с автомобил и нито една с Русия“, е заявил Ро Ту Чол, севернокорейски министър, цитиран от руското ведомство. „В момента, когато внасяме стоки от руския Далечен Изток, те не пристигат през границата с Русия, а през Китай. Това удължава пътя изключително много“.\r\nРо е предложил разширяването на съществуващия вече мост, докато руският представител на срещата Александър Галушка е предложил построяването на полу-постоянен понтонен мост.\r\n***Президентът на САЩ Доналд Тръмп заяви, че строителството на обещаната стена по границата на страната с Мексико ще започне „веднага“ след подписването на Закона за бюджета, в който са включени $1,6 млрд за финансирането й, пише американското издание Washington Examiner.\r\n„Започваме работата буквално в понеделник“, заяви Тръмп по време на мероприятие в Белия Дом. „Отделили сме много пари за границата“.\r\nВ петък американския държавен глава заплаши да наложи вето на Закона за бюджета на САЩ, приет от Конгреса в четвъртък, защото в него не са били предвидени достатъчно средства за строителството на стената.\r\nВъпреки че от Белия Дом поискаха $25 милиарда финансиране за строителството на стената, законотворците гласуваха само $1,6 милиарда във финалната версия. Тези пари могат да отидат само за телена ограда и не могат да бъдат използвани за построяване на бетонена стена по цялата дължина на границата. По случая Тръмп написа: „Не съм доволен от $1,6-те милиарда за стената, но въпреки това той описа сумата като „първоначално плащане“ за стената, което ще позволи на администрацията да започне да я строи моментално. „Това е краткосрочно финансиране, но ще бъде използвано веднага“, заяви той.\r\n*** Жители на северозападния сирийския град Тал Рифат и множество бойци от „Свободната сирийска армия“ (ССА) се събраха на демонстрация, на която призоваха Турция да им дойде на помощ и да освободи териториите им от сирийските кюрдски „Отряди за народна самоотбрана“ (ОНС), пише турското издание Daily Sabah.\r\nОколо 400 бойци от ССА и доста мирни граждани блокираха пътя Сику – Азаз, викайки обиди срещу ОНС, пише вестникът.\r\nТурските сили и регионални въоръжени формирования са успели да успокоят стотиците хора, които в последствие са се разпръснали без да създават проблеми, обяснява Daily Sabah.\r\nКакто по-рано съобщи Агенция „Фокус“, в събота турската армия съобщи, че е поставила под пълен контрол северозападния сирийски район Африн.\r\n***Ролята на Китай не може да бъде пренебрегвана в предстоящите разговори със Северна Корея, пише китайското издание Global Times.\r\nИзданието напомня, че Китай има сериозен принос в затоплянето на отношенията между двете Кореи. В телефонен разговор между американския президент Доналд Тръмп и китайския лидер Си Дзинпин, проведен на 9 март, след който Доналд Тръмп написал в социалната мрежа „Туитър“: „сделката със Северна Корея се подготвя и ако стане, ще бъде много добре за света“, добавяйки „Китай продължава да помага“, което според китайския вестник опровергава коментарите, че „Китай остава настрани“ и „Ролята на Китай се маргинализира“ в световните медии.\r\nПрипомня се силната подкрепа за дипломацията по време на Зимните олимпийски игри в южнокорейския град Пьончан и проведените разговори между Пекин и Сеул, в които се утвърждава постигането на мир на Корейския полуостров чрез диалог между страните.\r\n***Лидерите на Турция и Европейския съюз ще се срещнат на 26 март в резиденция Евксиноград във Варна, пише турският вестник Hurriyet. На срещата ще се дискутират пътища да се съживи проточилият се с години диалог за Митническия съюз, параметрите на сделката за мигрантите, борбата с тероризма и турското желание за присъединяване към ЕС.\r\nТурският президент Реджеп Тайип Ердоган ще се срещне с председателя на Европейския съвет Доналд Туск, председателя на Европейската комисия Жан-Клод Юнкер и българския премиер Бойко Борисов.\r\nПо темата за Митническия съюз Европейският съвет не е давал мандат на Еврокомисията да започне технически разговори с Турция, тъй като няма консенсус между страните-членки. Германия преди всичко се въздържа да започне процеса заради многото различия с турското правителство.\r\nНа срещата ще се обсъдят параметрите на споразумението за мигрантите, подписано на 16 март 2016 година. Турция настоява ЕС да изпълни ангажимента за приемане на сирийски бежанци по предвидената тогава формула – за всеки предотвратен опит за нелегално проникване в Европа на бежанец да бъде приеман бежанец и заселван в ЕС според определените квоти. Също така ще се обсъди и изпълнението на финансовото обещание на ЕС, дадено на Турция за 3 милиарда евро до края на 2018 година. Още 3 милиарда евро трябва да се отпуснат на Турция.\r\nВъв Варна Ердоган ще настоява европейските лидери да разглеждат страната му като пълноправен кандидат за членство в Съюза и да разсеят спекулациите на някои страни, че е възможен алтернативен модел за партньорство с Турция.", "date": "2018.03.25", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/25/2503694/predstoyashti-sabitiya-v-stranata-za-25-mart-agentsiya-fokus.html", "text": "***\r\nПрезидентът на Република Словения Борут Пахор ще бъде на официално посещение в България по покана на държавния глава Румен Радев. От 14.20 часа на Правителствения терминал на Летище „София“ ще бъде открита директна авиолиния между София и Любляна. \r\n***\r\nОт 10.30 часа в залата на хотел \"Дипломат плаза\" в гр. Луковит българският еврокомисар по цифровата икономика и цифрово общество Мария Габриел и министърът на образованието и науката Красимир Вълчев ще наградят победителите в Националното състезание по математика.\r\n***\r\nОт 11.00 часа в централата на БСП на ул. „Позитано“ 20 ще се проведе заседание на Националния съвет на БСП по вътрешнопартийни въпроси.\r\n***\r\nОт 9.00 часа в Софийската духовна семинария \"Св. Йоан Рилски Чудотворец\" Божествена св. Литургия за Благовещение ще оглави Негово светейшество Българският патриарх и Софийски митрополит Неофит.\r\n***\r\nОт 9.30 часа богослужението за храмовия празник на  старинния храм „Св. София - Премъдрост Божия“ ще оглави Негово Преосвещенство Тивериополският епископ Тихон.\r\n***\r\nОт 11.00 до 11.40 и от 12.40 часа инициатива за четене на детски книжки ще се проведе в Музейко. \r\n***\r\nОт 14.00 часа на площада пред НЧ “Иван Вазов 1928” в с. Нови хан ще се състои мирен протест срещу стартирането на концесията за добив на кварцов пясък в лесопарк Побит камък.\r\n***\r\nОт 09.00 часа в храм „Св. Богородица – Благовещение“ ще бъде отслужена архиерейска св. Литургия по повод Благовещение. \r\n***\r\nОт 9.00 часа архиерейска света литургия за храмовия празник на църквата „Св. Благовещение“ в град Разлог ще оглави Негово Високопреосвещенство Неврокопският митрополит Серафим.\r\n***\r\nОт 12.30 часа в концертната зала на Радио - Варна ще се състои празничен концерт под наслов: „Радвай се, благодатна! Господ е с тебе!“\r\n***\r\nОт 9.00 часа Врачанският митрополит Григорий ще оглави литургия на Благовещение в Черепишкия манастир  \"Успение Богородично\".\r\n*** \r\nОт 11.00 часа в Градски исторически музей Младежката театрална група при Младежки дом /Килифарево/ пресъздава празнични обреди и ритуали по повод Благовещение. \r\n***\r\nОт 9.00 часа в монтанския  храм \"Св. Св. Кирил и Методий\" Видинският митрополит Даниил ще оглави литургия на Благовещение.\r\n***\r\nОт 9.00 часа Константийският епископ Яков ще оглави литургия за храмовия празник на църквата \"Св. Благовещение\" в село Црънча.\r\n***\r\nВ 09.00 часа на Гребната база ще се проведе риболовен празник за деца до 12-годишна възраст.\r\n***\r\nВ 10.00 часа в църквите \"Света Троица\" в район Южен“ и \"Свети Илия\" в район „Източен“ ще бъде раздаден курбан по повод Благовещение. \r\n***\r\nВ 10.30 часа в църквата „Св. Николай“ в район „Западен“ ще бъде раздаден курбан по повод Благовещение. \r\n***\r\nВ 11.00 часа в църквата „Свето Преображение Господне“ в район „Тракия“ на миряните ще бъдат раздадени над 300 порции печена риба по повод Благовещение.\r\n***\r\nОт 10.00 часа, в залата на НЧ „Св. Климент Охридски 1858“, ще се проведе концерт на лауреатите от Националния детски фолклорен конкурс „Орфеево изворче 2018“.", "date": "2018.03.25", "title": "Предстоящи събития в страната за 25 март (Агенция „Фокус“)"}
{"url": "http://www.focus-news.net/news/2018/03/25/2503695/bbc-v-zagreb-se-provede-protest-sreshtu-istanbulskata-konventsiya.html", "text": "В Хърватската столица Загреб се проведе многолюден протест срещу намерението на правителството да ратифицира Истанбулската конвенция за насилието срещу жените, предава BBC.\r\nСпоред протестиращите Конвенцията ще легитимира еднополовите бракове и ще увеличи правата на транссексуалните лица.\r\n„Ние сме срещу джендър-идеологията“, заявява  Желика Маркич, консервативен лидер. „Понятието 'джендър' се различава от понятието 'пол' и не се приема единодушно нито в Европейския съюз, нито в Съвета на Европа“, продължава тя.\r\nПротестиращите настояват за оставката на премиера Андрей Пленкович, който е внесъл Конвенцията за ратификация. Според защитници на правата на жените две трети от хърватите подкрепят  Конвенцията. Католическата църква настоява за референдум за ратификация на Конвенцията. Съседните страни Сърбия, Босна и Херцеговина и Словения вече са ратифицирали документа, а България и Словакия са го отхвърлили. Юлиян Марков", "date": "2018.03.25", "title": "BBC: В Загреб се проведе протест срещу Истанбулската конвенция"}
{"url": "http://www.focus-news.net/news/2018/03/25/2503701/afp-dvanadeset-dushi-zagivat-pri-avtobusna-katastrofa-v-ekvador.html", "text": "Дванадесет души загиват при автобусна катастрофа в Еквадор, предава AFP.\r\nДруги 25 са ранени след като автобусът се преобърнал в крайбрежен район на Западен Еквадор. Инцидентът е станал на магистралата Хипахапа в провинция Манаби.\r\nАгенцията съобщава, че пътните инциденти са сред водещите причини за смърт в планинската страна. Миналата седмица при сблъсък между два автобуса в съседната провинция Гуаяс загинаха 11 човека и бяха ранени 54. Юлиян Марков", "date": "2018.03.25", "title": "AFP: Дванадесет души загиват при автобусна катастрофа в Еквадор"}
{"url": "http://www.focus-news.net/news/2018/03/25/2503699/ria-novosti-izraelski-samoleti-nanesoha-udari-v-gaza.html", "text": "Израелски самолети атакуваха база на терористи в Газа, след като група палестинци преминали през границата и се опитали да подпалят строителна техника, изграждаща преградни съоръжения по границата, съобщават от израелската армия, цитирани от РИА Новости.\r\n„Самолети на израелските Военновъздушни сили атакуваха терористичен обект на територията на военен комплекс, принадлежащ на терористичната организация ХАМАС в град Рафах, в южната част на сектора Газа“, се казва в съобщението от Израелската армия.\r\nОт армията подчертават, че считат за отговорни за всички агресивни действия, произтичащи от сектора Газа управляващото там движение ХАМАС. Юлиян Марков", "date": "2018.03.25", "title": "РИА Новости“: Израелски самолети нанесоха удари в Газа"}
{"url": "http://www.focus-news.net/news/2018/03/25/2503700/afp-osem-dushi-sa-ubiti-pri-politseyska-operatsiya-v-rio-de-zhaneyro.html", "text": "Осем души са убити при полицейска операция в Рио Де Жанейро, проведена събота сутринта, предава AFP.\r\nВоенната полиция, която в момента действа на територията на щата Рио де Жанейро съобщава, че екипи са патрулирали в  южната  и  югоизточната част в обхванатия от насилие беден квартал Росиня, когато са „влезнали в конфронтация с престъпници“.\r\nСлед престрелката полицейските служители са намерили пушка, седем пистолета и две гранати.\r\nБлизките на загиналите отричат те да са имали връзки с трафиканти. Юлиян Марков", "date": "2018.03.25", "title": "AFP: Осем души са убити при полицейска операция в Рио Де Жанейро"}
{"url": "http://www.focus-news.net/news/2018/03/25/2503914/daily-sabah-trinayset-dushi-raneni-ot-kola-bomba-v-severniya-siriyski-grad-dzherablus.html", "text": "Тринайсет души, сред които жени и деца са ранени при експлозия на кола-бомба в северния сирийски град Джераблус, който се намира в близост до границата с Турция, предава турският вестник Daily Sabah.\r\nТова  е втори атентат за месец март в Джераблус – на 7 март шест човека загинаха, а 15 бяха ранени отново при експлозия на кола-бомба .\r\nГрадът е бил прочистен от терористи от „Ислямска държава“ по време на проведената от Турция миналата година военна операция „Щитът на Ефрат“. Юлиян Марков", "date": "2018.03.25", "title": "Daily Sabah: Тринайсет души ранени от кола-бомба в северния сирийски град Джераблус"}
{"url": "http://www.focus-news.net/news/2018/03/25/2503702/13-sluzhiteli-na-gd-granichna-politsiya-sa-otstraneni-zaradi-propusnata-proverka-na-42-ma-patnitsi-na-letishte-sofiya-obzor.html", "text": "13 служители на ГД „Гранична полиция“ са отстранени във връзка със случая от 20 март, когато 42-ма пътници от полет от Франция са били допуснати да влязат в страната през ГКПП „Аерогара София“ без да бъдат проверени. Премиерът Бойко Борисов разпореди да бъде възложена проверка на всички служители, извършили дисциплинарни нарушения, и да им бъдат наложени максимално тежки наказания. \r\nДиректорът на ГД „Гранична полиция“ гл. комисар Кичиков обясни, че на 20 март в 15.20 часа в България пристига полет на „България еър“ от Франция, но по това време служителите, които е трябвало да извършат граничния контрол, не са били по местата си и част от пътниците са преминали без да им бъде извършен такъв контрол. „Тези лица са проверени и от тях няма такива, които да са издирани по един или друг повод. Това е недопустим пропуск на граничните служители, които са били на смяна, и към настоящия момент им се снемат обяснения, за да се установят истинските причини. На първо четене - нямало в момента полет, някой бил до тоалетна, друг се хранел и т.н. 42-ма човека са преминали без проверка, което е около половината пътници от самолета“, каза още гл. комисар Кичиков и уточни, че самият факт, че цял един ден по-късно се подава сигналът до институциите е красноречив, че най-вероятно е имало опит за прикриване на случилото се.\r\nВътрешният министър Валентин Радев обясни, че въпреки грешката, сухопътните граници на България продължават да се пазят много добре. „Разпоредена е вътрешна проверка на случая на общо 13 души – на всички по веригата, включително и на ръководител на смяна, ръководител на софийското ГКПП и др. Те ще бъдат отстранени от работа и на тяхно място ще сложим екипи от Бургас и Варна, които са подготвени. Така че този случай е едно петънце, което трябва да изчистим бързо, и да докажем на партньорите ни от ЕС, че пазим добре границите на съюза. Но въобще фактът, че могат да минат непроверени хора е престъпно нарушение на правилата“, коментира той и обясни, че във връзка с това за предстоящата среща на 26 март на лидерите на Европа и Турция във Варна са предприети допълнителни мерки за сигурност.\r\nГлавният секретар на МВР гл. комисар Младен Маринов заяви, че институциите са безкомпромисни към всяко едно нарушение. „На фона на активната работа и ангажимент за контрол по границите – въздушни и сухопътни, инцидентът е немарливост по отношение на изпълнението на дейностите и създадената организация за сигурността на границата“, каза още Маринов.\r\nОчаква се до няколко дни всички проверки по случая да бъдат приключени и тогава ще могат да бъдат наложени санкции на виновните лица. А освен това министър-председателят Бойко Борисов разпореди в най-кратки срокове да бъде извършен и анализ на работа на ГКПП \"Аерогара София\" и да бъдат предприети адекватни мерки за реорганизацията й.\r\nЦветилена СИМЕОНОВА", "date": "2018.03.25", "title": "13 служители на ГД „Гранична полиция“ са отстранени заради пропусната проверка на 42-ма пътници на Летище „София“ (ОБЗОР)"}
{"url": "http://www.focus-news.net/news/2018/03/25/2503703/the-independent-polovinata-ot-britantsite-se-gotvyat-za-ikonomicheski-trudnosti-neposredstveno-sled-brekzit.html", "text": "Половината от британците се готвят за икономически трудности непосредствено след Брекзит, показва ново проучванe, поръчано от британския вестник The Independent.\r\nСамо една четвърт от жителите на Обединеното кралство вярват, че Великобритания ще бъде по-просперираща непосредствено след Брекзит.\r\nВ дългосрочен план обаче 43 процента смятат, че страната им ще е по-добре извън Европейския съюз, а 36 процента мислят обратното.  Седем от всеки десет британци признават, че не са имали ясна представа за живота след напускане на ЕС, а 28 процента казват,че знаят какво точно да очакват от Брекзит. На големия въпрос за или против оставането в ЕС 53 процента предпочитат да останат в ЕС, а 47 процента са за напускане. Юлиян Марков", "date": "2018.03.25", "title": "The Independent: Половината от британците се готвят за икономически трудности непосредствено след Брекзит"}
{"url": "http://www.focus-news.net/news/2018/03/25/2503697/anadolu-agency-bivshiyat-harvatski-prezident-smyata-che-es-tryabva-da-prieme-turtsiya.html", "text": "На икономически форум в Бурса бившият хърватски президент Иво Йосипович заявява, че Европейският съюз трябва да се разшири от Лондон до турските граници на изток, предава турската Anadolu Agency.\r\nГоворейки на сесия под мотото „Бъдещето на Европа“ Йосипович е заявил че „Европа не е завършена без Сърбия, Босна и Херцеговина, Македония, всички други страни, включително Турция“\r\n„Хората обикновено забравят, че ЕС не е замислен като икономически проект, а като мирен проект с икономически средства“, добавя той. Според него Турция е „голям кораб“, а Хърватска е „малка лодка“, затова на Турция би й било по-трудно да адаптира обществото си към някои изисквания за разлика от малки държави, като Хърватска. Юлиян Марков", "date": "2018.03.25", "title": "Anadolu Agency: Бившият хърватски президент смята, че ЕС трябва да приеме Турция"}
{"url": "http://www.focus-news.net/news/2018/03/25/2503704/the-guardian-britantsi-napuskat-ostrova-nedovolni-ot-nablizhavashtiya-brekzit.html", "text": "Увеличава се броя на британците, разочаровани и ядосани от резултата на референдума за Брекзит, които напускат Великобритания в търсене на по-добро бъдеще за тях и децата им, пише британският вестник The Guardian.\r\nНякои от тях имат собствен бизнес, други имат хубава работа с добра заплата. За едни това е шанс за промяна в кариерата. Вместо да се изолират като имигранти повечето искат да се впишат в местните общества на приемащите ги страни. Вестникът дава пример с три различни семейства.\r\nПървото е на научен работник и съпруга журналистка с три малки деца. Те са се устройват в Берлин при много по-добри условия. Според него дори без Брекзит в Обединеното кралство са се натрупали  много нерешени проблеми в транспорта, инфраструктурата и здравеопазването.\r\nВторото семейство има дванадесетгодишна дъщеря. Те са били крайно недоволни от резултата на референдума и след него са решили да се преместят във Франция, като казват, че за нищо не съжаляват и нищо не ги е задържало във Великобритания, а мултикултурната среда във Франция е по-благоприятна за дъщеря им.\r\nТретото семейство е на средна възраст и е намира нов дом в Испания. Те решават да напуснат още щом чуват резултата от референдума.  След преместването създават компания за недвижими имоти и планират да кандидатстват за испанско гражданство, като учат усилено испански на вечерни курсове. Юлиян Марков", "date": "2018.03.25", "title": "The Guardian: Британци напускат острова недоволни от наближаващия Брекзит"}
{"url": "http://www.focus-news.net/news/2018/03/25/2503709/pregled-na-mezhdunarodnite-novini-do-6-chasa-agentsiya-fokus.html", "text": "САЩ са извършили въздушен удар в южния либийски град Убари, „убивайки двама терористи“.\r\nВъздушният удар е извършен в координация с международно признатото  Правителство на националното съгласие в Триполи.  Според официалното съобщение няма цивилни жертви.\r\nЕдна къща е била разрушена и там са намерени две тела. Според жители на квартала, къщата се посещавала често от чужденци.\r\nАгенцията припомня, че САЩ са нанасяли единични въздушни удари срещу ислямисти и преди.\r\n***Сирийско дете, трениращо футбол е убито, а други седем са ранени от снаряд, изстрелян от бунтовниците и попаднал на спортно съоръжение в покрайнините на сирийската столица Дамаск.\r\nСпоред информация на сирийската държавна агенция САНА ракетите са ударили спортен клуб в столичния квартал Мазраа, където се намира и руското посолство.\r\n„Те удариха спортния център \"Ал Файхаа\" със снаряд, който отне живота на едно дете и рани седем други“, каза треньорът на детския тим Мосен Абас. \r\nТова е най-известното спортно съоръжение в столицата Дамаск  и там тренират националните отбори на страната. \r\n***Лидерите на Турция и Европейския съюз ще се срещнат на 26 март в резиденция Евксиноград във Варна.. На срещата ще се дискутират пътища да се съживи проточилият се с години диалог за Митническия съюз, параметрите на сделката за мигрантите, борбата с тероризма и турското желание за присъединяване към ЕС.\r\nТурският президент Реджеп Тайип Ердоган ще се срещне с председателя на Европейския съвет Доналд Туск, председателя на Европейската комисия Жан-Клод Юнкер и българския премиер Бойко Борисов.\r\nПо темата за Митническия съюз Европейският съвет не е давал мандат на Еврокомисията да започне технически разговори с Турция, тъй като няма консенсус между страните-членки. Германия преди всичко се въздържа да започне процеса заради многото различия с турското правителство.\r\nНа срещата ще се обсъдят параметрите на споразумението за мигрантите, подписано на 16 март 2016 година. Турция настоява ЕС да изпълни ангажимента за приемане на сирийски бежанци по предвидената тогава формула – за всеки предотвратен опит за нелегално проникване в Европа на бежанец да бъде приеман бежанец и заселван в ЕС според определените квоти. Също така ще се обсъди и изпълнението на финансовото обещание на ЕС, дадено на Турция за 3 милиарда евро до края на 2018 година. Още 3 милиарда евро трябва да се отпуснат на Турция.\r\nВъв Варна Ердоган ще настоява европейските лидери да разглеждат страната му като пълноправен кандидат за членство в Съюза и да разсеят спекулациите на някои страни, че е възможен алтернативен модел за партньорство с Турция.\r\n***Стотици хиляди протестират за контрол върху оръжията в САЩ и по света.\r\nОсновният протест се състоя в американската столица Вашингтон, където пред протестиращите говори оцелялата при стрелбата в Паркленд, Флорида Ема Гонзалес. Тя изброи имената на 17-те загинали при стрелбата ученици и персонал и протестиращите запазиха шест минути и двайсет секунди мълчание, колкото е траела стрелбата. Още 800 протеста бяха планирани както в други градове в САЩ така и в големи градове по света: Единбург,Лондон, Женева, Сидни и Токио.\r\n***Бившият лидер на Каталуния Карлес Пучдемон успя да напусне Финландия, въпреки опититe на финландската полиция да го арестува на основание на международна заповед за арест, издадена от Испания.\r\nТова потвърди в съобщение в социалната мрежа „Туитър“ адвокатът му, който обаче не уточни къде се намира довереникът му.\r\nНапрежението в Каталуния нарасна след като лидерите на сепаратистките парии се отказаха да номинират нов президент на областта, след като последният номиниран от тях кандидат беше арестуван.\r\nКарлес Пучдемон се намира в Белгия след проведения непризнат от централната власт в Испания референдум за независимост на Каталуния.\r\n***Президентът на Франция Еманюел Макрон е разпоредил правоохранителните органи да извършат  ревизия на регистрите на подозрителни лица. Това се казва в изявление на Елисейския дворец.\r\n„Министърът на вътрешните работи е представил инструкции, предадени на префектите за поддържане на бдителността на всички служби, а президентът на републиката е наредил префектите на ниво департаменти да свикат групите, отговарящи за следенето на лица, за които са били забелязани признаци на радикализация“,  се казва в изявлението на Елисейския дворец.\r\n***Израелски самолети атакуваха база на терористи в Газа, след като група палестинци преминали през границата и се опитали да подпалят строителна техника, изграждаща преградни съоръжения по границата, съобщават от израелската армия.\r\n„Самолети на израелските Военновъздушни сили атакуваха терористичен обект на територията на военен комплекс, принадлежащ на терористичната организация ХАМАС в град Рафах, в южната част на сектора Газа“, се казва в съобщението от Израелската армия.\r\nОт армията подчертават, че считат за отговорни за всички агресивни действия, произтичащи от сектора Газа управляващото там движение ХАМАС.\r\n***В Хърватската столица Загреб се проведе многолюден протест срещу намерението на правителството да ратифицира Истанбулската конвенция за насилието срещу жените\r\nСпоред протестиращите Конвенцията ще легитимира еднополовите бракове и ще увеличи правата на транссексуалните лица.\r\n„Ние сме срещу джендър-идеологията“, заявява  Желика Маркич, консервативен лидер. „Понятието 'джендър' се различава от понятието 'пол' и не се приема единодушно нито в Европейския съюз, нито в Съвета на Европа“, продължава тя.\r\nПротестиращите настояват за оставката на премиера Андрей Пленкович, който е внесъл Конвенцията за ратификация. Според защитници на правата на жените две трети от хърватите подкрепят  Конвенцията. Католическата църква настоява за референдум за ратификация на Конвенцията. Съседните страни Сърбия, Босна и Херцеговина и Словения вече са ратифицирали документа, а България и Словакия са го отхвърлили.\r\n***Дванадесет души загиват при автобусна катастрофа в Еквадор.\r\nДруги 25 са ранени след като автобусът се преобърнал в крайбрежен район на Западен Еквадор. Инцидентът е станал на магистралата Хипахапа в провинция Манаби.\r\nАгенцията съобщава, че пътните инциденти са сред водещите причини за смърт в планинската страна. Миналата седмица при сблъсък между два автобуса в съседната провинция Гуаяс загинаха 11 човека и бяха ранени 54.\r\n***Половината от британците се готвят за икономически трудности непосредствено след Брекзит, показва ново проучванe.\r\nСамо една четвърт от жителите на Обединеното кралство вярват, че Великобритания ще бъде по-просперираща непосредствено след Брекзит.\r\nВ дългосрочен план обаче 43 процента смятат, че страната им ще е по-добре извън Европейския съюз, а 36 процента мислят обратното.  Седем от всеки десет британци признават, че не са имали ясна представа за живота след напускане на ЕС, а 28 процента казват,че знаят какво точно да очакват от Брекзит. На големия въпрос за или против оставането в ЕС 53 процента предпочитат да останат в ЕС, а 47 процента са за напускане.\r\n***Британски самолет на авиокомпанията „Томас Кук Еърлайнз“ кацна принудително в Уинипег, Канада заради свада на борда, предава канадският телевизионен канал  CTV.\r\nСамолетът Еърбъс 330 е изпълнявал полет от Манчестър до Лас Вегас в САЩ. От борда са свалени петима британски граждани, като никой не е оказал съпротива. Няма пострадали при инцидента. Провинилите се пътници са предадени на полицията.", "date": "2018.03.25", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/25/2503705/the-sunday-times-protestite-protiv-brekzit-ne-sa-v-krak-s-realnostta.html", "text": "Протестите против Брекзит не са в крак с реалността, пише британският The Sunday Times в авторски материал на Доминик Лоусън.\r\nАвторът пише за провеждащите се протести срещу Брекзит заради годишнината от задействането на член 50 от Лисабонския договор, който урежда механизма за напускане на Европейския съюз.\r\nТой посочва, че за разочарование на протестиращите това решение е било одобрено в Камарата на общините с 498 срещу 114 гласа, а още по-лошо  за недоволните от Брекзит  е зелената светлина която Брюксел даде за преговори за  отношенията между Обединеното кралство и ЕС. Юлиян Марков", "date": "2018.03.25", "title": "The Sunday Times: Протестите против Брекзит не са в крак с реалността"}
{"url": "http://www.focus-news.net/news/2018/03/25/2503708/ctv-britanski-samolet-katsa-izvanredno-v-kanada-zaradi-svada-na-borda.html", "text": "Британски самолет на авиокомпанията „Томас Кук Еърлайнз“ кацна принудително в Уинипег, Канада заради свада на борда, предава канадският телевизионен канал  CTV.\r\nСамолетът Еърбъс 330 е изпълнявал полет от Манчестър до Лас Вегас в САЩ. От борда са свалени петима британски граждани, като никой не е оказал съпротива. Няма пострадали при инцидента. Провинилите се пътници са предадени на полицията. Юлиян Марков", "date": "2018.03.25", "title": "CTV: Британски самолет каца извънредно в Канада заради свада на борда"}
{"url": "http://www.focus-news.net/news/2018/03/25/2503710/pregled-na-osnovnite-temi-v-britanskiya-pechat-agentsiya-fokus.html", "text": "Половината от британците се готвят за икономически трудности непосредствено след Брекзит, показва ново проучванe, поръчано от британския вестник The Independent.\r\nСамо една четвърт от жителите на Обединеното кралство вярват, че Великобритания ще бъде по-просперираща непосредствено след Брекзит.\r\nВ дългосрочен план обаче 43 процента смятат, че страната им ще е по-добре извън Европейския съюз, а 36 процента мислят обратното.  Седем от всеки десет британци признават, че не са имали ясна представа за живота след напускане на ЕС, а 28 процента казват,че знаят какво точно да очакват от Брекзит. На големия въпрос за или против оставането в ЕС 53 процента предпочитат да останат в ЕС, а 47 процента са за напускане.\r\n***Увеличава се броя на британците, разочаровани и ядосани от резултата на референдума за Брекзит, които напускат Великобритания в търсене на по-добро бъдеще за тях и децата им, пише британският вестник The Guardian.\r\nНякои от тях имат собствен бизнес, други имат хубава работа с добра заплата. За едни това е шанс за промяна в кариерата. Вместо да се изолират като имигранти повечето искат да се впишат в местните общества на приемащите ги страни. Вестникът дава пример с три различни семейства.\r\nПървото е на научен работник и съпруга журналистка с три малки деца. Те са се устройват в Берлин при много по-добри условия. Според него дори без Брекзит в Обединеното кралство са се натрупали  много нерешени проблеми в транспорта, инфраструктурата и здравеопазването.\r\nВторото семейство има дванадесетгодишна дъщеря. Те са били крайно недоволни от резултата на референдума и след него са решили да се преместят във Франция, като казват, че за нищо не съжаляват и нищо не ги е задържало във Великобритания, а мултикултурната среда във Франция е по-благоприятна за дъщеря им.\r\nТретото семейство е на средна възраст и е намира нов дом в Испания. Те решават да напуснат още щом чуват резултата от референдума.  След преместването създават компания за недвижими имоти и планират да кандидатстват за испанско гражданство, като учат усилено испански на вечерни курсове.\r\n***Протестите против Брекзит не са в крак с реалността, пише британският The Sunday Times в авторски материал на Доминик Лоусън.\r\nАвторът пише за провеждащите се протести срещу Брекзит заради годишнината от задействането на член 50 от Лисабонския договор, който урежда механизма за напускане на Европейския съюз.\r\nТой посочва, че за разочарование на протестиращите това решение е било одобрено в Камарата на общините с 498 срещу 114 гласа, а още по-лошо  за недоволните от Брекзит  е зелената светлина която Брюксел даде за преговори за  отношенията между Обединеното кралство и ЕС.\r\n***Председателят на Европейския съвет „запушва устата“ на координаторът за Брекзит Ги Верховстадт, който подготвял план за „споразумение за  асоцииране“, за да запази Великобритания по-близо до Европейския съюз, пише британският вестник Sunday Exspress.\r\nПодготвяният от Верховстадт план за асоцииране предвиждал по-мек Брекзит, но Доналд Туска казва „За съжаление ние подготвяме споразумение за разделяне, а не за асоцииране“, като припомня за резултата от референдума.", "date": "2018.03.25", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/25/2503706/balgariya-nyama-da-otzovava-ruski-diplomati-obzor.html", "text": "България не е взимала решение да гони руски дипломати от страната заради случая „Скрипал“. Това обявиха от Министерството на външните работи във връзка с появилата се информация в британски медии, че редица страни от ЕС, сред които и България, ще наредят на руските дипломати да напуснат във връзка с нападението с невропаралитичен газ срещу бившия агент на руското разузнаване Сергей Скрипал и дъщеря му Юлия в южната част на Англия. В отговор руският външен министър Сергей Лавров обвини Великобритания, че се опитва да „направи кризата с Русия колкото се може по-дълбока“.\r\nПред медии в Поморие председателят на ПГ на ГЕРБ и заместник-председател на партията Цветан Цветанов коментира темата, като посочи, че момента няма данни, заради които да се пристъпи към изгонване на руски дипломати от България. „Когато има нарушаване на националната ни сигурност, разбира се, че се предприемат съответните действия от компетентните органи“, увери той. По думите му България, като член на европейското семейство, е солидарна към позиция, която ЕС изразява по случая. \r\nОще в петък по повод решението на Европейския съвет да подкрепи оценката на Верикобритания, че Русия е отговорна за нападението и да отзове посланика на ЕС в Русия Маркус Едерер за консултации, премиерът Бойко Борисов заяви, че докато съществува \"висока степен на вероятност\", но няма твърди доказателства, не можем да се обсъжда отзоваването на български дипломати от Русия. По думите на Борисов е важно, че ЕС и Лондон, независимо от подготвяното оттегляне на Великобритания, показват, че са едно цяло и неразривно свързани.Агенция „Фокус“ припомня: Преди седмица британският министър-председател Тереза Мей назова Москва като отговорна за нападението. „Руската държава е виновна в опита за убийството на Скрипал и на дъщеря му Юлия“, заяви премиерът пред депутати. Тя допълни, че Великобритания ще изгони 23 руски дипломати от страната. Министър-председателят даде на Москва срок от 24 часа за да разкрие детайли относно програмата за разработване на газа \"Новичок\" пред Организацията за забрана на химически оръжия.  Руското правителство категорично отхвърли обвиненията и заяви, че няма желание да \"говори с Великобритания на езика на ултиматумите\". Говорителят на Руското външно министерство Мария Захарова определи като „цирково шоу“ заявлението на Тереза Мей за руско участие в отравянето на Сергей Скрипал. По-късно Великобритания, Франция, САЩ и Германия излязоха с обща декларация по случая със Сергей Скрипал, в която осъждат случилото се като „нападение срещу суверенитета на Великобритания“.", "date": "2018.03.25", "title": "България няма да отзовава руски дипломати (ОБЗОР)"}
{"url": "http://www.focus-news.net/news/2018/03/25/2503712/anadolu-agency-sedem-dushi-sa-ubiti-v-irak-v-nedelya-sutrinta.html", "text": "Седем души са убити в Ирак, включително в столицата Багдад в неделя сутринта, предава турската Anadolu Agency.\r\nСпоред иракския информационен център по сигурността четирима души от едно семейство са убити при въоръжено нападение в централния окръг Бакуба. Нападателите се издирват.\r\nЕдин е загинал и трима са ранени при нападение срещу патрулна кола в провинция Дияла.\r\nДруг е загинал при нападение срещу военен автомобил в град Тикрит. В столицата Багдад също е прострелян цивилен от неизвестен извършител.\r\nНикоя групировка не е поела отговорност за нападенията. Юлиян Марков", "date": "2018.03.25", "title": "Anadolu Agency: Седем души са убити в Ирак в неделя сутринта"}
{"url": "http://www.focus-news.net/news/2018/03/25/2503711/afp-boris-dzhonsan-othvarlya-obvineniyata-za-narusheniya-pri-razhodite-za-kampaniyata-za-referenduma.html", "text": "Британският външен министър Борис Джонсън отхвърля категорично обвиненията за нарушения при разходите за кампанията за референдума през 2016 година за напускане на Европейския съюз, предава AFP.\r\nКъм него са отправени обвинения, че за да не надхвърли ограниченията за финансиране средства са прехвърляни на по-малка кампания, с която неговата група имала тесни връзки. Законът забранява прехвърляне на средства от една кампанийна група на друга.\r\nНеговата кампания „Vote Leave“ е дарила 625 хиляди паунда на по-малката група „BeLeave“. За това е съобщил Шахмир Шани, който е работел за втората група. От избирателната комисия са заявили, че провеждат множество разследвания и няма да коментират преди техния завършек. Юлиян Марков", "date": "2018.03.25", "title": "AFP: Борис Джонсън отхвърля обвиненията за нарушения при разходите за кампанията за референдума"}
{"url": "http://www.focus-news.net/news/2018/03/25/2503713/aktualna-patna-obstanovka.html", "text": "Пътните настилки са предимно мокри, на места заснежени, частично заледени и обработени. Намалена видимост поради мъгла до 50 м има в районите на  Шипково и пр. „Троянски“ /обл.Ловеч/ и Телиш /обл.Плевен/.Това съобщиха от пресцентъра на Агенция \"Пътна инфраструктура\" (АПИ). \r\nСъстояние на автомагистралите: \r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.\r\nВъведени ограничения по основните пътни направления: \r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Печинско“ - отворен за всички МПС;\r\n- „Ришки“ - отворен за всички МПС;\r\n- „Републиката“ - отворен за всички МПС;\r\n- „Рожен“ - отворен за всички МПС;\r\n- „Предел“ - отворен за всички МПС;\r\n- „Обзорски“ - отворен за всички МПС;\r\n- „Превала“ - забранен за МПС над 12 т;\r\n- „Троянски“ - забранен за МПС над 12 т;\r\n- „Котленски“ - забранен за МПС над 12 т; \r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\nСъстояние на републиканската пътна мрежа:  \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.25", "title": "Актуална пътна обстановка"}
{"url": "http://www.focus-news.net/news/2018/03/25/2503715/bbc-izpalnen-e-parviyat-direkten-polet-mezhdu-avstraliya-i-velikobritaniya.html", "text": "Първият директен полет между Австралия и Великобритания е изпълнен на 26 март, предава BBC.\r\nСамолетът е излетял от австралийския град Пърт. Дължината на полета е 14 498 километра и продължава повече от 17 часа. Той се изпълнява с самолет „Боинг 787-9 Дриймлайнър“, който е два пъти по-икономичен от „Боинг 747“. Някои пътници са се съг;асили състоянието им да се проследява по време на полета със специален монитор. Юлиян Марков", "date": "2018.03.25", "title": "BBC: Изпълнен е първият директен полет между Австралия и Великобритания"}
{"url": "http://www.focus-news.net/news/2018/03/25/2503714/predstoyashti-sabitiya-v-stranata-za-25-mart-agentsiya-fokus.html", "text": "***\r\nПрезидентът на Република Словения Борут Пахор ще бъде на официално посещение в България по покана на държавния глава Румен Радев. От 14.20 часа на Правителствения терминал на Летище „София“ ще бъде открита директна авиолиния между София и Любляна. \r\n***\r\nОт 10.30 часа в залата на хотел \"Дипломат плаза\" в гр. Луковит българският еврокомисар по цифровата икономика и цифрово общество Мария Габриел и министърът на образованието и науката Красимир Вълчев ще наградят победителите в Националното състезание по математика.\r\n***\r\nОт 11.00 часа в централата на БСП на ул. „Позитано“ 20 ще се проведе заседание на Националния съвет на БСП по вътрешнопартийни въпроси.\r\n***\r\nОт 9.00 часа в Софийската духовна семинария \"Св. Йоан Рилски Чудотворец\" Божествена св. Литургия за Благовещение ще оглави Негово светейшество Българският патриарх и Софийски митрополит Неофит.\r\n***\r\nОт 9.30 часа богослужението за храмовия празник на  старинния храм „Св. София - Премъдрост Божия“ ще оглави Негово Преосвещенство Тивериополският епископ Тихон.\r\n***\r\nОт 11.00 до 11.40 и от 12.40 часа инициатива за четене на детски книжки ще се проведе в Музейко. \r\n***\r\nОт 14.00 часа на площада пред НЧ “Иван Вазов 1928” в с. Нови хан ще се състои мирен протест срещу стартирането на концесията за добив на кварцов пясък в лесопарк Побит камък.\r\n***\r\nОт 09.00 часа в храм „Св. Богородица – Благовещение“ ще бъде отслужена архиерейска св. Литургия по повод Благовещение. \r\n***\r\nОт 9.00 часа архиерейска света литургия за храмовия празник на църквата „Св. Благовещение“ в град Разлог ще оглави Негово Високопреосвещенство Неврокопският митрополит Серафим.\r\n***\r\nОт 12.30 часа в концертната зала на Радио - Варна ще се състои празничен концерт под наслов: „Радвай се, благодатна! Господ е с тебе!“\r\n***\r\nОт 9.00 часа Врачанският митрополит Григорий ще оглави литургия на Благовещение в Черепишкия манастир  \"Успение Богородично\".\r\n*** \r\nОт 11.00 часа в Градски исторически музей Младежката театрална група при Младежки дом /Килифарево/ пресъздава празнични обреди и ритуали по повод Благовещение. \r\n***\r\nОт 9.00 часа в монтанския  храм \"Св. Св. Кирил и Методий\" Видинският митрополит Даниил ще оглави литургия на Благовещение.\r\n***\r\nОт 9.00 часа Константийският епископ Яков ще оглави литургия за храмовия празник на църквата \"Св. Благовещение\" в село Црънча.\r\n***\r\nВ 09.00 часа на Гребната база ще се проведе риболовен празник за деца до 12-годишна възраст.\r\n***\r\nВ 10.00 часа в църквите \"Света Троица\" в район Южен“ и \"Свети Илия\" в район „Източен“ ще бъде раздаден курбан по повод Благовещение. \r\n***\r\nВ 10.30 часа в църквата „Св. Николай“ в район „Западен“ ще бъде раздаден курбан по повод Благовещение. \r\n***\r\nВ 11.00 часа в църквата „Свето Преображение Господне“ в район „Тракия“ на миряните ще бъдат раздадени над 300 порции печена риба по повод Благовещение.\r\n***\r\nОт 10.00 часа, в залата на НЧ „Св. Климент Охридски 1858“, ще се проведе концерт на лауреатите от Националния детски фолклорен конкурс „Орфеево изворче 2018“.", "date": "2018.03.25", "title": "Предстоящи събития в страната за 25 март (Агенция „Фокус“)"}
{"url": "http://www.focus-news.net/news/2018/03/25/2503717/niggg-zemetresenie-s-magnitud-21-po-rihter-e-registrirano-v-rayona-na-obshtina-konche-v-makedoniya.html", "text": "Земетресение с магнитуд 2.1 по Рихтер е регистрирано в района на община Конче в Македония. Това сочи справка на сайта на Националния институт по геофизика, геодезия и география (НИГГГ)към Българската академия на науките (БАН). Трусът е регистриран около полунощ. Дълбочината на земетресението е 15 км.", "date": "2018.03.25", "title": "НИГГГ: Земетресение с магнитуд 2.1 по Рихтер е регистрирано в района на община Конче в Македония"}
{"url": "http://www.focus-news.net/news/2018/03/25/2503716/predstoyashti-mezhdunarodni-sabitiya-za-25-mart-agentsiya-fokus.html", "text": "***Парламентарни избори в Туркменистан.\r\n***Ще се състои възпоминателна служба в памет на жертвите от терористичното нападение в Треб и Каркасон в петък.\r\n***Отзвук от посещението на гръцкия външен министър Никос Коцияс в Скопие\r\n***В навечерието на срещата на върха ЕС – Турция\r\n***", "date": "2018.03.25", "title": "Предстоящи международни събития за 25 март (Агенция \"Фокус\")"}
{"url": "http://www.focus-news.net/news/2018/03/25/2503719/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-lesovo.html", "text": "На българо-турската граница, на  граничнo контролно-пропускателните пунктове \"Капитан Андреево\" и \"Лесово\" , трафикът е интензивен на изход за товарни автомобили. Това съобщиха от пресцентъра на Главна дирекция \"Гранична полиция\". Информацията за трафика е към 6.00 часа. \r\nНа всички останали гранични пунктове трафикът е нормален.", "date": "2018.03.25", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\" и \"Лесово\""}
{"url": "http://www.focus-news.net/news/2018/03/25/2503718/nimh-maksimalnite-temperaturi-shte-sa-mezhdu-4-i-9-v-yugozapadnite-rayoni-do-12.html", "text": "Максималните температури ще са между 4° и 9°, в югозападните райони до 12°.Това съобщи за Агенция \"Фокус\" дежурният синоптик Мартин Славчев от Националния институт по метеорология и хидрология (НИМХ) към Българската академия на науките (БАН). Атмосферното налягане ще продължи да се повишава, но ще остане по-ниско от средното за месеца. \r\nДнес преди обяд над западната половина на страната облачността временно ще се разкъса, но по-късно през деня отново ще се увеличи и на отделни места, главно в планинските райони, слабо ще превали. Ще духа слаб в Източна България до умерен вятър от изток-югоизток. През нощта в Югозападна България валежите ще се активизират.  \r\nНад Черноморието ще остане облачно, почти без валежи. Ще духа умерен вятър от изток-югоизток. Максималните температури ще са 7°-8°. Вълнението на морето ще е  2  бала. Температурата на морската вода е 6° - 7°.\r\nНад планините ще преобладава облачно време. Временни разкъсвания на облачността ще има преди обяд над масивите в Западна България, но по-късно през деня облачността отново ще се увеличи и на отделни места там ще превали слаб сняг. Ще духа умерен до силен вятър с южна компонента. Максималната температура на височина 1200 ще е около 3°, на 2000 метра - около минус 2°.", "date": "2018.03.25", "title": "НИМХ: Максималните температури ще са между 4° и 9°, в югозападните райони до 12°"}
{"url": "http://www.focus-news.net/news/2018/03/25/2503707/sunday-express-donald-tusk-zapushva-ustata-na-gi-verhovsadt.html", "text": "Председателят на Европейския съвет „запушва устата“ на координаторът за Брекзит Ги Верховстадт, който подготвял план за „споразумение за  асоцииране“, за да запази Великобритания по-близо до Европейския съюз, пише британският вестник Sunday Exspress.\r\nПодготвяният от Верховстадт план за асоцииране предвиждал по-мек Брекзит, но Доналд Туска казва „За съжаление ние подготвяме споразумение за разделяне, а не за асоцииране“, като припомня за резултата от референдума. Юлиян Марков", "date": "2018.03.25", "title": "Sunday Express: Доналд Туск „запушва устата“ на Ги Верховсадт"}
{"url": "http://www.focus-news.net/news/2018/03/25/2503696/tass-prezidentat-emanyuel-makron-e-razporedil-reviziya-na-registrite-na-podozritelni-litsa.html", "text": "Президентът на Франция Еманюел Макрон е разпоредил правоохранителните органи да извършат  ревизия на регистрите на подозрителни лица. Това се казва в изявление на Елисейския дворец, цитирано от ТАСС.\r\n„Министърът на вътрешните работи е представил инструкции, предадени на префектите за поддържане на бдителността на всички служби, а президентът на републиката е наредил префектите на ниво департаменти да свикат групите, отговарящи за следенето на лица, за които са били забелязани признаци на радикализация“,  се казва в изявлението на Елисейския дворец. Юлиян Марков", "date": "2018.03.25", "title": "ТАСС: Президентът Еманюел Макрон е разпоредил ревизия на регистрите на подозрителни лица"}
{"url": "http://www.focus-news.net/news/2018/03/25/2503722/evrokomisaryat-mariya-gabriel-shte-nagradi-pobeditelite-v-natsionalnoto-sastezanie-po-matematika-za-uchenitsi-ot-ezikovi-gimnazii.html", "text": "Българският комисар по цифровата икономика и общество Мария Габриел ще бъде специален гост на церемонията за награждаването на победителите в традиционното Национално състезание по математика за ученици от профилирани гимназии и паралелки на средните училища с чуждоезиков профил в град Луковит. Това съобщиха от Представителството на ЕК в България.\r\nСъревнованието обхваща ученици от 8 до 12 клас. Комисар Габриел ще връчи отличията на най-добрите в състезанието заедно с министъра на образованието и науката Красимир Вълчев.  \r\nЦеремонията по награждаването ще се състои от 10.30 до 11.00 часа в залата на хотел \"Дипломат плаза\" в гр. Луковит.", "date": "2018.03.25", "title": "Еврокомисарят Мария Габриел ще награди победителите в Националното състезание по математика за ученици от езикови гимназии"}
{"url": "http://www.focus-news.net/news/2018/03/25/2503720/direktna-avioliniya-mezhdu-sofiya-i-lyublyana-shte-bade-otkrita-s-ofitsialna-tseremoniya-na-letishte-sofiya.html", "text": "Директна авиолиния между София и Любляна ще бъде открита с официална церемония на Летище София. Това съобщиха от прессекретариата на държавния глава. На събитието ще присъства държавният глава на Словения Борут Пахор, който ще е на официално посещение в България по покана на президента Румен Радев.", "date": "2018.03.25", "title": "Директна авиолиния между София и Любляна ще бъде открита с официална церемония на Летище София"}
{"url": "http://www.focus-news.net/news/2018/03/25/2503724/edi-rama-balkanite-sa-v-opasnost-ot-rusko-vliyanie.html", "text": "Министър-председателят на Албания Еди Рама предупреди, че държавите на Балканският полуостров са изложени на опасност от руско влияние, предава македонската информационна агенция „Макфакс“.\r\nВ интервю за британския вестник  албанският премиер подчерта, че Балканите са важен регион и поради тази причина не може да се очаква, че Москва ще се оттегли от него. Именно поради тази причина Европейският съюз трябва да започне преговори за присъединяването на Албания към структурите му, изрази увереност Рама, като допълни: „Албания заслужава тези преговори да започнат\".\r\nВ последно време в Албания  представители на институции и партии, както и на неправителствения сектор и партии отправиха критики към Русия, която според тях засилва влиянието си в страната. \r\nАнтируските настроения в страната са осезаеми, а руският посланик в Тирана Карпушин многократно отрича публично опасенията за влиянието на Кремъл, заявявайки, че няма основания за такива.Тереза Герова", "date": "2018.03.25", "title": "Еди Рама: Балканите са в опасност от руско влияние"}
{"url": "http://www.focus-news.net/news/2018/03/25/2503723/natsionalniyat-savet-na-bsp-shte-provede-zasedanie-po-vatreshnopartiyni-vaprosi.html", "text": "Националният съвет на БСП ще проведе заседание по вътрешнопартийни въпроси. Заседанието е предвидено за 11.00 ч. в зала „Александър Лилов“ в централата на БСП на ул. „Позитано“ № 20. Проектът на дневен ред включва доклад на лидера на БСП Корнелия Нинова за актуалната политическа обстановка в страната и задачите пред оглавяваната от нея партия. Сред програмата за работа на Пленума е и годишният финансов отчет на БСП и изпълнението на бюджета на Националния съвет за 2017 г., както и утвърждаване такъв за настоящата година. Заседанието ще се проведе съвместно с Общопартийната контролна комисия на БСП.", "date": "2018.03.25", "title": "Националният съвет на БСП ще проведе заседание по вътрешнопартийни въпроси"}
{"url": "http://www.focus-news.net/news/2018/03/25/2503915/abv-se-pokloni-pred-podviga-na-zaginaliya-zhandarmerist-pri-teroristichnata-ataka-vav-frantsiya-obzor.html", "text": "Румен Петков, член на Изпълнителното бюро на АБВ и бивш вътрешен министър заедно с председателя на Столичната градска организация на АБВ Емил Кало и председателят на АБВ – Младежи  Любомира Ганчева  поднесоха цветя пред Френското посолство. Активистите на АБВ поднесоха цветята в  памет на загиналия жандармерист Арно Белтрам, разменил се за заложник по време на терористичната атака в Южна Франция. Румен Петков коментира, че е съпричастен към трагедията на Франция и се прекланя пред избора на жандармериста. Той обърна внимание, че служителят е жертвал собствения си живот и това не може да не предизвика възхищение и преклонение. Според Румен Петков в 21 век солидарността в Европа трябва да е по-силна от всякога. По думите му, за да искаме да сме солидарни, солидарността трябва да излезе много извън Европа - до Турция и до Русия.Агенция „Фокус“ припомня: Трима души бяха убити в югозападна Франция в петък, в резултат от серия терористични нападения, осъществени от мъж от марокански произход. Мъжът отвлича  кола в средновековния град Каркасон, убивайки пътник и ранявайки шофьора, след това стреля по група полицаи, ранявайки един от тях. Нападателят взима заложници в супермаркет в съседното градче Треб, убивайки двама души и ранявайки още един. Френски части за бързо реагиране успяха да го щурмуват и да убият терориста. Източници от \r\nСпоред жител на градчето Треб, нападателят е заявил, че служи на „Ислямска държава“ и е поискал освобождаването на Салах Абделсалам – основният оцелял заподозрян за терористичното нападение на „Ислямска държава“ в Париж през 2015 година, когато загинаха 130 души.\r\nВ един от епизодите на драмата, 45-годишен лейтенант се смени за един от заложниците.  По-късно по информация на вътрешния министър на Франция Жерар Колом стана ясно, че френският полицай, разменил се за заложниците,  е починал от раните си. \r\nДеница КИТАНОВА", "date": "2018.03.25", "title": "АБВ се поклони пред подвига на загиналия жандармерист при терористичната атака във Франция (ОБЗОР)"}
{"url": "http://www.focus-news.net/news/2018/03/25/2503725/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-selo-voluyak.html", "text": "Въвежда се временна организация на движението за провеждане на събитие село Волуяк. Това съобщиха от пресцентъра на Столична община. За времето от 11.00 часа до 14.00 часа в с.Волуяк се забранява влизането на превозни средства по ул. “Зорница“ в участъка между ул. “Свобода“ и улицата покрай читалището. \r\nПроменя се маршрута на автобусна линия №150 посока жп гара „Волуяк“ от ул. “Зорница“ наляво по ул. “Свобода“, надясно по улицата покрай читалището и наляво по ул. “Зорница“ към плодохранилището, двупосочно.", "date": "2018.03.25", "title": "София: Въвежда се временна организация на движението за провеждане на събитие село Волуяк"}
{"url": "http://www.focus-news.net/news/2018/03/25/2503726/sport-sport-rodzhar-federer-otpadna-v-mayami-ot-175-tiya-v-svetovnata-ranglista.html", "text": "Заемащият първото място в световната ранглиста 36-годишен швейцарски тенесист Роджър Федерер отпадна изненадващо от 175-ти в ранглистата Танаси Кокинакис от Австралия. Федерер допусна загуба в първия си двубой на турнира от сериите „Мастърс“ в Маями, като отстъпи пред Кокинакис с 6:3, 3:6, 6:7 след близо два часа и половина игра. \r\nСлед загубата швейцарецът ще отстъпи първото място в ранглистата на испанеца Рафаел Надал.\r\nВ следващия кръг Кокинакис ще се изправи срещу Фернандо Вердаско, който миналата седмица победи Григор Димитров на старта на турнира в Индиън Уелс.", "date": "2018.03.25", "title": "Спорт: Спорт: Роджър Федерер отпадна в Маями от 175-тия в световната ранглиста"}
{"url": "http://www.focus-news.net/news/2018/03/25/2503721/patriarh-neofit-shte-oglavi-liturgiya-v-sofiyskata-duhovna-seminariya-sv-yoan-rilski-za-blagoveshtenie.html", "text": "Православната църква чества един от най-големите християнски празници - Благовещение. Празникът е посветен на чудното събитие - архангел Гавриил благовести на Пресветата Дева Мария, че ще роди Спасителят на света, нашия Господ Иисус Христос. За православния християнин това е истинският празник на жената и майката. По този повод във всички епархии на Българската православна църква се отслужва празнична св. Литургия.\r\nВ Софийската духовна семинария \"Св. Йоан Рилски Чудотворец\" Божествена св. Литургия за Благовещение, по покана на Негово високопреподобие архимандрит Пахомий - ректор на семинарията, ще оглави Негово светейшество Българският патриарх и Софийски митрополит Неофит, предаде репортер на Агенция \"Фокус\". Начало: 9.00 часа.\r\nОт 10.30 ч. пред Фиалата на Семинарията ще се извърши традиционното предаване на семинарското знаме, което се предава от завършващия дванадесети клас на учениците от единадесети клас. От 19.00  ч. същия ден ще се състои и празничният концерт с църковни песнопения, народни песни и други. \r\nНикола ПЕТКОВ", "date": "2018.03.25", "title": "Патриарх Неофит ще оглави литургия в Софийската духовна семинария \"Св. Йоан Рилски\" за Благовещение"}
{"url": "http://www.focus-news.net/news/2018/03/25/2503729/sofiya-initsiativa-za-chetene-na-detski-knizhki-shte-se-provede-v-muzeyko.html", "text": "Инициатива за четене на детски книжки ще се проведе в \"Музейко\". Това съобщиха от пресцентъра на Столична община. Събитието ще се проведе в Зала 1 на Детския научен център \"Музейко\" от 11.00 до 11.40 часа и от 12.00 до 12.40 часа. Капацитетът е 15 деца, а входът е с билет за \"Музейко\".\r\nЧетенията на детските книжки на Здрава Каменова и Център АЛОС събуждат една позадрямала традиция, тази на четенето. Те са като вълшебна игра, в която буквите създават история, а историята създава емоционално преживяване, което се превръща в приключение. Събитието включва: интерактивна-мултимедийна прожекция и актьорска игра с кукли, илюстрации на Ирина Василева, както и четения на пасажи от детски книжки. Изненада за децата ще е играта “Без изречение-няма приключение”.\r\nСъбитието е част от Програмата за насърчаване на четенето на Център Алос, включваща поредица четения-игра в музеи, галерии, детски градини, ретро-трамвай и нетипични пространства за култура.\r\nЧетенето-игра е финансирано от програма \"Култура\" 2018 на Столична Община.", "date": "2018.03.25", "title": "София: Инициатива за четене на детски книжки ще се проведе в \"Музейко\""}
{"url": "http://www.focus-news.net/news/2018/03/25/2503730/denyat-25-mart-v-balgarskata-istoriya.html", "text": ". \r\n2016 г.\r\nПрезидентът на Република България присъжда Орден „Стара планина” първа степен на г-н Арсен Схоян, извънреден и пълномощен посланик на Република Армения в Република България „за изключително големите му заслуги за развитието на българо-арменските отношения“.\r\n2016 г.\r\nПрезидентът на Република България присъжда Орден „Стара планина” първа степен на г-н Шин Мен-хо, извънреден и пълномощен посланик на Република Корея в Република България „за изключително големите му заслуги за развитието на българо-корейските отношения“.\r\n1998 г.\r\nСело Селищен дол се отделя от община Брезник и се присъединява към община Перник.\r\n1980 г.\r\nОт 25 до 31 март се провежда официално посещение на министъра на външните работи Петър Младенов в Кувейт и Индия. \r\nПетър Тошев Младенов е български политически и държавен деец. Роден е на 2 август 1936 г. в с. Тошевци, Видинско. Следва философия в Софийския университет “Св. Климент Охридски”, след което завършва Московския институт за международни отношения. Член на ЦК на БКП от 1971. От 10 ноември 1989 е издигнат за генерален секретар на ЦК на БКП, на който пост е до 2 февруари 1990. Заема и отговорни държавни постове: министър на външните работи (декември 1971 - ноември 1989), председател на Държавния съвет (ноември 1989 - април 1990), президент (председател) на Народна република България (април - юли 1990). Петър Младенов умира на 1 юни 2000 г.\r\n1971 г.\r\nОткрива се нефтохимическият комбинат край Плевен.\r\n1948 г.\r\nПубликува се Закон за Народната милиция и Закон за паспортите и милиционерския контрол над чужденците.\r\nМилицията е орган на изпълнителната власт в някои държави със задача да пази сигурността на гражданите и тяхното имущество, да води борба с престъпността и др.\r\n1924 г.\r\nПубликува се Закон за обществените осигуровки. Регламентира се осигуряване при трудова злополука, болест, инвалидност, старост и майчинство. За пръв път се въвежда 6-месечен неплатен отпуск по майчинство. Към правителството се създава фонд “Обществени осигуровки” с равни вноски от държавата, трудещите се и собствениците.\r\n1915 г.\r\nПровежда се първият конгрес на добруджанската емиграция, който учредява Добруджанска организация.\r\n1905 г.\r\nЧета от 300 гръцки андарти (хайдути), водена от Г. Цонтос, опожарява с. Загоричане, Костурско, и избива седемдесет и двама българи, отказали да се отрекат от Екзархията и да преминат към Цариградската патриаршия.\r\nБългарската екзархия е върховна национална организация на Българската православна църква. Учредена е със султански ферман от 28 февруари 1870 г. и просъществува до 1953 г., когато е издигната в Българска патриаршия. Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. Цариградската патриаршия се обявява против образуването на Българска екзархия и на 16 септември 1872 г. я обявява за схизматична, т.е. отцепническа, тъй като последната не признава върховенството на патриарха.\r\n1904 г.\r\nВ периода 7 – 25 март гръцка чета от 14 офицери, водена от капитаните Ан. Папулас и Ал. Контулис, влиза в Югозападна Македония по нареждане на гръцкото правителство за борба срещу българското националноосвободително движение. Между 18 юли и 3 август капитан П. Мелас провежда разузнавателна мисия. На 28 август четата на П. Мелас влиза отново в Македония, но той е убит от турците на 13 октомври край с. Статища, а на 15 септември в Западна Македония е изпратена и чета от шестима военни начело с Е. Каудис..\r\n1894 г.\r\nИзлиза последният брой на вестник “Напред”. Той е научно-книжовен и политически вестник. Излиза в София от 1885 г. и от 1889 г. Редакционен стопанин е Георги Антонов Кърджиев. Сред сътрудниците на вестника е и Димитър Благоев.\r\nГеорги Антонов Кърджиев е публицист и учител. Роден е на 17 април 1854 г. в с. Арбанаси, Великотърновско. Брат е на Т. А. Кърджиев. Учи първоначално в Русе, а после в Белград. След Освобождението работи като учител във Варна и Русе. Отначало е привърженик на народническите идеи на В. Пелагич и П. Лавров, а по-късно възприема либералните възгледи на Драган Цанков. Депутат е в ХI и ХII Народно събрание. Издава и редактира вестниците “Варненский вестник”, “Работник”, “Братство”, “Напред”, “Деятел”; списание “Записки по мисълта и живота” и др. В редица статии се обявява за народна собственост върху средствата за производство, за защита на местните природни богатства от чуждестранния капитал. Издава “Пълен руско-български речник”. Умира на 5 януари 1907 г.\r\n1873 г.\r\nДевическото дружество в Панагюрище “Китка” приема свой устав, изработен от Райна Попгеоргиева.\r\nРайна Княгиня (Райна Попгеоргиева Футекова – по мъж Дипчева) е българска националреволюционерка и учителка. Родена е на 6 януари 1856 г. в Панагюрище. Учи в родния си град и в девическото училище в Стара Загора при А. Тошева. През 1874 г. става учителка в Панагюрище. Една от основателките е на женското дружество “Китка” в родния си град. По време на Априлското въстание (1876 г.) носи на кон извезаното от нея и тържествено осветено от поп Груьо знаме на шествието в Панагюрище (поради което е наречена “Княгиня”). При потушаване на въстанието е арестувана и изпратена в Пловдивския затвор. Освободена е след намесата на европейски консули в Пловдив. През август 1876 г. заминава да учи в Русия през Цариград с паспорт под чуждо име. Завръща се в България през 1879 г. и става директор на девическия пансион в Търново. През 1882 г. е назначена за акушерка в Панагюрище, а по-късно - в София. Написва книгата “Райна княгиня (Автобиография)”, издадена посмъртно през 1935 г. Умира на 29 август 1917 г.\r\n1863 г.\r\nПод редакцията на Тодор Бурмов в Цариград започва да излиза вестник “Съветник”.\r\nТодор Стоянов Бурмов е обществен, политически и държавен деец, книжовник, действащ член на Българското книжовно дружество (днес Българска академия на науките). Роден е на 2 януари 1834 г. в с. Нова махала (днес квартал на Габрово). Завършва Киевската духовна семинария, след което става учител в Габрово. През 1860 г. заминава за Цариград. Става редактор на списание “Български книжици”, а по-късно и на вестник “Съветник” и в. “Время”. Включва се в църковно-националната борба, като чрез редица публикации доказва правото на българския народ да има независима църква. По време на Руско-турската освободителна война (1877–1878 г.) сътрудничи на княз Вл. Черкаски в Канцеларията за гражданско управление. След Освобождението е един от най–изявените дейци на умереното русофилско крило на Консервативната партия, като редактира и нейния пръв печатен орган вестник “Витоша”. От 1884 г. преминава към умереното крило на Либералната партия на Драган Цанков. Заема последователно редица отговорни държавни постове – вицегубернатор на Пловдив (1878 г.) и пръв губернатор на София (1879 г.). Той е първият министър-председател на свободна България и едновременно министър на вътрешните работи (юли – ноември 1879 г.). От 1881 г. до 1883 г. е член на Държавния съвет. Автор е на книгата “Българо-гръцката църковна разпря”. Умира на 25 октомври 1906 г.\r\n1860 г.\r\nПо инициатива на учителя Тодор Шишков в Стара Загора е основано читалище.\r\nТодор Николов Шишков е учител, обществен деец и книжовник. Роден е на 27 май 1833 г. в Търново (днес Велико Търново). Следва в Сорбоната и в Колеж дьо Франс в Париж и една година слуша лекции във Филологическия факултет на Пражкия университет. Завръща се в България и работи като учител в Търново, Стара Загора, Сливен и др. След Освобождението е чиновник и учител в Русе и Варна. В Стара Загора открива и ръководи читалище “Родина”. Публикува материали в редица вестници, посветени на училищното образование, Кирило-Методиевото дело и др. Редактира вестник “Свободна България”. Автор е на множество учебници и учебни помагала – “Малка енциклопедия или първоначални познания за децата”, превежда от руски език и допълва “Учебна теория по словесност” на Н. Г. Минин и др. Издава драмите “Велизарий”, “Хубава Недялка или България под турско”, превежда от руски и френски езици редица книги. Умира на 15 юли 1896 г.\r\n1821 г.\r\nИзбухва Гръцкото националноосвободително въстание (1821-1829 г.).\r\nТо е въстание на гръцкия народ против османските поробители. Организира се от Филики Етерия. Започва в Пелопонес и постепенно обхваща и други краища на Гърция. С известни затишия продължава до 1829 г. Подпомага се от Русия, Англия и Франция. След поражението в Руско-турската война (1828-1829 г.) Османската империя се принуждава да признае независимостта на Гърция. За благополучния край на въстанието допринасят и десетки български доброволци като хаджи Христо Българин - командир на гръцката конница, Янко Българин, Ангел Гацо, Кара Георги Българин, хаджи Ставри Българин, Данил Българин, Илия Българин и др.\r\n1813 г.\r\nДимитър Попски изготвя “Ода за Софроний”.\r\n1680 г.\r\nПожар изпепелява Търново (днес Велико Търново). От целия град остава само една къща.На тази дата са родени:\r\n1934 г.\r\nВ Истанбул е роден Христо Константинов Фотев – български поет. Живее в Бургас. Член е на Съюза на българските писатели. Завършва фабрично-заводско училище в Сливен (1951 г.). Моряк е на моторен кораб (1953-1954 г.); художник е в стенописно ателие в Ямбол (1957-1959 г.); драматург е на театъра “Адриана Будевска” в Бургас (1961-1962 г.); творчески секретар е на Дружеството на бургаските писатели (1964-1990 г.); главен редактор е на алманах “Море” (от 1990 г.). Поезията му е подчертано лирична и нежна, пълна с дълбоко етичен заряд. Стреми се да намери отговор на характерните за съвременната душевност нравствени конфликти, а негова любима тема е морето. Носител е на национална литературна награда “Пейо Крачолов Яворов”, Чирпан (1992 г.); литературна и морална награда “Атанас Яранов” (1993 г.); награда “Пеньо Пенев” (1994 г.; за цялостна творческа дейност); “Златен Пегас”, Бургас (1994 г.); национална литературна награда за поезия “Иван Николов”, Пловдив (1995 г.) и др. Съчинения: “Баладично пътуване” (1961 г.), “Лирика” (1965 г.), “Сантиментални посвещения” (1967 г.), “Пристанище” (1969 г.), “Обещания за поезия” (1978 г.), “Венецианска нощ” (1989 г.), “Литургия за делфините” (198 г.1), “Книга за свободата” (1991 г.), “Аполис” (1993 г.), “Над съня” (1995 г.), “Пейзаж от думи” и др. Христо Фотев умира на 27 юли 2002 г.\r\n1885 г.\r\nРоден е Стефан Спиров Македонски – български оперен певец (лирико-драматичен тенор). Учи пеене в Москва и Париж. Пее в Софийската народна опера, в оперните театри на Берлин, Хановер, Кобург и Касел. От 1948 г. до 1952 г. е директор на Държавния музикален театър в София, който след смъртта му носи неговото име. Стефан Македонски умира на 31 май 1952 г.\r\n1859 г.\r\nРоден е Анастас Георгиев Бендерев - българин, генерал от руската армия. Участва в четата на Г. Измирлиев и Тод. Велков през 1876 г. Завършва Военното училище в София (1879 г.), Николаевска академия на генералния щаб (1885 г.) и кавалерийска школа в Санкт Петербург. През Сръбско-българската война (1885 г.) командва десния участък на Сливнишката позиция, проявява инициатива и спомага за спечелване на сражението, което определя изхода на войната. Участва в провокирания от Русия преврат на 9 август 1886 г. Емигрира в Русия. В руската армия достига чин генерал-лейтенант. Бендерев е автор на трудове за войните през 1885 г., географията и статистиката на Македония и др. След края на Първата световна война той се завръща в България. Издава книгата “История на българското опълчение” (1930 г.). Умира на 17 септември 1949 г.На тази дата умират:\r\n1937 г.\r\nУмира Иван Георгиев Игнатов – български книгоиздател. Роден е през 1862 г. в Пазарджик. Започва книгоиздателска дейност в София през 1890 г. Между големите му издания са: “Клетниците” от Виктор Юго, “Дон Кихот” от Сервантес, списание “Мисъл” под редакцията на д-р К. Кръстев. Организира издаването на събраните съчинения на класици като Достоевски, Толстой, Горки, Хамсун, Юго, Зола, Мопасан, Жул Верн, Майн Рид и др.За изготвянето на историческата справка на Агенция “Фокус” са използвани следните източници:", "date": "2018.03.25", "title": "Денят 25 март в българската история"}
{"url": "http://www.focus-news.net/news/2018/03/25/2503731/sport-svetovnata-nomer-edno-otpadna-ot-turnira-v-mayami.html", "text": "Световната номер едно Симона Халеп отпадна в третия кръг на турнира от сериите „Мастърс“ в Маями. Румънката отстъпи пред Агниешка Радванска от Полша с 6:3, 2:6, 3:6 в двубой, продължил час и 44 минути. \r\nЗа място на четвъртфиналите Радванска ще играе срещу победителката от мача между латвийката Анастасия Севастова и Виктория Азаренка Беларус.", "date": "2018.03.25", "title": "Спорт: Световната номер едно отпадна от турнира в Маями"}
{"url": "http://www.focus-news.net/news/2018/03/25/2503733/stara-zagora-s-izlozhba-ot-chudomirovi-akvareli-i-folkloren-kontsert-shte-badat-otkriti-25-te-chudomirovi-praznitsi.html", "text": "С изложба от Чудомирови акварели „Кръговратът на живота“ и концерт „Благовещение“ на Фолклорен ансамбъл „Гъдулица“ ще бъде посатвено началото на поредицата от събития в програмата на 25-те Чудомирови празници 2018, каза за Радио „Фокус“ директорът на Литературно – художествен музей „Чудомир“ Добрина Матова. В 16.30 часа в галерия „Рувел“ в Казанлък ще бъде открита изложба на карикатура и комикси „Фолклор, традиции и забава“ на Николай Бабенов – Ник по съвместна работа със Стоян Комитски, с участието на Фолклорна школа „Жарава“ при НЧ „Родина“ – Стара Загора. В 17.30 часа в Литературно – художествен музей „ Чудомир“ ще се състои премиерата на книгата „Зад превръзката Темида закачливо ни намига“ на Стефан Саранеделчев. В 19 часа на сцената на НЧ „Искра“ ще се състои официална церемония, на която ще бъде връчена наградата „Чудомир“ на Община Казанлък и вестник „ Стършел“ за къс хумористичен разказ, след което ще бъде представен първият спектакъл в рамките на театралния фестивал „ Комедийният хит на сезона“ – „Аферата с мъртвите души“ по Гогол на Общински театър „Любомир Кабакчиев“. \r\nСлавяна ГАЙДАРОВА", "date": "2018.03.25", "title": "Стара Загора: С изложба от Чудомирови акварели и фолклорен концерт ще бъдат открити 25-те Чудомирови празници"}
{"url": "http://www.focus-news.net/news/2018/03/25/2503734/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\nДо 08.00 часа на 28 март 2018 г. на бул. „Витоша” между бул. „Пенчо Славейков” и ул. „Христо Стамболски”; \r\nДо 08.00 часа на 28 март 2018 г. на ул. „Екзарх Йосиф” № 37, пред Дома на киното;\r\nДо 08.00 часа на 28 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.03.25", "title": "София: Въвежда се временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/25/2503727/blagoevgrad-nevrokopskiyat-mitropolit-serafim-shte-oglavi-liturgiya-za-hramoviya-praznik-na-tsarkvata-sv-blagoveshtenie-v-grad-razlog.html", "text": "Aрхиерейска света литургия за храмовия празник на църквата „Св. Благовещение“, град Разлог,ще оглави Негово Високопреосвещенство Неврокопският митрополит Серафим, предаде репортер на Агенция \"Фокус\". Началото на светата литургия е от 9.00 ч. \r\nНикола ПЕТКОВ", "date": "2018.03.25", "title": "Благоевград: Неврокопският митрополит Серафим ще оглави литургия за храмовия празник на църквата \"Св. Благовещение\" в град Разлог"}
{"url": "http://www.focus-news.net/news/2018/03/25/2503736/sofiya-vavezhda-se-organizatsiya-na-dvizhenieto-vav-vrazka-s-ofitsialnoto-poseshtenie-na-prezidenta-na-republika-sloveniya.html", "text": "Въвежда се организация на движението във връзка с официалното посещение на Президента на Република Словения. Това съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на делегацията, както следва: \r\nОт 12.00 часа днес до отпътуване на делегацията на 26 март 2018 г. на паркинга на „София Хотел Балкан”.\r\nОт 07.00 до 10.00 часа на 26 март 2018 г.: \r\n- на северозападната дъга на пл. „Св. Александър Невски” между ул. „Оборище” и ул. „11-ти август”; \r\n- на ул. „Оборище” между ул. „Г.С.Раковски” и пл. „Св. Александър Невски”. \r\nОт 08.30 до 10.00 часа на 26 март 2018 г. се забранява влизането на пътни превозни средства по ул. „Оборище” между ул. „Г.С.Раковски” и пл. „Св. Александър Невски”, само при необходимост и по преценка на отдел „Пътна полиция” при СДВР.", "date": "2018.03.25", "title": "София: Въвежда се организация на движението във връзка с официалното посещение на Президента на Република Словения"}
{"url": "http://www.focus-news.net/news/2018/03/25/2503739/ibna-v-navecherieto-na-sreshtata-es-turtsiya-vav-varna-predsedatelite-na-parlamentite-na-balgariya-i-turtsiya-provedoha-sreshta.html", "text": "В навечерието на срещата на върха ЕС-Турция във Варна председателят на Народното събрание на Република България Цвета Караянчева разговаря с турския си колега Исмаил Кахраман в рамките на форума Междупарламентарния съюз в Женева, предава Independent Balkan News Agency.\r\nРазговорите между Караянчева и Кахраман се състояха на 24 март, два дни преди лидерите на ЕС и Турция да бъдат събрани за среща Варна от правителството на България, настоящ ротационнен председател на Съвета на ЕС.\r\nНа срещата във Варна ще се съберат председателят на Европейския съвет Доналд Туск, председателят на Европейската комисия Жан-Клод Юнкер, премиерът на България Бойко Борисов и президентът на Турция Реджеп Тайип Ердоган.\r\n„Тази работна вечеря е повод за оценка на въпроси от взаимен интерес и на неотдавнашните събития в Турция, включително в областта на върховенството на закона и основните свободи. Лидерите ще обсъдят и как да придвижат отношенията между ЕС и Турция напред въз основа на взаимно уважение и общи интереси\", подчертаха от  Европейският съвет.\r\nВ официалното изявление за срещата в Женева Караянчева е цитирана с думите, че Турция е съсед, съюзник в НАТО и „наш приоритетен партньор в редица области\".\r\nСред областите на сътрудничество тя посочи миграцията и борбата срещу тероризма, както и енергетиката, селското стопанство, животновъдството и търговията.Тереза Герова", "date": "2018.03.25", "title": "IBNA: В навечерието на срещата ЕС-Турция във Варна: Председателите на парламентите на България и Турция проведоха среща"}
{"url": "http://www.focus-news.net/news/2018/03/25/2503728/faz-v-parvoto-si-publichno-obrashtenie-sled-izlizaneto-si-ot-zatvora-deniz-yudzhel-blagodari-za-okazanata-mu-podkrepa.html", "text": "В първото си публично обръщение след освобождаването си от затвора в Силиври край Истанбул германският журналист от турски произход Дениз Юджел благодари за подкрепата, която е получил от привърженици, съобщава националният ежедневник  Die Frankfurter Allgemeine Zeitung.\r\n„Има много хора, които застанаха на моя страна. Това ми даде много сила“, бяха част от думите, които Юджел изрече от берлинския квартал „Кройцберг“, където живее. „Никога не се предадох“, увери журналистът в рамките на представянето на новата му книга „Не сме тук за забавление“. \r\nДениз Юджел прекара повече от година в затвора край Истанбул, без да му бъдат предявявани обвинения, припомнят от редакцията. Тереза Герова", "date": "2018.03.25", "title": "FAZ: В първото си публично обръщение след излизането си от затвора Дениз Юджел благодари за оказаната му подкрепа"}
{"url": "http://www.focus-news.net/news/2018/03/25/2503740/stara-zagora-s-obshtogradski-tarzhestva-zapochva-otbelyazvaneto-na-denya-na-trakiya.html", "text": "Денят на Тракия, 26 март, когато се навършват и 105 години от Одринската епопея, ще бъде отбелязан с общоградски тържества в Стара Загора. Това съобщиха от пресцентъра на Общината. \r\nПрограмата започва от днес в 10,00 ч. в залата на НЧ „Св. Климент Охридски 1858“ с концерт на лауреатите от Националния детски фолклорен конкурс „Орфеево изворче 2018“, който се провежда в Стара Загора и е посветен на 26 март.\r\nНа 26 март (понеделник), в 17.00 ч. в парк „Тракия“ ще се състои тържествен военен ритуал с полагане на венци и цветя пред паметник „Одринска епопея“.\r\nОт 19,00 ч. в залата на Драматичния театър започва концерт, посветен на Деня на Тракия и Одринската епопея, с участието на представителен Народен женски хор към Тракийско дружество „Одринска епопея“, странджанските народни певци Манол Михайлов и Костадин Михайлов, танцови формации при НЧ „Св. Климент Охридски 1858“. \r\nОрганизатори на програмата са Община Стара Загора, Втора механизирана бригада, Тракийско дружество „Одринска епопея“, Съюз на офицерите и сержантите от запаса.", "date": "2018.03.25", "title": "Стара Загора: С общоградски тържества започва отбелязването на Деня на Тракия"}
{"url": "http://www.focus-news.net/news/2018/03/25/2503741/denyat-25-mart-v-svetovnata-istoriya.html", "text": "На този ден през 1821 година на полуостров Пелопонес избухва гръцкото национално-освободително въстание (1821 - 1829), организирано от “Филики Етерия”. Денят е национален празник на Гърция. \r\nСлед тригодишно околосветско плаване през 1829 година във Франция се завръща експедицията на Дюмон Дюрвил. Експедицията открива мястото, където през 1788 г. е намерила гибелта си експедицията на Ла Перуз. През 1785-1788 г. Ла Перуз ръководи експедиция, в която влизат корабите “Бусол” и “Астролабия”. Той изследва острови в Тихия океан, Северозападна Америка и Североизточна Азия. Загива в Полинезия, където целият екипаж на двете командвани от него фрегати е избит от туземци. За пръв път е фотографирано слънчево затъмнение (1857). \r\nПрез 2008 г. Съветът на ООН обявява този ден за Международен ден на възпоминание на жертвите на робството и търговията с роби.\r\nОт 2002 г. по решение на Международния олимпийски комитет и Международната федерация по спортно кино и телевизия този ден е обявен за Международен ден на спортното кино.\r\nПрез 2006 г. с решение на пресаташетата от различни институции в цялата страна този ден е обявен за Празник на Асоциацията на медийните експерти в администрацията.\r\nПразнува се още и като Ден на пощенската картичка.\r\n2014 г.\r\nМинистър-председателят на Малайзия обявява официално, че самолет „Boeing 777—200“ се разбива в южната част на Индийски океан.\r\n2013 г.\r\nАфриканският съюз суспендира Централноафриканската република, нареждайки санкции срещу лидерите на „Селека“.\r\n2012 г.\r\nДжим Йонг Ким оглавява Световната банка. Формалното гласуване става през април, а мандатът на предшественика му Робърт Зелик изтича през юни.\r\n2012 г.\r\nБританското правителство предвижда значително намаляване на емиграцията в страната с увеличаване на минималния приход на 62 000 британски лири и изпитателен срок от 5 години преди довеждане на семейството на емигранта.\r\n2012 г.\r\nПитър Крудас – помощник-ковчежник на Консервативната партия подава оставка след разкритието, че срещу 250 000 лири предлага достъп до британския премиер и министъра на финансите. От Консервативната партия отричат съобщението за подкуп.\r\n2012 г.\r\nВ Южна Осетия започват повторни президентски избори.\r\n2012 г.\r\nВ Сенегал се провежда втори тур на президентските избори.\r\n2011 г.\r\nИзследователи от Тексаския университет намират голямо количество инструменти, чиято датировка показва, че са по-стари от всички артефакти на културата Кловис.\r\n1996 г.\r\nУчредена е Турската работническа партия (Емек Партиси). Неин председател е Абдулах Левент Тюзел. Поради забраната на партията от Конституционния съд, тя е учредена повторно под името Emeğin Partisi (EMEP) през същата година. През 2005 г. Името “Работническа партия” е възстановено, като е запазена абревиатурата EMEP. Основаването на партията е резултат от инициатива, стартирана от турски политически кадри, свързани с Албанската работническа партия. Партията дефинира идеологията си като “научен социализъм”, като се обръща към Революционната комунистическа партия на Турция като “незаконната революционна партия на работническата класа”. EMEP от своя страна се представя като “отворена работническа партия”. Като цел политическата организация си поставя създаването на “Независима и Демократична Турция”. Партията участва през 1999 г. В общите избори, на които печели малко над 50 000 гласа или 0.17 % от общия брой на гласоподавателите. В други избори EMEP участва основно в коалиции, формирани около DEHAP. Партията публикува ежедневника Evrensel, описван като “работническия ежедневник”и “основното оръдие за пропагандни, агитационни и организационни дейности”..\r\n1995 г.\r\nАмериканският боксьор Майк Тайсън е освободен предсрочно от затвора за добро поведение.\r\nМайк Тайсън е американски състезател по бокс. Роден е на 30 юни 1966 г. Започва професионалната си кариера през 1985 г. и още в първия си мач печели с нокаут. През 1986 г. става най-младият световен шампион в тежка категория (професионалисти) след победа над Тревор Бербик. Многократно защитава титлата си, като побеждава изявени боксьори като Джеймс Смит, Лари Холмс, Франк Бруно, Джеймс “Бъстър” Дъглас, Донован “Рейзър” Ръдок. Губи титлата от Ивендър Холифийлд. През 1992 г. е осъден на десет години затвор за изнасилване през 1991 г. на 19 годишната Дезрий Уошингтън – носителка на титлата Miss Black America. През 1995 г. е освободен от затвора и след излизането си в 5 боя има 5 победи. През 1997 г. явявайки се на ринга като претендент, в мач-реванш с Холифийлд, той му отхапва ухото и е дисквалифициран и лишен от състезателни права. През 1998 г. правата му са възстановени. В началото на юли 1999 г. Тайсън отново започва подготовка за спечелване на световна титла. През 2002 г. по време на съвместна пресконференция с опонента си Ленъкс Люис Тайсън предизвиква масово сбиване. В официалния мач между двамата Люис побеждава. През 2004 г. Тайсън губи среща от британския боксьор Дани Уилиямс. През 2005 г. приключва кариерата си не състезател по бокс. Майк Тайсън е наричан още “Динозавъра”.\r\n1957 г.\r\nПодписват се Римските договори. Те са алтернативно наименование на Договора за Европейската икономическа общност и/или на Договора за Европейска общност за атомна енергия (ЕВРАТОМ). Влизат в сила от 1 януари 1958 г.\r\nКато специална цел учредителният договор за създаване на Европейската общност за атомна енергия (ЕВРАТОМ) сочи повишаването на жизнения стандарт в държавите членки чрез изграждането на мощна ядрена промишленост, като се изключат всички рискове за живота и здравето на хората.\r\nПървоначално специалните цели на ЕИО са съсредоточени към създаване на Общ пазар и постепенно сближаване на стопанската политика на държавите-членки (установяване на еднакви условия за предлагане и придобиване на стоки и услуги, еднакви условия за конкуренция и обща забрана за дискриминация, уеднаквяване на производствените параметри, осигуряване на свободно движение на участниците в стопанския живот). Впоследствие с генералните ревизии на учредителните договори се поставя за цел създаването на Вътрешен пазар до 31 декември 1992 г., а с влизане в сила на Маастрихтския договор се поставя за цел създаване на икономически и валутен съюз и въвеждане на европейско гражданство – с договора от маастрихст се създава Европейският съюз.\r\n1954 г.\r\nRCA става първата компания в света, която пуска в масово производство цветни телевизори.\r\n1857 г.\r\nЗа първи път се фотографира слънчево затъмнение. Слънчевите затъмнения се появяват само по време на новолуние, когато Слънцето и Луната се оказват достатъчно близко до връзките на лунната орбита, в които се пресичат видимите траектории на Слънцето и Луната върху небесната сфера. Слънчевото затъмнение се появява, ако в момент на новолуние ъгловото разстояние от Луната до най-близката връзка от орбитата й не превишава повече 17,9°. Продължителността и фазата на затъмнението са по-големи, колкото по-близо до връзките по лунната орбита по това време се намират Луната и Слънцето. През 223 лунни оборота около Земята, т. е. през 11 години и 11 дни стават едни и същи затъмнения. За една година има най-много 5 или 4 слънчеви затъмнения, които наблюдавани от Северното и Южното полукълбо са различни. В летописите на различни народи са съхранени много данни за тях. Във връзка с голямото им значение за историята, хронологията, теоретичната астрономия Т. Ополцер през 80-те години на ХIХ в. изчислява моментите на 8 000 слънчеви затъмнения за периода от 1207 г. преди Христа до 2163 г. след Христа. Той издава резултатите в монументалния труд “Канон на затъмненията”.\r\n1829 г.\r\nСлед тригодишно околосветско плаване във Франция се завръща експедицията на Дюмон Дюрвил. Експедицията открива мястото, където през 1788 г. е намерила гибелта си експедицията на Ла Перуз.\r\nПрез 1785-1788 г. Ла Перуз ръководи експедиция, в която влизат корабите “Бусол” и “Астролабия”. Той изследва острови в Тихия океан, Северозападна Америка и Североизточна Азия. Загива в Полинезия, където целият екипаж на двете командвани от него фрегати е избит от туземци.\r\nЖул-Себастиен-Сезар Дюмон Дюрвил е френски навигатор. Роден е на 23 май 1790 г. В Конде на Ноаро, Франция. Докато служи през 1819-20 г. В Източното Средиземноморие, вижда за първи път и осъзнава значимостта на новооткритата статуя Венера Милоска и оказва значително влияние за решението Лувърът да я причисли към експонатите си. През периода от 1822 до 1825 г., докато служи на кораба Кокий, изследва Фолклендските острови, Таити, други южни тихоокеански острови и Нова Холандия (Западна Австралия). \r\nНеговите експедиции в Южния тихи океан от 1826-29 г. довеждат до комплексно преразглеждане на картите на Южните морета, както и до прелокализиране на групи острови в Меланезия, Микронезия, Полинезия и Малайзия. Изследвани са Фиджи и Новозеландското крайбрежие. През 1830 г. Дюрвил ескортира английския крал в  .изгнание Чарлз Х до родината му. Отплава за Антарктика през 1837 г. и неспособна да пробие масивната ледена покривка, експедицията му изследва Магелановите протоци, открива островите Жоанвил и Земя Луи Филип и виждат брега Адели (именуван на съпругата на Дюмон). Този морска експедиция се завръща през 1840 г.\r\n1631 г.\r\nИздава се султански ферман, с който се забранява на немюсюлманите в Османската империя да яздят коне, да се обличат в дрехи от скъпи платове, да носят самурени кожи, за да “личат кяфирите по външния си вид” и да се знаят, че са “презрени и унижени”. Този тип султански заповеди се издават периодично и във всички се твърди, че забраните се пренебрегват или изобщо не се изпълняват. Но тяхното съдържание, което публично се разпространява, поддържа в обществената атмосфера на империята постоянно противопоставяне между християни и мюсюлмани във всички сфери на живота. Мюсюлманите живеят с усещането за своето привилегировано положение, а християните в постоянна несигурност и натрапвано усещане за дискриминация.\r\n708 г.\r\nКонстантин е провъзгласен за папа на римокатолическата църква. Неговият понтификат трае от 708 до 715 г. Папа Константин е сириец по рождение. От октомври 710 до октомври 711 г. Е в Константинопол по желание на Император Юстиниан ІІ. Императорът желае да разреши проблемите, породени от разногласия между Източноправославната и западната Римокатолическа църква, повдигнати от Квинисексткия събор от 692 г. Преговорите са проведени от Григорий, бъдещия папа Григорий ІІ. Постигнато е компромисно съгласие, но скоро след завръщането на Константин в Рим, Юстиниан ІІ е убит от бунтовнически сили (през ноември 711 г. Новият император, Филип Бардан е последовател на монотеизма, отхвърля договореностите от Шестия общ събор и изисква подкрепата на папа Константин за възгледа, че Христос има само една воля. Папата отказва и името на императора е изключено от официалните документи. Когато екзархът (имперският представител в Италия) се опитва да наложи имперско присъствие, се стига до сблъсъци, но папа Константин успява да успокои ситуацията. Филип е свален от власт през юни 713 г. И наследникът му Анастасии ІІ изпраща писмо до папа Константин, потвърждаващо подкрепата за решенията от Шестия общ събор.На тази дата са родени:\r\n1947 г.\r\nВ Пинър, Англия, е роден Елтън Джон (псевдоним на Реджинълд Кенет Дуайт) – поп и рокизпълнител, пианист и композитор, един от роксимволите на 70-те години на ХХ в. Учи в Royal Academy of Music 6 години, работи в музикално издателство, свири в нощни барове на Лондон. От 1967 г. до 1977 г. работи с Бърни Топин – автор на текстове. Истинският успех идва едва след турнето му в САЩ (1970 г.). Популярността му нараства с течение на годините: над 20 песни в световните ранглисти, три едновременно пласирани албума в САЩ. През 1973 г. създава собствена звукозаписна фирма - \"Rocket Records\", а през 1974 г. сътрудничи на Джон Ленън. Притежава футболния клуб “Удтфорд”. Концертите му до 1977 г. са извънредно пищни. След 1979 г. залага повече на художествените резултати, като изоставя разточителния и екстравагантен аксесоар. Изключителната му продуктивност е белязана с около 30 албума. Някои от най-популярните сред тях са: “Empty Sky” (1969 г.), “Elton John” (1970 г.), “Tumbleweed Connection” (1971 г.), “Friends” (1991 г.), “Goodbye Yellow Brick Road” (1973 г.), “A Single Man” (1978 г.), “Victim Of Love” (1979 г.), “The Fox” (1981 г.), “Too Low For Zero” (1983 г.), “Breaking Heart” (1984 г.); “Sleeping with the Past” (1989 г.); “The One” (1992 г.), “Duets” (1993 г.), “Made in England” (1995 г.), “Big Picture” (1997 г.), “The Muse” (1999 г.), “Songs from the West Coast” (2001 г.). На 21 декември 2005 г. Елтън Джон влиза в законно еднополово съжителство с дългогодишния си партньор, филмовия деец Дейвид Фърниш, скоро след като законните еднополови съжителства са легализирани в Англия.\r\n1942 г.\r\nВ Мемфис, Тенеси, САЩ е родена Арета Франклин – американска певица, пианистка и композиторка. От малка пее госпъл заедно със своите сестри. Израства под влиянието на Клара Уорд, Махалия Джексън и Сам Кук. Най-плодотворен е периодът между 1967 г. и 1972 г., в който създава най-ярките си песни и осъществява триумфално турне в САЩ и Западна Европа. Репертоарът й включва собствени песни, които композира заедно с Тед Уайт (неин съпруг и продуцент по това време), кавър версии от Отис Рединг, Рей Чарлз и други певци, композиции на К. Кинг, Б. Бакарак. Записите от 60-те години са осъществени от “Мускъл Шоулс саунд ридън секшън” от Алабама и оркестъра на Кинг Къртис със съпровождаща вокална група “Суит инспирейшън”. Вокалните аранжименти са дело на самата Франклин. Изявява се основно в стил соул. Неприятностите в личния живот на певицата от началото на 70-те години се отразяват зле на нейната кариера. През 80-те години се снима във филма “Блус брадърс” (1980 г.), пее в дует с Джордж Бенсън (1981 г.), а с помощта на Нарада М. Уолдън, който продуцира албума й от 1985 г., възвръща популярността си. Удостоена е с 14 награди “Грами” и е една от изпълнителките, чиито плочи достигат най-голям тираж в историята на попмузиката. Албуми: “Aretha” (1961 г.), “The Electriring Aretha Franklin”, “The Tender, the Moving, the Swinging Aretha Franklin” (1962 г.), “Laughing on the Outside” (1963 г.), “Unforgettаble”, “Songs of Faith”, “Running Out of Fools”, “The Gospel Sound of Aretha Franklin” (1964-1972 г.), “Yeah!” (1965 г.), “Soul Sisters” (1966 г.), “I Never Loved a Man…”, “Greatest Hits, Vol. I, II”, “Take It Like You Give it”, “Aretha Now”, “Aretha in Paris” (1968 г.), “Soul” (1969 г.), “Аretha’s Gold” (1969 г.), “This Girl’s in Love with You”, “Spirit in the Dark” (1970 г.), “Live at Fillmore West”, “Greatest Hits” (1971 г.), “Young, Gifted and Black”, “Amazing Grace” (1972 г.), “Hey Now Hey”, “The First Twelve Sides”, “The Best of Aretha Franklin” (1973 г.), “Let Me in Your Life”, “With Everything I Feel in Me” (1974 г.), “You” (1975 г.), “Sparkle”, “Ten Years of Gold” (1976 г.), “Sweet Passion” (1977 г.), “Almighty Fire” (1978 г.), “La Diva” (1979 г.), “Aretha” (1980 г.), “Love All the Hurt Away” (1981 г.), “Jump to It” (1982 г.), “Get It Right” (1983 г.), “The Best of” (1984 г.), “Who’s Zoomin Who” (1985 г.), “Aretha” (1986 г.), “One Lord, One Faith, One Baptism” (1987 г.), “Aretha [Import]” (1988 г.), “Through the Storm” (1989 г.), “What You See Is What You Sweat” (1991 г.), “Jazz to Soul” (1992 г.), “Unforgettable: A Tribute to Dinah Washington” (1995 г.), “Love Songs [Rhino]” (1997 г.), “A Rose Is Still a Rose” (1998 г.), “You Grow Closer” (1998 г.), “I Dreamed a Dream” (1998 г.).\r\n1881 г.\r\nВ Надсентмиклош, Унгария, е роден композиторът Бела Барток. Творчеството му е изградено със съвършена композиционна техника. Автор на музикално-сценични произведения: операта “Замъкът на херцог Синята брада” (1911 г.), балетите “Дървеният принц” (1916 г.), “Чудесният мандарин” (1919 г.). Създава и музикални произведения: симфонията “Кошут”, концерт за оркестър, три концерта за пиано и оркестър, концерти за цигулка, за виола, камерна музика, вокално-инструментални творби (“Кантата профана”, “Алегро барбаро” и др.). Емигрира в САЩ през 1940 г. Бела Барток умира на 26 септември 1945 г. в Ню Йорк.\r\n1867 г.\r\nРоден е Артуро Тосканини – италиански диригент. Завършва класа по виолончело в Пармската консерватория (1885 г.). Ръководител е на театъра “Ла Скала” в Милано (1898-1903 г., 1906-1908 г.). Емигрира от Италия в САЩ (1928 г.) и работи в Метрополитен опера (1928-1936 г.) и Нюйоркската филхармония (1937-1953 г.). Артуро Тосканини е един от най-известните и талантливи диригенти на ХХ в. Неговата интерпретация на музикалните произведения се отличава с дълбочина, проникновение и емоционалност. Умира на 16 януари 1957 г.На тази дата умират:\r\n1980 г.\r\nУмира американският поет Джеймс Райт. Той е роден през 1927 г. в Охайо, САЩ. Учи в Кениън Колидж и университета Уошингтън. Райт е майстор на елегантен и контролиран стил, а ранните му поеми съдържат сюрреалистични съпоставяния. По-кйсните му творби изоставят нарочната сложност в полза на по-простата изговоримост. Произведения – “Зелената стена” (1957 г.), “Да се съберем ли на реката?” (1968 г.), “На цъфтящо крушово дръвче” (1977 г.) и издадената посмъртно “Формата на светлината” (1986 г.).\r\n1969 г.\r\nУмира американският писател-публицист Макс Ийстман. Роден е през 1883 г. в Канандейгуа, Ню Йорк. Завършва университета Уилямс през 1905 г. Ийстман е дългогодишен комунист и лидер на либералната американска мисъл. Ресактира левите периодични издания “Масите” (1913-1917 г.) и “Либератор” (1918-1923 г.). Евентуалното му разочарование от комунизма е отразено в книгите му “Марксизмът – това наука ли е?” (1940 г.), “Русия на Сталин” (1940 г.), “Размисли върху провала на социализма” (1955 г.). Други негови трудове са “Наслаждение на поезията” (1913 г.), най-популярният – “Наслаждение на смеха” (1936 г.), “Стихотворения от пет десетилетия” (1954 г.), автобиографичната книга “Любов и революция” (1965 г.).\r\n1918 г.\r\nУмира френският композитор Клод Дебюси. Ахил-Клод Дебюси е роден на 22 август 1862 г. В Сен Жажрен-ен-Лей, Франция. Той е един от най-влиятелните композитори от края на ХІХ и началото на ХХ век. Неговите композиции съчетават модернизъм и чувственост, като той самият е считан за основателя на музикалния импресионизъм. Използването на нетрадиционни гами и тонални структури става пример за много последвали го композитори. Дебюси започва да учи пиано на 11-годишна възраст в Парижката Консевратория. Там той се среща с Надежда фон Мек (покровителката на чайковски), която го назначава за музикален учител на децата си. Посредством пътувания, концерти и запознанства тя осигурява на Дебюси богат музикален опит. Клод Дебюси започва да учи за композитор през 1880 г., през 1884 г. Печели престижната Награда на Рим за кантантата му “L'enfant prodigue”. Тази награда финансира още две години обучение в Рим. Следва плодотворен период, изпълнен с пътешествия до Бейрут и Парижкото световно изложение (1889 г.), които довеждат до решението му да се откъсне от влиянието на Рихард Вакнер и да започне да развива интереса си към музиката на източните култури. През 1894 г. Дебюси бележи голям успех с премиерата на “Прелюдия към следобеда на един Фавн”. Композиторът пише успешно в почти всеки жанр.\r\n1914 г.\r\nУмира Фредерик Мистрал – френски поет. Автор е на селската поема “Мирейо” (1876 г.), на сборника “Златни острови” (1876 г.), “Съкровището на Фелибрижа” (1879-1887 г.), “Спомени” (1906 г.) и др. Фредерик Мистрал е роден е на 8 септември 1830 г. Оглавява движението на “фелибрите”; основава литературна школа за възраждане на провансалския език. Носител е на Нобелова награда за литература (1904 г.).\r\n1625 г.\r\nУмира Джован Батиста Марино – италиански поет, основоположник на маринизма. Роден е на 18 октомври 1569 г. Автор е на сборника със стихове “Лира” (1614 г.), “Галерия” (1620 г.), на поемата в 20 песни “Адонис” (1623 г.), поемата в октави “Избиване на младенците” (1633 г.), на прозаичното съчинение “Проповеди” (1614 г.) и др.\r\n717 г.\r\nУмира Джован Батиста Марино – италиански поет, основоположник на маринизма. Роден е на 18 октомври 1569 г. Автор е на сборника със стихове “Лира” (1614 г.), “Галерия” (1620 г.), на поемата в 20 песни “Адонис” (1623 г.), поемата в октави “Избиване на младенците” (1633 г.), на прозаичното съчинение “Проповеди” (1614 г.) и др.За изготвянето на историческата справка на Агенция “Фокус” са използвани следните източници:", "date": "2018.03.25", "title": "Денят 25 март в световната история"}
{"url": "http://www.focus-news.net/news/2018/03/25/2503743/sofiya-otmenya-se-kontsertat-na-vokalna-studiya-daga-i-klub-po-sportni-tantsi-sredets-poradi-loshi-meteorologichni-usloviya.html", "text": "Концертът на Вокална студия „Дъга“ и Клуб по спортни танци „Средец“, предвиден за днес от 17.00 часа, се отменя поради лошите метеорологични условия. Това съобщиха от пресцентъра на Столична община. Допълнително ще бъде обявена нова дата за провеждането му.", "date": "2018.03.25", "title": "София: Отменя се концертът на Вокална студия „Дъга“ и Клуб по спортни танци „Средец“ поради лоши метеорологични условия"}
{"url": "http://www.focus-news.net/news/2018/03/25/2503744/stiripesursero-na-gkpp-kalafat-sa-konfiskuvani-nad-shest-kilograma-heroin-prenasyan-ot-dvama-balgari.html", "text": "На граничния пункт „Калафат“ на българо-румънската граница полицейски служители на двете държави са конфискували 6,2 килограма хероин, пренасян в автомобил от двама граждани на страната ни, предава местният портал Stiripesurse.ro, като се позовава на информационната агенция Agerpress.\r\nСъгласно разпространената информация, двамата българи на възраст 24 г. и 26 г. са направили опит да влязат в Румъния с автомобил, регистриран в България. При извършване на проверка полицаите са открили тайник в страничните части на задната седалка, в който са били скрити 12 пакета, всеки с тегло от около 500 грама. В тях е имало кафяво вещество, което се смята, че е хероин. \r\n„Граничните полицаи са осуетили пътуването на двете лица и според румънско-българския протокол за общ контрол при преминаване на границата те са били приети от българските власти, за да продължат разследването и да установят цялата престъпна дейност или необходимите законови мерки, които трябва да бъдат предприети\", се казва в разпространеното съобщение. \r\nСлед разследване от страна на българските власти е установено, че пренасянето вещество с общо количество 6 203 грама, е хероин.Тереза Герова", "date": "2018.03.25", "title": "Stiripesurse.ro: На ГКПП „Калафат“ са конфискувани над шест килограма хероин, пренасян от двама българи"}
{"url": "http://www.focus-news.net/news/2018/03/25/2503745/plovdiv-mokri-i-hlazgavi-sa-patnite-nastilki-v-usoynite-i-planinski-rayoni-na-oblastta.html", "text": "Мокри и хлъзгави са пътните настилки в усойните и планински райони на Пловдивска област. Това съобщиха за Радио „Фокус“ – Пловдив от Областното пътно управление. В равнинната част на областта пътищата са влажни, в много райони мокри. Трафикът в Пловдивска област се осъществява с нормална интензивност и без затруднения към този час. По-засилено автомобилно движение се отчита по пловдивския участък на АМ „Тракия“. Остава забранено движението на камиони над 12 тона през прохода Троян-Кърнаре, също по пътя Поповица-Болярци и по отсечката град Лъки-пътно кръстовище за хижа Момчил юнак. Преминаването по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Опасност от падащи камъни има по пътищата в планинските райони, особено по направленията Югово-Лъки, Бачково-Нареченски бани и Кричим-Девин. Водачите трябва да шофират с повишено внимание и съобразена скорост.\r\nТрафикът на територията на град Пловдив също се извършва нормално и без затруднения. Не се отчита струпване на автомобили по главните булеварди. Пътните настилки в града са преобладаващо мокри.\r\nТони МИХАЙЛОВ", "date": "2018.03.25", "title": "Пловдив: Мокри и хлъзгави са пътните настилки в усойните и планински райони на областта"}
{"url": "http://www.focus-news.net/news/2018/03/25/2503746/veliko-tarnovo-mokri-na-mesta-zaledeni-sa-patnite-nastilki-v-oblastta.html", "text": "Мокри, на места заледени, са пътните настилки във Велико Търново,  предаде репортер на Радио „Фокус” – Велико Търново. Времето е облачно. Температурата на въздуха е минус 1 градус. Трафикът в града в почивния ден е спокоен. По-натоварено е движението в центъра  – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график. Затруднено е движението по някои улици в старата част на града, където се извършва ремонт на водопроводната мрежа. На места трафикът се осъществява в едната лента.\r\nМокри са пътните настилки на територията на областта. По-високите и усойни места има заснежени и заледени участъци, които се обработват. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.03.25", "title": "Велико Търново: Мокри, на места заледени, са пътните настилки в областта"}
{"url": "http://www.focus-news.net/news/2018/03/25/2503742/poklonenieto-na-obshtinskiya-savetnik-ot-bsp-marin-stoyanov-shte-se-sastoi-ot-1300-chasa-na-grobishteto-v-grad-bansko.html", "text": "Поклонението на общинския съветник от БСП Марин Стоянов ще се състои от 13.00 часа на гробището в град Банско. Това съобщиха от пресцентъра на Градския съвет на БСП - София. На 23 март, след тежко боледуване, на 59 години почина Марин Стоянов - общински съветник от БСП в СОС. Член на Постоянните комисии по инженерна инфраструктура и енергийно планиране и по обществен ред и сигурност. Член на ръководството на БСП – район \"Надежда\".\r\nПоклон пред светлата му памет!", "date": "2018.03.25", "title": "Поклонението на общинския съветник от БСП Марин Стоянов ще се състои от 13.00 часа на гробището в град Банско"}
{"url": "http://www.focus-news.net/news/2018/03/25/2503732/pravoslavnata-tsarkva-otbelyazva-blagoveshtenie.html", "text": "Православната църква чества празника Благовещение (блага вест). На този светъл празник се възпоменава едно от най-радостните събития в историята на изкуплението на човечеството от греха. Празникът е утвърден от Православната църква през VII век. Според Библията на този ден Архангел Гавраил донася на Дева Мария благата вест, че тя ще роди Спасителя на човечеството, сина Божий Иисус Христос. За него разказва Евангелието от Лука, глава 1, ст. 26-38. Изпълнена с недоумение, поради свръхразумната тайна, явена й от Божия служител, тя със смирение и послушание отвърнала с думите: \"Ето рабинята Господня; нека ми бъде по думите ти\" (Лука 1:38). От този миг насетне неизказана радост изпълвала чистото сърце на назаретската девица. А когато нейният Син Богочовекът Иисус Христос страдал и умрял на Голготския кръст, тя, както никой друг на тая земя, изживяла ужаса на човешката неправда, за да стане оттогава и завинаги най-усърдната наша застъпница пред престола на Всевишния - на Бога. \r\nЗа българите днешният празник е известен още като Благовец. В народните традиции Благовещение се счита за \"половин Великден\". Въз основа на народната етимология на названието на празника (Благовец - благо, сладко) се смята, че всяка рана зараства на този ден много бързо. На този ден пробиват ушите на малките момичета, дамгосват агнетата и яретата, защото се вярва, че няма да ги боли. В дните срещу празника иманяри търсят заровени съкровища. По мястото си в календара Благовец стои най-близко до пролетното равноденствие и българите го свързват с пролетта. Вярва се, че на този ден долита кукувицата, за да извести, че зимата си е отишла и настъпва лятото, мечката се събужда от зимния си сън, змиите и гущерите излизат от леговищата си, самодивите - господарки на горите, поляните и изворите, се завръщат във владенията си.", "date": "2018.03.25", "title": "Православната църква отбелязва Благовещение"}
{"url": "http://www.focus-news.net/news/2018/03/25/2503737/cnn-pol-makkartni-se-vklyuchi-v-marsha-za-nashiya-zhivot-v-nyu-york.html", "text": "Пол Маккартни се включи в „Марш за нашия живот“ в Ню Йорк. Пред американския телевизионен канал CNN легендарният музикант от „Бийтълс“ заяви, че се присъединява към акцията заради Джон Ленън, който бе застрелян на 8 декември 1980 г. \r\nНосейки тениска с надпис „Можем да сложим край на насилието с оръжие\", Маккартни се включи в марша, „само за да подкрепя хората“.\r\n„Не знам\" дали можем да сложим край на насилието с оръжието, каза Маккартни. „Но това е, което можем да направим, и затова съм тук“, допълни бившият „бийтълс“, като същевременно поясни: „Един от най-добрите ми приятели бе убит, за мен е важно“. \r\nДжон Ленън бе убит в Ню Йорк преди 37 години. Той бе застрелян с пет куршума в гърба в Манхатън, докато се разхождаше със съпругата си Йоко Оно.Тереза Герова", "date": "2018.03.25", "title": "CNN: Пол Маккартни се включи в „Марша за нашия живот“ в Ню Йорк"}
{"url": "http://www.focus-news.net/news/2018/03/25/2503748/temata-balgariya-v-chuzhdestrannite-medii-podgotovkata-na-sreshtata-es-turtsiya-vav-varna-i-zalavyaneto-v-stranata-na-izdirvan-ot-godini-britanets-agentsiya-fokus.html", "text": "В навечерието на срещата на върха ЕС-Турция във Варна председателят на Народното събрание на Република България Цвета Караянчева разговаря с турския си колега Исмаил Кахраман в рамките на форума Междупарламентарния съюз в Женева, предава Independent Balkan News Agency.\r\nРазговорите между Караянчева и Кахраман се състояха на 24 март, два дни преди лидерите на ЕС и Турция да бъдат събрани за среща Варна от правителството на България, настоящ ротационнен председател на Съвета на ЕС.\r\nНа срещата във Варна ще се съберат председателят на Европейския съвет Доналд Туск, председателят на Европейската комисия Жан-Клод Юнкер, премиерът на България Бойко Борисов и президентът на Турция Реджеп Тайип Ердоган.\r\n„Тази работна вечеря е повод за оценка на въпроси от взаимен интерес и на неотдавнашните събития в Турция, включително в областта на върховенството на закона и основните свободи. Лидерите ще обсъдят и как да придвижат отношенията между ЕС и Турция напред въз основа на взаимно уважение и общи интереси\", подчертаха от  Европейският съвет.\r\nВ официалното изявление за срещата в Женева Караянчева е цитирана с думите, че Турция е съсед, съюзник в НАТО и „наш приоритетен партньор в редица области\".\r\nСред областите на сътрудничество тя посочи миграцията и борбата срещу тероризма, както и енергетиката, селското стопанство, животновъдството и търговията.\r\n***Лидерите на Турция и Европейския съюз ще се срещнат на 26 март в резиденция Евксиноград във Варна, пише турският вестник Hurriyet. На срещата ще се дискутират пътища да се съживи проточилият се с години диалог за Митническия съюз, параметрите на сделката за мигрантите, борбата с тероризма и турското желание за присъединяване към ЕС.\r\nТурският президент Реджеп Тайип Ердоган ще се срещне с председателя на Европейския съвет Доналд Туск, председателя на Европейската комисия Жан-Клод Юнкер и българския премиер Бойко Борисов.\r\nПо темата за Митническия съюз Европейският съвет не е давал мандат на Еврокомисията да започне технически разговори с Турция, тъй като няма консенсус между страните-членки. Германия преди всичко се въздържа да започне процеса заради многото различия с турското правителство.\r\nНа срещата ще се обсъдят параметрите на споразумението за мигрантите, подписано на 16 март 2016 година. Турция настоява ЕС да изпълни ангажимента за приемане на сирийски бежанци по предвидената тогава формула – за всеки предотвратен опит за нелегално проникване в Европа на бежанец да бъде приеман бежанец и заселван в ЕС според определените квоти. Също така ще се обсъди и изпълнението на финансовото обещание на ЕС, дадено на Турция за 3 милиарда евро до края на 2018 година. Още 3 милиарда евро трябва да се отпуснат на Турция.\r\nВъв Варна Ердоган ще настоява европейските лидери да разглеждат страната му като пълноправен кандидат за членство в Съюза и да разсеят спекулациите на някои страни, че е възможен алтернативен модел за партньорство с Турция.\r\n***Българските власти са арестували Рой Лорънс Пиечоцки, на 56 години, предава BBC.\r\nБританецът е бил обявен за издирване от Интерпол през 2011 година за десет случая на сексуални престъпления с малолетни в САЩ. Той е арестуван след като е открит в апартамент под наем във Велико Търново.\r\nСпоред Министерството на вътрешните работи на България залавянето му е резултат на съвместните усилия на местната полиция, Отделът за киберпрестъпления  и ФБР на САЩ.\r\nТой е бил с подправени документи с друго име и променена външност. При задържането му са конфискувани компютърни конфигурации, на които според властите има порнографски изображения на деца.\r\n*** На граничния пункт „Калафат“ на българо-румънската граница полицейски служители на двете държави са конфискували 6,2 килограма хероин, пренасян в автомобил от двама граждани на страната ни, предава местният портал Stiripesurse.ro, като се позовава на информационната агенция Agerpress.\r\nСъгласно разпространената информация, двамата българи на възраст 24 г. и 26 г. са направили опит да влязат в Румъния с автомобил, регистриран в България. При извършване на проверка полицаите са открили тайник в страничните части на задната седалка, в който са били скрити 12 пакета, всеки с тегло от около 500 грама. В тях е имало кафяво вещество, което се смята, че е хероин. \r\n„Граничните полицаи са осуетили пътуването на двете лица и според румънско-българския протокол за общ контрол при преминаване на границата те са били приети от българските власти, за да продължат разследването и да установят цялата престъпна дейност или необходимите законови мерки, които трябва да бъдат предприети\", се казва в разпространеното съобщение. \r\nСлед разследване от страна на българските власти е установено, че пренасянето вещество с общо количество 6 203 грама, е хероин.\r\n***", "date": "2018.03.25", "title": "Темата България в чуждестранните медии – подготовката на срещата ЕС-Турция във Варна и залавянето в страната на издирван от години британец (Агенция „Фокус“)"}
{"url": "http://www.focus-news.net/news/2018/03/25/2503753/deutsche-welle-v-berlin-podkrepiha-ideyata-za-otmyana-na-printsipa-na-edinoglasie-v-es.html", "text": "Министерството на външните работи на ФРГ подкрепи идеята на председателя на Европейската комисия Жан-Клод Юнкер за отмяна на принципа на единогласие при гласуването по външнополитически въпроси, предава Deutsche Welle.\r\n„Принципът на единогласие позволява на онези, които искат да внесат разскол в ЕС, да постигнат лесно целите си“, заяви държавният секретар във ведомството в Берлин Михаел Рот.\r\nВ подкрепа на отмяна на единогласието се изказа и експертът по външнополитически въпроси от фракцията на Съюза (ХДС/ХСС) в Бундестага Юрген Харт. „Възможността за взимане на решения с мнозинство би била целесъобразно допълнение към арсенала на европейската външна политика, тя ще увеличи способностите на ЕС да действа“, изрази увереност консервативният политик. \r\nОт редакцията припомнят, че през февруари, в рамките на Мюнхенската конференция по сигурността, Юнкер призова за отмяна на принципа на единодушие при гласуването на решения, засягащи външната политика на Общността. Съгласно изречените тогава негови думи, единогласието възпрепятства възможността на Брюксел да участва в решенията на важни проблеми на международната политика.Тереза Герова", "date": "2018.03.25", "title": "Deutsche Welle: В Берлин подкрепиха идеята за отмяна на принципа на единогласие в ЕС"}
{"url": "http://www.focus-news.net/news/2018/03/25/2503750/pazardzhikogranicheno-e-dvizhenieto-na-tovarni-mps-nad-12-tona-po-patya-belovo-yundola.html", "text": "Спокойно е движението по главните пътища на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са частично мокри, в планинската част – заледени и заснежени. Забранено е преминаването на товарни МПС над 12 тона с ремаркета и полуремаркета по пътя Белово-Юндола. Обходният маршрут е през дефилето Варвара-Велинград.  Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.25", "title": "Пазарджик:Ограничено е движението на товарни МПС над 12 тона по пътя Белово-Юндола"}
{"url": "http://www.focus-news.net/news/2018/03/25/2503754/gabrovo-mokri-sa-patnite-nastilki-v-oblastta-po-visokite-i-usoyni-mesta-ima-zaledeni-uchastatsi-koito-se-obrabotvat.html", "text": "Мокри са пътните настилки на територията на област Габрово. Това казаха за Радио „Фокус“-Велико Търново от Областно пътно управление-Габрово. По високите и усойни места има заледени участъци, които се обработват. Времето е облачно. Температурата на въздуха е 0°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско - Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март.\r\nНадежда КРЪСТЕВА", "date": "2018.03.25", "title": "Габрово: Мокри са пътните настилки в областта, по високите и усойни места има заледени участъци, които се обработват"}
{"url": "http://www.focus-news.net/news/2018/03/25/2503735/pazardzhik-konstantiyskiyat-episkop-yakov-shte-oglavi-liturgiya-za-hramoviya-praznik-na-tsarkvata-sv-blagoveshtenie-v-selo-tsrancha.html", "text": "Aрхиерейска света литургия за храмовия празник на църквата „Св. Благовещение“, село Црънча, Пазарджишка духовна околия на Пловдивска епархия, с благословението на Негово високопреосвещенство Пловдивския митрополит Николай, ще оглави Негово преосвещенство Константийският епископ Яков - викарий на Пловдивския митрополит. Началото на св. Литургия е от9:00 часа, предаде репортер на Агенция \"Фокус\". \r\nПо същото време ще започне архиерейска света Литургия и в асеновградсия храм \"Св. Богородица - Благовещение\".\r\nНикола ПЕТКОВ", "date": "2018.03.25", "title": "Пазарджик: Константийският епископ Яков ще оглави литургия за храмовия празник на църквата \"Св. Благовещение\" в село Црънча"}
{"url": "http://www.focus-news.net/news/2018/03/25/2503738/varna-blagoveshtenski-kontsert-shte-se-provede-grada.html", "text": "С благословението на Варненския и Великопреславски митрополит Йоан на Благовещение от 12:30 ч. в концертната зала на Радио - Варна ще се състои празничен концерт под наслов: „Радвай се, благодатна! Господ е с тебе!“, предаде репортер на Агенция \"Фокус\". В него участие ще вземат Дамски камерен църковен хор и детски хор „Ангели“ при храм „Св. Атанасий“ .В програмата са включени църковни песнопения, творби от световната класика, обработки на народни песни, детски песни, посветени на майката и жената. Концертът се организира от църковното настоятелство при храм „Св. Атанасий“ . Входът е свободен.\r\nНикола ПЕТКОВ", "date": "2018.03.25", "title": "Варна: Благовещенски концерт ще се проведе града"}
{"url": "http://www.focus-news.net/news/2018/03/25/2503755/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите се движат от минус 5 до 0 градуса. Времето навсякъде е облачно и сравнително тихо. Лифтовите съоръжения не работят в курорта Мечи чал и на някои писти в Пампорово. От ПСС припомнят на туристите, които днес решат да излязат в планината, че движението трябва да се извършва само съобразно зимната маркировка, тъй като лавинната опасност остава висока. През изминалото денонощие са регистрирани два инцидента – в Банско баща и дете са били извадени от трудна ситуация, а жена е с травма на крака.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.25", "title": "ПСС: Добри са условията за туризъм в планините"}
{"url": "http://www.focus-news.net/news/2018/03/25/2503756/sofiya-189-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "189 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното им състояние е било добро и не са възниквали инциденти през нощта.\r\nЦветилена СИМЕОНОВА", "date": "2018.03.25", "title": "София: 189 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/25/2503752/vratsa-vrachanskiyat-mitropolit-grigoriy-shte-oglavi-liturgiya-na-blagoveshtenie-v-cherepishkiya-manastir-uspenie-bogorodichno.html", "text": "На  Благовещение архиерейска света литургия в Черепишкия манастир „Успение Богородично“,ще оглави Негово високопреосвещенство Врачанският митрополит Григорий, предаде репортер на Агенция \"Фокус\". Началото на  св. Литургия е от 9.00 часа. \r\nНикола ПЕТКОВ", "date": "2018.03.25", "title": "Враца: Врачанският митрополит Григорий ще оглави литургия на Благовещение в Черепишкия манастир  \"Успение Богородично\""}
{"url": "http://www.focus-news.net/news/2018/03/25/2503758/kathimerini-gratskite-sluzhbi-za-sigurnost-sa-osuetili-plan-za-vnedryavane-na-gyulenistkata-mrezha-v-stranata.html", "text": "Гръцките служби за сигурност са осуетили план за внедряване в страната на привърженици на живеещия в изгнание в САЩ турски имам Фетхуллах Гюлен, обвинен от Анкара в оркестрирането на неуспешния опит за държавен преврат от лятото на 2016 г., според информация, съобщена ексклузивно от вестник Kathimerini.\r\nСпоред редакцията привърженици на Гюлен са планирали да се установят в Гърция, за да приемат членове на мрежата от редиците на онези, които са избягали от Турция. \r\nВ началото на миналата седмица трима американски граждани от турски произход, за които се предполага, че са имали водеща роля в плана, са спрени на международното летище в Атина, където са пристигнали с полет от САЩ. След проверка от властите те са били задължени да напуснат страната заради заплаха за националната сигурност на Гърция. \r\nТримата заподозрени са се представили като членове на неправителствени организации и инвеститори в недвижими имоти. Те са заявили, че се интересуват от закупуване на имоти в Гърция или от бизнес за настаняване на мигранти като част от по-широк инвестиционен план.Гръцките полицейски служители, които са ги ги разпитали, смятат, че те са имали други намерения: да осигурят място за привърженици на Гюлен, особено в по-широкия район на Атина.\r\nОт редакцията подчертават, че поради деликатността на въпроса разследването на случая се пази в строга тайна. \r\nСлед неуспешния преврат в Турция през юли 2016 г. повече от две хиляди турци, повечето от които са привърженици на Гюлен, са потърсили убежище в Гърция.Тереза Герова", "date": "2018.03.25", "title": "Kathimerini: Гръцките служби за сигурност са осуетили план за внедряване на гюленистката мрежа в страната"}
{"url": "http://www.focus-news.net/news/2018/03/25/2503747/montana-vidinskiyat-mitropolit-daniil-shte-oglavi-liturgiya-na-blagoveshtenie-v-montanskiya-hram-sv-sv-kiril-i-metodiy.html", "text": "Архиерейска света литургияв храм „Св. Св. Кирил и Методий“, град Монтана, ще оглави Негово високопреосвещенство Видинският митрополит Даниил, предаде репортер на Агенция \"Фокус\". Началото на светата литургия е от9:00 часа. \r\nНикола ПЕТКОВ", "date": "2018.03.25", "title": "Монтана: Видинският митрополит Даниил ще оглави литургия на Благовещение в монтанския  храм \"Св. Св. Кирил и Методий\""}
{"url": "http://www.focus-news.net/news/2018/03/25/2503751/sofiya-na-blagoveshtenie-tiveriopolskiyat-episkop-tihon-shte-oglavi-bogosluzhenieto-za-hramoviya-praznik-na-sofiyskata-tsarkva-sv-sofiya-premadrost-bozhiya.html", "text": "На Благовещение, с благословението на Негово Светейшество Българския патриарх и Софийски митрополит Неофит богослужението за храмовия празник на  стариннияхрам „Св. София - Премъдрост Божия“ ще оглави Негово Преосвещенство Тивериополският епископ Тихон, предаде репортер на Агенция \"Фокус\". Началото на архиерейската св. Литургия е от 9.30 часа. \r\nНикола ПЕТКОВ", "date": "2018.03.25", "title": "София: На Благовещение Тивериополският епископ Тихон ще оглави богослужението за храмовия празник на софийската църква \"Св. София - Премъдрост Божия\""}
{"url": "http://www.focus-news.net/news/2018/03/25/2503762/blagoevgrad-snyag-vali-v-oblastniya-tsentar-patnite-nastilki-sa-mokri-i-hlazgavi.html", "text": "Сняг вали в Благоевград, пътните настилки са мокри и хлъзгави, предаде репортер на Радио „Фокус“-Пирин. Трафикът е не е интензивен. \r\nНяма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, което значително облекчава трафика в района. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. \r\nГрадският транспорт се движи по разписание без закъснения. Всички светофарни уредби в града са изправни.\r\nЛора КАЛЧЕВА", "date": "2018.03.25", "title": "Благоевград: Сняг вали в областния център, пътните настилки са мокри и хлъзгави"}
{"url": "http://www.focus-news.net/news/2018/03/25/2503749/atanas-kambitov-kmet-na-blagoevgrad-blagoveshtenie-obedinyava-v-sebe-si-svetlina-nezhnost-i-sila.html", "text": "25 март обединява  в себе си светлина, нежност и сила. Това посочва поздравителен адрес по повод Благовещение кметът на Благоевград д-р Атанас Камбитов, съобщиха от пресцентъра на Общината. \"Днес, когато отбелязваме християнския празник Благовещение, показваме и своето уважение към жената благоевградчанка. \r\nБъдете здрави и благословени! Честит празник!\", пише още кметът на Благоевград.", "date": "2018.03.25", "title": "Атанас Камбитов, кмет на Благоевград: Благовещение обединява в себе си светлина, нежност и сила"}
{"url": "http://www.focus-news.net/news/2018/03/25/2503765/die-welt-am-sonntag-liderat-na-germanskite-svobodni-demokrati-prizova-nato-da-se-podgotvi-za-nova-nadprevara-vav-vaorazhenieto.html", "text": "След изявлението на държавния глава на Руската федерация Владимир Путин за разработването на нови оръжейни системи НАТО трябва да се стреми към увеличаване на военния си потенциал. Това заяви в интервю за неделното издание на германския национален ежедневник Die Welt am Sonntag председателят на Свободната демократическа партия (СвДП) Кристиан Линднер.\r\n„За мен е ясно: въпросите за сигурността, международното право и човешките права са над икономическите интереси\", категоричен бе Линднер. След това той поясни: никой не иска нова надпревара във въоръжението, но „готовността към подобно неминуемо последствие трябва да бъде убедителна, за да преосмисли Русия позициите си“.\r\nКоментирайки американския ядрен арсенал, разположен в района на Айфел в Рейнските шистови планини, Линднер заяви: „Във всеки случай, към настощия момент вече не трябва да говорим за изтеглянето (на ядреното въоръжение – бел.р.), което през 2009 г. СвДП считаше за възможно“. Решението за модернизация на тези оръжия обаче трябва да бъде взето от САЩ, подчерта Линднер. .Тереза Герова", "date": "2018.03.25", "title": "Die Welt am Sonntag: Лидерът на германските свободни демократи призова НАТО да се подготви за нова надпревара във въоръжението"}
{"url": "http://www.focus-news.net/news/2018/03/25/2503761/ruskiyat-poslanik-v-sarbiya-pred-tass-nito-edin-ot-zapadnite-diplomati-ne-uchastva-v-tseremoniyata-v-pamet-na-zhertvite-na-bombardirovkite-na-nato.html", "text": "Нито един от западните дипломати не присъства на траурната церемония, организирана в памет на жертвите, загинали при бомбардировките на НАТО срещу режима на Слободан Милошевич. Това заяви за TACC посланикът на Руската федерация в Сърбия Александър Чепурин.\r\n„Вече пета поредна година участвам в церемонията в памет на загиналите в резултат на агресията на НАТО. И днес (събота, 24 март – бел.р.) за пореден път нито един от западните дипломати не дойде на церемонията. Т.е. те не се разкайват, още повече, че според тях са постъпили правилно. Получава се така, сякаш за тях сърбите не са хора, още повече, че продължават да ни учат на хуманност“, коментира Чепурин. Агенция „Фокус“ припомня:\r\nВ Сърбия 19-та годишнина от бомбардировките на НАТО над Югославия бе отбелязана с полагането на венци пред паметника на най-младите жертви на въздушните удари. На събитието присъстваха вицепремиерът и министър на вътрешните работи Небойша Стефанович и министърът на иновациите на Сърбия Ненад Попович.\r\nЦентралните възпоменателни мероприятия с участието на президента Александър Вучич и членовете на правителството се състояха в южния град Алексинац, който е силно пострадал от бомбардировките.Тереза Герова", "date": "2018.03.25", "title": "Руският посланик в Сърбия пред ТАСС: Нито един от западните дипломати не участва в церемонията в памет на жертвите на бомбардировките на НАТО"}
{"url": "http://www.focus-news.net/news/2018/03/25/2503766/kyustendil-snyag-vali-v-oblastta-patnite-nastilki-sa-zasnezheni-mokri-i-hlazgavi.html", "text": "При зимни условия се осъществява движението по пътищата на територията на област Кюстендил. Това съобщи за Радио „Фокус” – Пирин дежурният в Областно пътно управление – Кюстендил. Сняг вали в областта, като пътните настилки са заснежени, мокри и хлъзгави. Слабо натоварено е движението в посока ГКПП „Гюешево”. \r\nОграничено е движението само в едната лента по пътя Смоличано – Пелатиково, заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Нормален е трафикът в участъците на автомагистрала „Струма” и главен път Е-79 в областта. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за временната организация е до 30 март.\r\nЛора КАЛЧЕВА", "date": "2018.03.25", "title": "Кюстендил: Сняг вали в областта, пътните настилки са заснежени, мокри и хлъзгави"}
{"url": "http://www.focus-news.net/news/2018/03/25/2503757/veliko-tarnovo-v-pravoslavnite-hramove-v-grada-se-otsluzhva-liturgiya-po-povod-blagoveshtenie.html", "text": "По повод Благовещение в православните храмове във Велико Търново се отслужва литургия. Рано тази сутрин църковните камбани в града възвестиха началото на празника, предаде репортер на Радио „Фокус“ – Велико Търново. Най-много хора се събраха в Катедралния храм “Рождество Богородично“, където палят свещ за здраве.\r\nНа Благовещение се отбелязва възвестяването от Архангел Гавриил на Дева Мария благата вест за това, че тя ще роди очаквания Спасител на човечеството, сина Божий – Иисус Христос. Празникът е утвърден в Православната църква през 7 век. Макар да е във времето на Великия Пост, поради голямото значение на този ден, по изключение може да се яде риба, затова обикновено тя присъства на трапезата. По традиция често се приготвя рибник – риба с ориз. Празникът съвпада с началото на пролетта и затова традиционно се приготвя и „нещо зелено“ (коприва, спанак, лапад и др.). Пекла се е пита, която, намазана с мед, се е раздавала на съседи и близки.\r\nНадежда КРЪСТЕВА", "date": "2018.03.25", "title": "Велико Търново: В православните храмове в града се отслужва литургия по повод Благовещение"}
{"url": "http://www.focus-news.net/news/2018/03/25/2503763/dots-d-r-sava-tabakov-v-yuzhna-balgariya-ima-rayoni-sas-100-porazheniya-po-rekoltite-ot-kaysiya-praskova-badem-i-sliva-zaradi-niskite-temperaturi.html", "text": "В Южна България има райони със 100% поражения по реколтите от кайсия, праскова, бадем и слива заради ниските температури. Това каза в интервю за Агенция „Фокус“ доц. д-р Сава Табаков, преподавател в Катедрата по овощарство в Аграрния университет в Пловдив във връзка със състоянието на овощните култури в страната в началото на пролетта. „Снеговалежите не пречат на овощните дървета, проблемът всъщност са температурите. Но засега в повечето райони няма данни за критично ниски температури – около минус 1-2 и 0 градуса, и това не е проблем за овошките, които още не са цъфнали. Проблемът ще бъде, когато спрат валежите и времето се изясни, но кога ще стане това и дали ще доведе до голямо понижение на температурите не може да се каже. Вероятно в различните региони ще бъде различно. Но засега няма проблем, като изключим, че в голяма част от Южна България костилковите овощни видове бяха засегнати от студа около 1-ви март. Има райони със 100% поражения по кайсия, праскова, бадем, слива – доста лошо е положението още оттогава. И, така да се каже, то дори не остана какво да мръзне“, каза още доц. Табаков и уточни, че е нормално това да се случва в началото на април.\r\n„Много лоша е ситуацията на топла зима с късен студ, но на всеки 15-20 години се случват такива работи. Въпреки това най-голяма реколта очакваме от черешите, крушите и ябълките, както и от сливите в Северна България, тъй като в повечето райони там са издържали на студовете, понеже още не са имали развитие. Но е трудно да се каже със сигурност, защото докато не се приберат плодовете от дърветата, всичко може да се случи. Това е земеделието – няма гаранции, че няма да има повече студове и т.н. и т.н.“, обясни още той.\r\nЦветилена СИМЕОНОВА", "date": "2018.03.25", "title": "Доц. д-р Сава Табаков: В Южна България има райони със 100% поражения по реколтите от кайсия, праскова, бадем и слива заради ниските температури"}
{"url": "http://www.focus-news.net/news/2018/03/25/2503769/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от „Гранична полиция“. Нормално се осъществява и преминаването на моторни превозни средства през ГКПП „Илинден“, както и на останалите пунктове на българо-гръцката граница.\r\nЛора КАЛЧЕВА", "date": "2018.03.25", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/03/25/2503759/plovdiv-pred-hramovete-v-grada-shte-bade-razdaden-kurban-po-povod-blagoveshtenie.html", "text": "Пред храмовете в Пловдив ще бъде раздаден курбан по повод Благовещение, предаде репортер на Радио „Фокус“ – Пловдив. В 10.00 часа пред църквата „Света Троица“ в район Южен“, веднага след празничната служба, свещениците ще благословят храната и тя ще бъде раздадена на миряните. В район „Източен“ също ще раздадат курбан по случай големия празник Благовещение. Това ще се случи в 10.00 часа пред църквата „Свети Илия“. В 10.30 часа пред храм „Св. Николай“ в район „Западен“ ритуалната храна ще бъде осветена и раздадена на миряните за здраве и успехи.\r\nНад 300 порции печена риба ще бъдат раздадени в район „Тракия“ по повод големия християнски празник. Веднага след службата в храм „Свето Преображение Господне“, около 11.00 часа, свещеник ще благослови ритуалната храна. „Вече е дългогодишна традиция в „Тракия“ да се дава курбан на големите празници с помощта на доброжелателни дарители от района“, каза кметът на района Костадин Димитров. Курбан ще бъде раздаден и пред храмовете в районите „Северен“ и „Централен“.\r\nБлаговещение е част от Великденския празничен цикъл и винаги се отбелязва на 25 март. Според Библията, на този ден Архангел Гавраил донася на Дева Мария благата вест, че тя ще роди Спасителя на човечеството, сина Божий Иисус Христос.\r\nТони МИХАЙЛОВ", "date": "2018.03.25", "title": "Пловдив: Пред храмовете в града ще бъде раздаден курбан по повод Благовещение"}
{"url": "http://www.focus-news.net/news/2018/03/25/2503768/sport-dvoyna-pobeda-za-ferari-v-melbarn.html", "text": "Себастиан Фетел с Ферари спечели Голямата награда на Австралия. Сезонът във Формула 1 започна на пистата „Албърт Парк“ в Мелбърн, където световният шампион Люис Хамилтън с Мерцедес стартира от полпозишън, но финишира втори, между двете Ферарита на  Фетел и Кими Райконен. След 45-ата обиколка Хамилтън започна да дава най-добри времена на обиколките. В 50-ата обиколка той се доближи до Фетел само на секунда и половина. До края обаче Фетел удържа първото място и триумфира в първото състезание за сезона. \r\nДаниел Рикардо от Ред Бул е четвърти, пети финишира двукратният световен шампион Фернандо Алонсо с Макларън Хонда.\r\nВенцислав ДРАГОМАНОВ", "date": "2018.03.25", "title": "Спорт: Двойна победа за Ферари в Мелбърн"}
{"url": "http://www.focus-news.net/news/2018/03/25/2503767/a1-on-makedoniya-politsiyata-v-solun-arestuva-trima-pakistantsi-darzhali-za-zalozhnitsi-21-migranti.html", "text": "Гръцката полиция арестува трима граждани на Пакистан, държали за заложници 21 незаконни мигранти в склад в предградие на Солун, предава скопският телевизионен канал A1 On.\r\nУточнява се, че пакистанците са поискали от мигрантите пари, за да бъдат освободени. Сред държаните в склада са 13 души от Еритрея, седем от Пакистан и един от Мианмар. Те са пристигнали на гръцка земя от Турция, използвайки нелегален канал. В Гърция те са посрещнати от трафиканти, които са ги затворили в склад край Солун. \r\nСпоред полицията арестуваните са поискали от всеки мигрант сума от 2 500 евро, за да бъдат освободени от склада. Издирва се още един човек, свързан с пакистанците. Предполага се, че той се е насочил към Атина. Тереза Герова", "date": "2018.03.25", "title": "А1 On (Македония): Полицията в Солун арестува трима пакистанци, държали за заложници 21 мигранти"}
{"url": "http://www.focus-news.net/news/2018/03/25/2503771/voa-vvs-na-pekin-sa-proveli-oshte-edin-krag-voenni-ucheniya-v-yuzhnokitaysko-more-i-zapadniya-pasifik.html", "text": "Военновъздушните сили на Китай са провели още един кръг военни учения в оспорваната акватория на Южнокитайско море и в Западния Тихи океан. Съответната информация бе съобщена от ВВС на страната, които определиха маневрите като най-добрата подготовка за война, предава Voice of America.\r\nКитай е в разгара на амбициозна програма за военна модернизация, ръководена от президента Си Дзинпин, със силен акцент върху ВВС и ВМС. Плановете включват дори строеж на самолетоносач.  \r\nВ изявление военните на Пекин поясниха, че бомбардировачи H-6K и изтребители Су-30 и Су-35 са извършили бойни полети над Южнокитайско море и над Западния Тихи океан, като са преминали през пролива Мияко, между два южни японски острова.\r\nНе се уточнява обаче кога са се състояли ученията, нито се посочват в кои точно части от Южнокитайско море и Западния Тихи океан са проведени..Тереза Герова", "date": "2018.03.25", "title": "VOA: ВВС на Пекин са провели още един кръг военни учения в Южнокитайско море и Западния Пасифик"}
{"url": "http://www.focus-news.net/news/2018/03/25/2503760/prof-albena-georgieva-na-blagovets-se-vrashta-kukuvitsata-ot-kray-zemya-hubavo-e-da-imame-pari-v-dzhoba-si-kogato-ya-chuem.html", "text": "На Благовец се връща кукувицата от край земя – хубаво e да имаме пари в джоба си, когато я чуем. Това каза проф. д-р Албена Георгиева от Института за етнология и фолклористика с етнографски музей към Българската академия на науките в интервю за Агенция „Фокус“ за Благовещение, което отбелязваме на 25 март. По думите на проф. Георгиева, ако човек има пари в себе си, когато чуе кукувица,  годината му ще е сита, богата и благополучна, както за него, така и за семейството му. Проф. Георгиева обясни, че кукувицата и всички прелетни птици са много важни за фолклорната култура, защото се смята, че те са посредници между човешкия и отвъдния свят. „Смята се, че те идват от отвъдния свят и са вестители на свръхестествените сили и могат да бъдат проводници на тяхната магическа енергия. Вярва се, че където има гнездо на лястовица, на щъркел, магии не могат да хващат къщата. Поради това хората са пазели техните гнезда и са се радвали, когато ги строят в двора им, защото ги пазят от магии и лоши сили“, посочи проф. Георгиева. \r\nДеница КИТАНОВА", "date": "2018.03.25", "title": "Проф. Албена Георгиева: На Благовец се връща кукувицата от край земя – хубаво e да имаме пари в джоба си, когато я чуем"}
{"url": "http://www.focus-news.net/news/2018/03/25/2503773/publika-tv-moldova-i-turtsiya-podpisaha-sporazumenie-za-zasilvane-na-biznes-satrudnichestvoto.html", "text": "Молдова и Турция подписаха ново споразумение за подобряване на бизнес връзките, предава телевизионният канал Publika TV. Съответният документ бе парафиран в рамките на икономически форум в Истанбул, на който присъства министърът на икономиката и инфраструктурата на Молдова Кирил Габуричи.\r\nВ речта си министърът оцени интереса на турските инвеститори в Молдова и благодари за подкрепата им за укрепване на двустранните търговски отношения. Освен това Габуричи отбеляза, че правителството в Кишинев работи за създаване на благоприятна среда за чуждестранни инвеститори.\r\nНа форума присъстваха около 40 турски компании и 14 молдовски компании, допълва телевизията. Тереза Герова", "date": "2018.03.25", "title": "Publika TV: Молдова и Турция подписаха споразумение за засилване на бизнес сътрудничеството"}
{"url": "http://www.focus-news.net/news/2018/03/25/2503775/chez-razdade-za-shesti-pat-stipendii-na-nay-uspeshnite-uchenitsi-ot-profesionalni-gimnazii-kompaniyata-organizira-diskusiya-na-tema-profesiya-energetik-izbor-za-razvitie-v-balgariya.html", "text": "Шестима ученици от 12 клас на професионалните технически гимназии в Западна България получиха стипендии от ЧЕЗ за втория срок на учебната 2017-2018 г. в шестото издание на конкурса „Стани стипендиант на ЧЕЗ“. Това съобщиха от пресцентъра на ЧЕЗ България. Победители са учениците от Професионалната гимназия по транспорт \"Проф. Цветан Лазаров\" в гр. Плевен, следвани от представителите на Професионалната гимназия \"Акад. Сергей  П.  Корольов\" в гр. Дупница и на Професионалната гимназия по механоелектротехника \"Н. Й. Вапцаров\" от гр. София. \r\nФиналният кръг се състоя на 22 март в техническия учебен център на „ЧЕЗ Разпределение България“ АД в град София. Паралелно се проведе дискусия с директорите и учителите от шестте гимназии на тема „Професия енергетик – избор за развитие в България“. Разгледани бяха възможностите за информиране и кариерно консултиране при избор на професия, както и за въвеждане на принципите на дуалното образование в повече професионални гимназии.\r\n„Желая на вас, финалистите в конкурса „Стани стипендиант на ЧЕЗ“, да запазите жаждата за знание, добрата енергия и ентусиазма, които ви доведоха тук. Те са вашият ключ към успеха!“, каза Петър Холаковски, изпълнителен директор на „ЧЕЗ Разпределение България“ АД.\r\nДванайсетте участници във финалния кръг на конкурса „Стани стипендиант на ЧЕЗ“ получиха грамоти от Министерството на образованието и науката и от Минно-геоложкия университет. Конкурсът  е част от графика на националните състезания по професии през учебната 2017–2018 г. на Министерството на образованието и науката. Досега в него са участвали над 750 ученика от 12 клас на професионалните технически гимназии в Западна България, от които 43 са получили стипендии. Някои от финалистите в момента работят в компаниите от Групата ЧЕЗ в България.\r\nПовече информация за конкурса, етапите в него и победителите, може да бъде намерена на сайта www.stipendiant.com.", "date": "2018.03.25", "title": "ЧЕЗ раздаде за шести път стипендии на най-успешните ученици от професионални гимназии, компанията организира дискусия на тема „Професия енергетик – избор за развитие в България“"}
{"url": "http://www.focus-news.net/news/2018/03/25/2503776/ministar-boil-banov-kulturata-e-sistemno-nedofinansirana-i-podtsenyavana.html", "text": "Проблемът с Ларгото е по-сложен от три разбити плочки. Там има сериозна отводнителна система, плочките върху самите куполи са закрепени на специални скари и винаги има хипотеза при по-активно въздействие отгоре те да се разместят. Това каза министърът на културата Боил Банов в интервю за предаването \"Денят започва с Георги Любенов\" по БНТ по повод острите коментари за необходимост от ремонтни работи по съоръженията на Ларгото. Той заяви, че в близките дни, при подходящо топло време, ще се направи проверки и ще се установи откъде идва проблемът.\r\n\"И не просто ще се замаже отгоре, а ще се направи така, че да не се повтаря\", уточни министър Банов. \r\nНа въпрос за състоянието на Народната библиотека и необходимостта от сериозен ремонт там министърът на културата отбеляза, че това е обект, в който в продължение дълги години нищо не е правено. \"В Народната библиотека се изисква специална интервенция и се подготвя такова нещо. Прави се анализ на конструктивното ѝ състояние. Ние даваме пари всяка година и кърпим дупки, но така не става. Там трябва цялостно решение\", кoментира министър Банов. \r\nСпоред него културата е системно недофинансирана и подценявана в Европа, а и в света. \"Тя се надценява като инструмент за потушаване на военни конфликти, хората да се опознават и сприятеляват и да прекратяват разпри от столетия, а се подценява винаги, щом стане дума за финансиране\", каза той.", "date": "2018.03.25", "title": "Министър Боил Банов: Културата е системно недофинансирана и подценявана"}
{"url": "http://www.focus-news.net/news/2018/03/25/2503777/ria-novosti-izyavleniyata-na-nachalnika-na-gsht-na-ruskata-armiya-dokazvat-che-moskva-e-gotova-za-voyna-tvardi-voenen-ekspert.html", "text": "Изявленията на началника на Генералния щаб на Въоръжените сили на Русия генерал Валерий Герасимов свидетелстват за реалната готовност на Москва за война – по земя, море, въздух; в космоса и в киберпространството. Това твърди руският военен експерт, главен редактор на списанието „Арсеналът на Отечеството“ – полковник Виктор Мураховский, предава РИА Новости.\r\nВ рамките на конференция във Военната академия на ГЩ на Русия, Герасимов заяви, че основни особености на конфликтите от бъдещето ще стане използването на робототехнически системи, информационни сфери и космически средства.\r\n„Тази тентенция е отдавна следена от Генералния щаб и Министерството на отбраната на Руската федерация, и не само е следена. От изявленията на Герасимов следва, че ВС на Русия са готови за водене на бойни действия във всички среди, включително в киберпространството, информационното пространство, космоса и т.н.“, коментира пред агенцията Мураховский. \r\nСъгласно думите му, „тезисите на Герасимов не са във въздуха, те се базират на създадени структури, конкретни образци на оръжия и военна техника, на – да кажем така – отработена система за водене на операции и бойни действия“. .Тереза Герова", "date": "2018.03.25", "title": "РИА Новости: Изявленията на началника на ГЩ на руската армия доказват, че Москва е готова за война, твърди военен експерт"}
{"url": "http://www.focus-news.net/news/2018/03/25/2503778/zdf-sebastian-kurts-shte-izpolzva-avstriyskoto-predsedatelstvo-na-saveta-na-es-za-ukrepvane-na-vanshnite-granitsi-na-obshtnostta.html", "text": "Дясното консервативно правителство във Виена се придържа към обявения по-рано антимиграционен курс. Канцлерът Себастиан Курц поиска още по-добра защита на външните граници на Европейския съюз, предава германският телевизионен канал ZDF.\r\nКурц даде за пример Австралия, която – съгласно думите му – задушава миграцията в зародиш. „Те (австралийците – бел.р.) сведоха нелегалната миграция почти до нула“, подчерта младият лидер на Виена, като допълни, че иска да използва австрийското председателство на Съвета на ЕС за укрепване на европейското сътрудничество за защита на външните граници.Тереза Герова", "date": "2018.03.25", "title": "ZDF: Себастиан Курц ще използва австрийското председателство на Съвета на ЕС за укрепване на външните граници на Общността"}
{"url": "http://www.focus-news.net/news/2018/03/25/2503764/pazardzhik-praznichna-liturgiya-po-povod-hristiyanskiya-praznik-blagoveshtenie-se-otsluzhva-v-hramovete-v-grada.html", "text": "Празнична света литургия по повод християнския празник Благовещение се отслужва в храмовете в Пазарджик, предаде репортер на Радио „Фокус“ – Пазарджик. На 25 март Православната църква отбелязва празника Благовещение – денят, в който Дева Мария разбира благата вест, че ще роди непорочно заченат син, съобщена й от Архангел Гавриил. Празникът всяка година се чества на една и съща дата. Заедно с християнския празник, българите отбелязват и фолклорния празник Благовец. Народните поверия гласят, че на Благовещение кукувицата се чува за първи път и това е знак, че пролетта е настъпила. На тази дата имен ден празнуват носещите имената Благовест, Благовеста, Благой, Благо, Блага, Евелина, Евангелина.\r\nАлбена ЖИЛЕКОВА", "date": "2018.03.25", "title": "Пазарджик: Празнична литургия по повод християнския празник Благовещение се отслужва в храмовете в града"}
{"url": "http://www.focus-news.net/news/2018/03/25/2503779/iliana-benovska-g-n-borisov-kakva-shte-e-blagata-vest-za-balgariya-turtsiya-evropa-i-sveta-ot-sreshtata-na-es-s-erdogan-v-denya-na-trakiya.html", "text": "Ако и Корнелия Нинова и БСП бъдат  не само ожесточена опозиция на Бойко Борисов, а и национално-отговорни политици  трябва да подкрепят  министър-председателя в най-важната за България, Европа, Турция и света в най-новата ни история историческа среща на 26.3.2018 година в Евксиноград. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. Осъзната подкрепа на мисията на Борисов би осмислила и одухотворила и все още неоформената президентска физиономия на Румен Радев. Но, дори Радев и Нинова да не проявят политическа зрялост и не надскочат собственото си его, това няма да определи резултатите на преговорите Турция-Европа с помощта на медиацията на България, а просто ще засенчи репутацията и на двамата.\r\nЕрдоган, президентът на Турция, коята чака да я приемат в ЕС от 1963 година – 55 години, почти цял един съзнателен човешки живот - се довери на България, че може да е територия на консенсуса между Европа и Турция. С доста задръжки и дипломатическо търпение президентът на Европа Доналд Туск , министър-председателят на Европа Жан-Клод Юнкер и председателят на Европейския парламент Антонио Таяни ще трябва погледнат в очите президента на Турция Реджеп Таип Ердоган и този път, и двете страни в преговорите да отстъпят взаимно, и да си стиснат ръцете в името на най-висшето в света – мира, морала и човешките ценности, по-висшето от териториални , религиозни и финансови взаимни претенции. На България и на българският министър-председател Борисов предстои  най-отговорната задача в тези тежки преговори –  да уравновеси крайностите, да неутрализира „светкавиците“ в очите на преговарящите и да докаже ,че е политик годен за световни мисии, а България е държава с вековна мъдрост и авторитет. \r\nГ-н Борисов, каква ще е „благата вест“ за България, Турция, Европа и света от срещата на ЕС с Ердоган в Деня на Тракия?\r\nАз съм Беновска. И питам.", "date": "2018.03.25", "title": "Илиана Беновска: Г-н Борисов, каква ще е „благата вест“ за България, Турция, Европа и света от срещата на ЕС с Ердоган в Деня на Тракия"}
{"url": "http://www.focus-news.net/news/2018/03/25/2503783/hristina-kirilova-rim-vidin-marshat-bdintsi-lavove-titani-e-napisan-na-25-mart-1917-g-sled-osemdnevni-srazheniya-na-3-ti-pehoten-bdinski-polk-za-strategicheskata-kota-1248.html", "text": "Маршът „Бдинци, лъвове, титани“ е написан на 25 март 1917 г., след осемдневни сражения на Трети пехотен Бдински полк, каза за Радио „Фокус“ – Видин историкът от Регионалния исторически музей (РИМ) във Видин Христина Кирилова. Тя посочи, че тази година се навършват 101 години от създаването на този марш. „Стихотворението „На Бдинци“ е написано на 25 март 1917 г., непосредствено след осемдневните сражения, които Трети пехотен Бдински полк води за отбраната на стратегическата височина Кота 1248. Доказателства за това дава самият автор на стихотворението Никола Попов. Като учител във Видинската гимназия той е мобилизиран в редиците на Трети пехотен Бдински полк и участва непосредствено в тези сражения. На 25 март 1917 г. изпраща писмо до командира на полка – Минчо Сотиров. В писмото си Никола Попов обяснява, че  е написал стихотворение – „На Бдинци“,  с което отдава  „дължимата дан за легендарното геройство на Бдинци“. Към писмото е приложено и самото стихотворение „На Бдинци“, на което четем следното посвещение: „Господину Подполковнику М. Сотирову (По случай непосредственото му участие в отблъсването на атаките след осемдневния барабанен артилерийски бой на висотата 1248)“, обясни Христина Кирилова. \r\nТя допълни, че това стихотворение носи датата 25 март 1917 г., написано е в хан „Мраморица“, намиращ се по шосето Битоля-Крушево. „Най-вероятно това е и датата на последната редакция на стихотворението“, обясни Христина Кирилова. По същото време капелмайсторът на 3-ти пехотен Бдински полк Боню Кирчев създава и музиката на марша \"Бдинци“. Надпис върху оригиналната партитура показва, че това е станало в същия хан - „Мраморица“, където ротите са били разположени на почивка след боевете.  \r\nОт 2010 г. маршът „Бдинци, лъвове, титани“ е утвърден с решение на Общинския съвет за химн на Видин. \r\nАнна ЛОЗАНОВА", "date": "2018.03.25", "title": "Христина Кирилова, РИМ-Видин: Маршът „Бдинци, лъвове, титани“ е написан на 25 март 1917 г., след осемдневни сражения на 3-ти пехотен Бдински полк за стратегическата Кота 1248"}
{"url": "http://www.focus-news.net/news/2018/03/25/2503781/razgrad-81-godishna-zhena-ot-kubrat-e-stanala-zhertva-na-telefonna-izmama-s-3-200-leva.html", "text": "81-годишна жена от Кубрат е станала жертва на телефонна измама. Около 10.00 часа на 22 март тя е получила обаждане на стационарния телефон от неизвестна жена, която се е представила за нейна дъщеря и обяснила, че е претърпяла катастрофа и са нужни 2000 лева за операция. Това съобщиха от ОДМВР-Разград. Възрастната жена казала, че има двама сина и затворила телефона. Последвало ново позвъняване – непознат мъж се представил за Лазар Ангелов Георгиев, началник на полицията в Кубрат. Попитал дали са й звънели телефонни измамници и предложил да пазят парите й в полицията до вечерта на 23 март. Жената се съгласила и оставила 3 200 лева до контейнер на улицата пред дома си. По-късно, когато станало ясно, че е измамена, потърпевшата сигнализирала в районното управление. \r\nПо случая е образувано досъдебно производство по чл.209, ал.1 от НК.", "date": "2018.03.25", "title": "Разград: 81-годишна жена от Кубрат е станала жертва на телефонна измама с 3 200 лева"}
{"url": "http://www.focus-news.net/news/2018/03/25/2503780/montana-nivoto-na-reka-dunav-se-e-povishilo-s-3-sm-pri-lom.html", "text": "Нивото на река Дунав се е повишило с 3 см при Лом за последното денонощие. Това съобщиха от Хидрометеорологична станция-Ново село. Равнището на реката се е понижило слабо в началото на българския участък на реката, при Ново село - с 1 см, като водният стоеж там е 706 см. Няма промяна в нивото на Дунав при Видин за денонощието и водният стоеж е 753 см. Край Лом нивото на реката е 782 см. Регистрирано е повишение с 3 см. Равнището на Дунав край Оряхово също не се е променило през последното денонощие и е 647 см. Температурата на водата край Ново село е 5,8  градуса, а край Оряхово - 6,5 градуса.", "date": "2018.03.25", "title": "Монтана: Нивото на река Дунав се е повишило с 3 см при Лом"}
{"url": "http://www.focus-news.net/news/2018/03/25/2503782/georgi-svilenski-bsp-problemat-s-chez-veche-obarna-naglasite-v-obshtestvoto.html", "text": "Проблемът с ЧЕЗ вече обърна нагласите в обществото. Това каза заместник-председателят на ПГ на „БСП за България“ Георги Свиленски пред журналисти преди Пленума на партията, предаде репортер на Агенция „Фокус“.  Попитан дали проблемът с ЧЕЗ може да обърне политическата ситуация, Свиленски отговори: „Мисля, че той вече я обърна като настроение и нагласи в обществото. Оттук нататък важното е да излезе истината за тези сделка. На всички ни е ясно, че г-жа Върбакова не стои зад тази сделка“. Свиленски изрази надежда Временната анкетна комисия за ЧЕЗ да изясни това. Според него ще се съберат повече от 400 хил. подписа за спирането на покупко-продажбата на дружеството. \r\nВъв връзка със заседанието на Националния съвет на партията, той обясни, че първа точка на всеки Пленум на БСП е актуалната политическа обстановка. „Другите точки са рутинни, които касаят приемане на правилници за трудово-правните отношения“, допълни Свиленски. \r\nДеница КИТАНОВА", "date": "2018.03.25", "title": "Георги Свиленски, БСП: Проблемът с ЧЕЗ вече обърна нагласите в обществото"}
{"url": "http://www.focus-news.net/news/2018/03/25/2503787/bdzh-vavezhda-predvaritelna-prodazhba-na-bileti-za-velikdenskite-praznitsi.html", "text": "За удобство на всички клиенти, които предвиждат да пътуват с влак през периода на Великденските празници, от утре (26 март) „БДЖ–Пътнически превози” ЕООД въвежда предварителна продажба на билети за всички бързи влакове. Това съобщиха от пресцентъра на БДЖ.\r\nОбичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване.\r\nПредварителната продажба на билети, която железопътният превозвач стартира, ще се извършва във всички гари и железопътни бюра в страната през периода от 26 март до 9 април. \r\nКлиентите на „БДЖ–Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътните гари, както и на националния информационен телефон 0700 10 200.\r\nЗа празничните дни по повод Великден, „БДЖ–Пътнически превози” ЕООД предвижда да осигури и допълнителни вагони за влаковете, които пътуват по основните направления в страната.\r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.\r\nСистемата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес - http://bdztickets.com.", "date": "2018.03.25", "title": "БДЖ въвежда предварителна продажба на билети за Великденските празници"}
{"url": "http://www.focus-news.net/news/2018/03/25/2503785/gabrovo-oblastniyat-koordinator-na-gerb-tsvetomir-mihov-shte-dade-preskonferentsiya-na-26-mart.html", "text": "Областният координатор на ГЕРБ-Габрово Цветомир Михов ще даде пресконференция. Тя ще се проведе на 26 март, понеделник, от 11.00 ч. в офиса на ГЕРБ-Габрово, намиращ се на ул. „Иван Гюзелев“ 1. Това съобщиха от пресцентъра на партията.", "date": "2018.03.25", "title": "Габрово: Областният координатор на ГЕРБ Цветомир Михов ще даде пресконференция на 26 март"}
{"url": "http://www.focus-news.net/news/2018/03/25/2503772/pazardzhik-550-zhiteli-na-obshtinata-praznuvat-imen-den-na-blagoveshtenie.html", "text": "550 жители на община Пазарджик имат имен ден днешния християнски празник Благовещение, сочи справка, предоставена от Общината. Най-много – 351, са именниците в Пазарджик, следват тези в селата Ивайло – 24, Мало Конаре – 21, Паталеница – 12, Главиница, Огняново, Мокрище и Хаджиево по 10. \r\nНито еди именник няма в с Тополи дол, а по един – в селата Крали Марко, Ляхово, Росен, Сбор, Овчеполци и Цар Асен. При мъжете най-многобройни са носещите името Благой – 161, след тях кръстените Благо – 116, и Благовест – 112. 68 жени в общината са наречени Евелина, 61 -Благовеста, и Блага – 32.", "date": "2018.03.25", "title": "Пазарджик: 550 жители на общината празнуват имен ден на Благовещение"}
{"url": "http://www.focus-news.net/news/2018/03/25/2503774/kyustendil-blizo-200-dushi-v-obshtinata-imat-imen-den-na-blagoveshtenie.html", "text": "Близо 200 души в община Кюстендил имат имен ден на Благовещение. Това съобщиха за Радио „Фокус” – Кюстендил от отдел „Гражданска регистрация и административно обслужване” (ГРАО) към Община Кюстендил. Най-много са именниците, наречени с името Благой. Броят им е 138 души, като 94 от тях живеят в града. Дамите с името Блага в общината са 41. 11 са жените с името Благойка. Имен ден имат и 19 души с името Благовест. \r\nНа 25 март Православната църква чества един от най-големите християнски празници – Благовещение. Това е денят, в който св. Архангел Гавриил донася на Пресветата Дева Мария благата вест, че тя ще роди Спасителя Иисус Христос.\r\nВенцеслав ИЛЧЕВ", "date": "2018.03.25", "title": "Кюстендил: Близо 200 души в общината имат имен ден на Благовещение"}
{"url": "http://www.focus-news.net/news/2018/03/25/2503792/veliko-tarnovo-s-6-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 6 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката там е 686 см. Температурата на водата e 5.9 градуса.\r\nМаксималните температури ще са между 4° и 9°. Облачността временно ще се разкъса, но по-късно през деня отново ще се увеличи и на отделни места ще превали. Ще духа слаб, в Източна България - до умерен, вятър от изток-югоизток.", "date": "2018.03.25", "title": "Велико Търново: С 6 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/03/25/2503784/sport-federer-obyavi-che-propuska-sezona-na-kley.html", "text": "След шокиращата загуба от Танаси Кокинакис Роджър Федерер обяви официално, че и през тази година ще пропусне сезона на клей. Швейцарецът пропусна целия сезон на клей и през миналата година. Това му помогна, като при завръщането си успя да спечели Уимбълдън. \r\nСледващият плануван в програмата му турнир е този на трева в Хале след три месеца. \r\nФедерер слиза и от върха на световната ранглиста, който ще бъде превзет от Рафаел Надал на 2-ри април. \r\nВенцислав ДРАГОМАНОВ", "date": "2018.03.25", "title": "Спорт: Федерер обяви, че пропуска сезона на клей"}
{"url": "http://www.focus-news.net/news/2018/03/25/2503770/kyustendil-paraklisat-sveto-blagoveshtenie-v-selo-sovolyano-otbelyazva-hramoviya-si-praznik.html", "text": "Параклисът ”Свето Благовещение“ в село Соволяно, община Кюстендил, отбелязва храмовия си празник. Това каза пред Радио „Фокус” – Кюстендил кметът на село Соволяно Пламен Илиев. По думите му православният храм е открит през 2008 година. Той е изграден и в памет на народния певец Благовест Порожанов. \r\nИ черквата в село Радловци, което също е в състава на община Кюстендил, отбелязва своя празник. Тя е изградена през 1890 година, а е изографисвана през 1891 г. Иконите на иконостаса са дело на живописеца Кръстю Николов от село Лазарополе.\r\nВенцеслав ИЛЧЕВ", "date": "2018.03.25", "title": "Кюстендил: Параклисът ”Свето Благовещение“ в село Соволяно отбелязва храмовия си празник"}
{"url": "http://www.focus-news.net/news/2018/03/25/2503790/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ от 17.00 часа по „Канал 3”. Това съобщиха от екипа на предаването. \r\nПредаването на тема „Политиката, глупако!“ ще започне с коментар на Илиана Беновска. Нейни събеседници в днешното издание ще бъдат: за борбата с корупцията - Пламен Георгиев, КПКОНПИ (Комисията за противодействие на корупцията и за отнемане на незаконно придобитото имущество); за енергията в политиката и за енергетиката и политиката, и църквата - Архимандрит Никанор, игумен на Църногорския манастир, Пламен Димитров, президент на КНСБ, Емил Радев, евродепутат ЕНП-ГЕРБ, Десислав Чуколов, ОП – Атака;  за БСП, Тракия  и още нещо - Красимир Премянов, екс в БСП, председател на Съюза на тракийските дружества; за медиите, политиката и жълтите новини - Ивайло Крачунов, Блиц.\r\nПовторението можете да гледате по „Канал 3” и да слушате по „Радио К2” от 22.30 часа. Можете да пишете на email: benovskapita@gmail.com.", "date": "2018.03.25", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/03/25/2503795/velikotarnovskiyat-hudozhnik-dimitriy-lyubenov-podari-svoya-kartina-na-zam-predsedatelya-na-gerb-tsvetan-tsvetanov.html", "text": "Художникът Димитрий Любенов подари на председателя на ПГ на ГЕРБ и заместник-председател на партията Цветан Цветанов свой великотърновски пейзаж по повод празника на старата столица, съобщиха от пресцентъра на ПП ГЕРБ. Талантливият мъж изненада Цветанов по време на празничното шествие на 22 март, което прекоси града от църквата „Св. 40 мъченици“ до паметника на Майка България. \r\nТози жест към Цветанов е в знак на уважение, а Димитрий Любенов поднесе подаръка си в навечерието на собствения си рожден ден – 23 март. „Много одобрявам характера и начина на действие на Цветан Цветанов. Допада ми това, което говори и как постъпва“, коментира художникът, който подчерта, че подаръкът към Цветанов е от сърце.   \r\nВ края на миналата година Димитрий Любенов подреди своя изложба в Народното събрание. В експозицията бяха показани 37 картини - пейзажи, натюрморти, портрети и фигурална живопис. \"Половината от платната са били откупени\", информира Любенов. Голям великотърновски маслен пейзаж от улица „Гурко“ тогава закупи и Цветан Цветанов. „Радвам се, когато творбите ми са оценени и притежавани от добри хора“, сподели именитият великотърновски художник. Той разказа, че за подарък към Цветанов е избрал една от картините си, които най-много харесва.\r\nЦветан Цветанов и Димитрий Любенов се познават още от 2015 г., когато председателят на ПГ на ГЕРБ откри първата изложба на художника в Народното събрание. \r\nМакар и роден във Видин, Димитрий Любенов се смята за великотърновски художник. Именно във Великотърновския университет през 1971 г. той е завършил живопис и оттогава твори в старата столица. Има повече от 20 самостоятелни изложби у нас и в чужбина.", "date": "2018.03.25", "title": "Великотърновският художник Димитрий Любенов подари своя картина на зам.-председателя на ГЕРБ Цветан Цветанов"}
{"url": "http://www.focus-news.net/news/2018/03/25/2503796/pazardzhik-detsa-ot-4-uchilishta-uchastvat-v-detsko-sportno-sastezanie-barzi-umni-srachni.html", "text": "Деца от 4 училища участват  в Детско спортно състезание “Бързи, Умни, Сръчни” в Пазарджик, съобщиха за Радио „Фокус“ – Пазарджик организаторите на проявата. Състезанието започна в 10.00 часа в спортна зала “Васил Левски”. В него сили мерят  ученици от четири училища на Община Пазарджик –  ОУ “Христо Смирненски”, ОУ “Христо Ботев”, НУ “Васил Левски” и ОУ “К. Величков”-с. Паталеница. Отборите са разделени в две възрастови групи   1 – 2 клас и 3 – 4 клас.Състезанието съдържа щафетни игри, които ще бъдат оценявани от жури.", "date": "2018.03.25", "title": "Пазарджик: Деца от 4 училища участват в Детско спортно състезание “Бързи, Умни, Сръчни”"}
{"url": "http://www.focus-news.net/news/2018/03/25/2503793/anton-kutev-bsp-nalagat-se-predsrochni-izbori-sled-vsichki-gluposti-koito-pravyat-upravlyavashtite.html", "text": "Налагат се предсрочни избори след всички глупости, които правят управляващите. Това каза заместник-председателят на ПГ на „БСП за България“ Антон Кутев пред журналисти преди Пленума на партията, предаде репортер на Агенция „Фокус“. По думите на Кутев повечето политически сили нямат интерес от предсрочни избори. „БСП е може би единствената, която има. Аз лично смятах, че избори ще има, но чак следващата година“, посочи Кутев и заяви, че след всички глупости на управляващите, такива се налагат. Във връзка със сделката с ЧЕЗ, Антон Кутев уточни, че това не е тема на настоящия Пленум, тъй като дневният ред на заседанието предвижда вътрешнопартийни въпроси.  „Дълбоко не вярвам в това, което официално ми отговори министър-председателят, че не знае за тази сделка предварително. Не мога да повярвам, че българският и чешкият премиер се срещат и говорят за всичко друго, но не говорят за сделката, която в момента заплашва да го свали от власт“, посочи Кутев. По думите му, ако премиерът не е знаел за сделката, трябва да си подаде оставката.  Според него Борисов със сигурност е знаел какво се случва. „За мен остава огромният проблем, когато Гинка продаде на Гинчо. След три години, примерно, тя източи няколко стотин милиона от ЧЕЗ, след което продаде на някой несъстоятелен човек фирмата и той фалира. Какво държавата пак ли ще стои отвън и ще каже, че не знае за какво става дума. Очевидно, че държавата трябва да има контрол, защото това е ключово дружество“, заяви Кутев. „Представяте ли си един ден да спре тока в София – какво правим? Ако Гинка реши утре, че е обидена на софиянци и дръпне шалтера – какво правим после?“, попита Кутев. \r\nДеница КИТАНОВА", "date": "2018.03.25", "title": "Антон Кутев, БСП: Налагат се предсрочни избори след всички глупости, които правят управляващите"}
{"url": "http://www.focus-news.net/news/2018/03/25/2503789/filip-popov-bsp-upravlenieto-na-darzhavata-e-bez-posoka.html", "text": "Управлението на държавата е без посока. Това каза секретарят на ПГ на „БСП за България“ Филип Попов пред журналисти преди Пленума на партията, предаде репортер на Агенция „Фокус“.   „Това управление е без посока и го доказва до този момент. Вече мина половината от председателството на България и ние нямаме посока за това председателство. Играенето на добрия домакин по какъв начин помага на нашите интереси?“, попита Попов. \r\nДеница КИТАНОВА", "date": "2018.03.25", "title": "Филип Попов, БСП: Управлението на държавата е без посока"}
{"url": "http://www.focus-news.net/news/2018/03/25/2503788/mladite-v-sasht-izlyazoha-na-nay-golemiya-protest-ot-vremeto-na-voynata-vav-vietnam-obzor.html", "text": "Стотици хиляди подрастващи, млади хора и техните родители излязоха на протест в САЩ с искане за затягане на законодателството за притежание на огнестрелно оръжие. Демонстрацията, която се проведе под наслов „Марш за нашия живот“, бе проведена в редица големи градове в страната, включително Ню Йорк, Вашингтон, Чикаго, Денвър и Лос Анджелис.\r\nАмериканските медии не пропуснаха да отбележат, че протестът, иницииран от младите хора, е най-големият в страната от годините на Виетнамската война (1956-1973) насам. Една от най-масовите акции бе тази в Ню Йорк, където на улиците излязоха най-малко 175 хил. души. „Разтърсващо! В Ню Йорк към „Марш за нашия живот“ се присъединиха 175 хил. души“, написа кметът на града Бил де Блазио в профила си в социалната мрежа „Туитър“. \r\nПротестът бе подкрепен и от редица знаменитости, сред които и Пол Маккартни. Пред американския телевизионен канал CNN легенардният музикант от „Бийтълс“ заяви, че се присъединява към акцията заради Джон Ленън, чийто живот бе отнет на 8 декември 1980 г. Той бе застрелян с пет куршума в гърба в нюйоркския квартал „Манхатън“, докато се разхождаше със съпругата си Йоко Оно.\r\nНосейки тениска с надпис „Можем да сложим край на насилието с оръжие\", Маккартни се включи в марша, „само за да подкрепя хората“.\r\n„Не знам\" дали можем да сложим край на насилието с оръжието, каза Маккартни. „Но това е, което можем да направим, и затова съм тук“, допълни бившият „бийтълс“, като същевременно поясни: „Един от най-добрите ми приятели бе убит, за мен е важно“. \r\nКъм настоящия момент държавният глава на САЩ Доналд Тръмп все още не е реагирал на демонстрациите, въпреки че заради марша се наложи да бъде променен маршрутът на неговия кортеж на път за имението му във Флорида – Мар а Лаго. \r\nУчастниците в „Марш за нашия живот“ поискаха от властите да засилят контрола над оръжията. Акцията е организирана след трагедията в гимназията в Паркленд, Флорида, където 19-годишен младеж застеля 17 души и рани 14 други. Извършителят – Николас Круз, бивш възпитаник на учебното заведение, е бил изключен по дисциплинарни причини. Полицията успя да го задържи малко след инцидента. По-късно стана ясно, че Круз се е сдобил с винтовка AR-15 още през 2017 г. – при това, след като е преминал необходимата проверка. \r\nТрагедии като тази в Паркленд често се използват като аргумент за ожесточаване на контрола на движението на оръжията в САЩ. След стрелбата в гимназията учениците призоваха за провеждането на масови протести. „Ще се молим на законодателите да защитят нашия живот“, заяви още през февруари един от организаторите на протеста, ученикът от 11-ти клас Камерън Каски. \r\nВ САЩ въпросът за контрола над придобиването и притежанието на огнестрелни оръжия е един от най-деликатните за обществото. Традиционно представителите на Демократическата партия настояват за по-строги закони в тази област, докато републиканците защитават правото на гражданите да притежават огнестрелно оръжие. Защитник на тези права е Националната стрелкова асоциация на САЩ (NRA).Тереза Герова", "date": "2018.03.25", "title": "Младите в САЩ излязоха на най-големия протест от времето на войната във Виетнам (ОБЗОР)"}
{"url": "http://www.focus-news.net/news/2018/03/25/2503797/dots-d-r-sava-tabakov-v-balgariya-nay-kritichniyat-period-za-slani-e-okolo-gergyovden-i-togava-sa-nay-uyazvimi-vsichki-ovoshtni-vidove.html", "text": "В България най-критичният период за слани е около Гергьовден и тогава са най-уязвими всички овощни видове. Това каза в интервю за Агенция „Фокус“ доц. д-р Сава Табаков, преподавател в Катедрата по овощарство в Аграрния университет в Пловдив, във връзка със състоянието на овощните култури в страната в началото на пролетта. „Нека хората да не си мислят, че има такива овошки, които са едновременно много лесни и много доходни. Всички овощни видове имат проблеми. Но ако говорим за поражения от слани и от студ, определено най-много издържат ябълките и крушите. Обаче те пък имат доста по-тежка растителна защита, по-дълъг период на отглеждане, продажбите са по-бавни и продължителни. Така че няма лесни овошки. Няма такива, които да нямат проблеми – или ще бъдат уязвими от сланите, или ще бъдат уязвими от валежите като черешата и ягодата, или пък ще е тежка растителната защита и по-трудно ще се продава“, каза още той и заяви, че идеални овошки не съществуват.\r\n„Препоръчвам на тези, които искат да гледат в дворовете си овощни дървета, да обърнат по-сериозно внимание на растителната защита, да ги поливат редовно, да торят с оборски тор есенно време и просто им трябва късмет. Няма мероприятия, които да могат да ги спасят от тези промени на времето и такива нехарактерни негови изяви – този година беше топъл януари и началото на февруари, а на първи март бяха регистрирани най-ниските температури. Това не е типично за нашата страна и затова се получават и тези проблеми. Но това не се случва за първи път, просто земеделието е рисковано. Но за да могат хората да берат плодове редовно, трябва да гледат в селото какви стари овощни дървета има – това е вече създадена традиция и опит какво става там, кое най-много издържа при тези конкретни почвено-климатични условия. А вече при внасянето на нови екзотични идеи е рисковано, защото климатът не отговаря за отглеждане на всички овощни видове“, каза още доц. Табаков. По думите му най-важното е да се извършва правилна резитба и прореждане на плодовете, когато дърветата са много претоварени. „Тази година няма да е така, но слава Богу, че има и следващи“, коментира той.\r\nЦветилена СИМЕОНОВА", "date": "2018.03.25", "title": "Доц. д-р Сава Табаков: В България най-критичният период за слани е около Гергьовден и тогава са най-уязвими всички овощни видове"}
{"url": "http://www.focus-news.net/news/2018/03/25/2503798/pp-gerb-tretiyat-modul-na-foruma-smyana-na-mestata-mladite-reagirat-razkri-tankostite-pri-darzhavnoto-upravlenie.html", "text": "Работата на 240-те депутати в българския парламент бе представена от народни представители от различни политически партии по време на третия модул на форум „Смяна на местата – младите реагират“. Над 40 бяха младежите от Стара Загора и Казанлък, които с интерес се включиха и тази събота в инициативата на депутата от ГЕРБ-Стара Загора Радостин Танев. Това съобщиха от пресцентъра на партията. „Постоянно чуваме колко апатични са спрямо всичко, освен новите технологии, младите хора. Как не се интересуват от политика, че не са активна част от гражданското общество, като изключим социалните мрежи.  Ето, напротив – това е третият модул, който провеждаме от началото на  януари, и интересът все още е жив в очите ви“, това каза при откриването на събитието Радостин Танев. \r\n„Идеята е да покажем, че младежите имат своето полагащо им се място не само в политиката, защото свежите идеи са важна част от развитието на обществото ни като цяло. Радвам се, че успяхме да ви срещнем с представителите на местното самоуправление, от които научихте каква е функцията на общината, каква е на общинския съвет. Успяхме и да разберем, от първо лице, подробности от работата на областния управител и народните представители. Така вече решенията, които правите ще са информирани, ще знаете от кого и кога се търси отговорност за несвършена работа“, подчерта Танев.\r\nЗа дамите в политиката и как умеят да се справят със семейство и професионални задачи еднакво успешно говори пред младите хора зам.-председателят на Комисията по образование на Народното събрание Галя Захариева. Тя сподели своя дългогодишен опит и в чисто човешки план, но не пропусна да подчертае колко важно е да се вярва в мечтите, особено младежките, но и да се мисли в перспектива за образование и реализация. Широка дискусия предизвика темата „Всички гледни точки“, която събра пред младежите управляващи и опозиция както на държавно ниво, така и на местно. Народният представител от ГЕРБ-Стара Загора Маноил Манев, старозагорският областен координатор на ГЕРБ Пламен Йорданов, народният представител от БСП Георги Гьоков, общинският председател на БСП Валентина Бонева, народният представител от ВОЛЯ Кръстина Таскова и колегата й от ДПС Халил Летифов споделиха своите виждания за младите хора, за популизма, за реалните политики, за отговорностите, за начините на управление пред младежката аудитория. Въпросът, който бе най-задаван по време на последната част от форума бе – какво дава, но и какво взема политиката от младите хора, които тръгват по пътя й. Отговорите бяха идентични – тя дава възможност да се променя животът на много хора към по-добро, с цената на много труд, но и отнема личното време. Всички гости потвърдиха обаче, че си заслужава щом каузата е по-добро бъдеще за идните поколения.\r\nПо време на форума бяха засегнати и теми, свързани с все по-голямата част от информацията, която идва директно от социалните мрежи и как този силен информационен поток често отдръпва младите хора от важните новини.\r\nЗа европейските практики и младите лица в Европейския парламент, както и колко не е далеч всъщност Брюксел от ежедневието на българите, говори Ангел Филипов, който е част от екипа на евродепутата Асим Адемов ГЕРБ/ЕНП. Той обясни и възможностите за стажуване в сърцето на Европа, които се предлагат и са достъпни за всички желаещи, които отговарят на изсикванията.\r\n„В края на последната част от форума, след проведена анкета през трите модула, стана ясно, че младежите от региона имат нужда от подобни срещи и разяснения от първо лице. Над 80% от всички над 60 младежи, които се включиха в „Смяна на местата – младите реагират“, са отговорили с „категорично – да“ на въпроса: Спомогна ли форумът за засилването на интереса ви към обществения живот в страната“, обобщи в края на последния модул Радостин Танев.", "date": "2018.03.25", "title": "ПП ГЕРБ: Третият модул на форума „Смяна на местата – младите реагират“ разкри тънкостите при държавното управление"}
{"url": "http://www.focus-news.net/news/2018/03/25/2503801/blagoevgrad-bansko-e-domakin-na-detski-festival-na-izkustvata-planinski-perli.html", "text": "В Банско се провежда Детски фестивал на изкуствата „Планински перли“, съобщиха от пресцентъра на Община Банско. В събитието участват над 200 изпълнители – детски състави и млади певци от София, Пловдив, Враца, Сандански, Петрич и Банско. Фестивалът беше открит на 24 март, а от 13.00 днес  на гала концерт ще бъдат наградените победителите.", "date": "2018.03.25", "title": "Благоевград: Банско е домакин на Детски фестивал на изкуствата „Планински перли“"}
{"url": "http://www.focus-news.net/news/2018/03/25/2503802/nimh-zhalt-kod-za-poleditsi-e-v-sila-za-5-oblasti-na-stranata-za-26-mart.html", "text": "Жълт код за поледици е в сила за 5 области на страната за 26 март. Това сочи справка на сайта на Националния институт по метеорология и хидрология (НИМХ) при БАН. В областите Враца, Плевен, Ловеч, Габрово и Велико Търново през нощта и в сутрешните часове ще има условия за образуване на поледици. От НИМХ предупреждават, че при тази степен на предупреждение са възможни ограничения при дейности на открито и хората хората трябва да са внимателни, когато вървят или шофирате при заледени повърхности.", "date": "2018.03.25", "title": "НИМХ: Жълт код за поледици е в сила за 5 области на страната за 26 март"}
{"url": "http://www.focus-news.net/news/2018/03/25/2503800/prez-may-bsp-shte-predstavi-viziya-za-balgariya-na-natsionalno-saveshtanie.html", "text": "През май БСП ще представи визия за България на национално съвещание. Това обяви лидерът на БСП Корнелия Нинова в доклада си за актуалната политическа обстановка и задачите пред БСП по време на Пленума, научи репортер на Агенция „Фокус“.  Заседанието на Националния съвет на БСП се провежда в зала „Александър Лилов“ и е закрито за медиите.  Дневният му ред включва доклад на лидера на БСП Корнелия Нинова за актуалната политическа обстановка. Стана ясно, че БСП ще представи визия за България на голямо национално съвещание, в което ще участват общинските и областните председатели на партията, кметове, общински съветници, депутати и членовете на Националния съвет на левицата. Датата ще определи Изпълнителното бюро на партията, като се очаква тя да е през май. В края на април предстои посещение на делегация на ПЕС в София, с която ще бъдат обсъдени леви политики. В началото на април е предвидено посещение на лидера на БСП Корнелия Нинова в Черна гора и Албания, където тя ще се срещне с лидерите на партии от политическото семейство. За 16 май, в София, е насрочена среща на премиерите, комисарите и председателите на леви партии от Европа. Продължават и изнесените заседания на Изпълнителното бюро на БСП в страната, като следващото ще в Пазарджик на 27 март. Там ще бъдат обсъдени местни проблеми и политики и организационни въпроси. \r\nПредвидено е в края на заседанието Националният съвет  да приеме и декларация за 26 март, когато отбелязваме Деня на Тракия. Предвидено е Пленумът да обсъди вътрешнопартийни въпроси като бюджета на партията.\r\nДеница КИТАНОВА", "date": "2018.03.25", "title": "През май БСП ще представи визия за България на национално съвещание"}
{"url": "http://www.focus-news.net/news/2018/03/25/2503794/sitel-makedoniya-prezidentat-na-makedoniya-ne-podpisa-ukaza-za-zakona-za-ezitsite-kakvo-shte-napravi-predsedatelyat-na-sabranietoi.html", "text": "След като президентът на Македония Георги Иванов още веднъж потвърди, че няма да подпише Закона за употребата на езика, а правителството настоява той все пак да влезе в сила, „топката\" за обявяването му се прехвърля на „Държавен вестник“. От печатния орган на Събранието ще трябва да решат дали да обявят закона с два подписа на председателя Талат Джафери и без този на държавния глава, или пък ще го върне обратно. Това са двете най-често споменавани опции за развитието на ситуацията около спорния акт, отбелязва скопският телевизионен канал „Сител“.\r\nОт „Държавен вестник\" обаче все още не са отговорили как ще постъпят, практиката до този момент показва, че са допустими и двата сценария, споменати по-горе. \r\nГенералният секретар на парламента отговаря за публикуването на законите и другите регламенти на Събранието. Според Закона за „Държавен вестник\"именно той трябва да разреши и евентуално да издаде заповед за публикуване на закона на страниците на печатния орган. \r\nЗа опозиционната ВМРО-ДПМНЕ евентуалното публикуване на Закона за употребата на езиците без подпис на президента ще бъде незаконно. \r\n„Без подпис на Указ за влизане в сила на Закона за езика от президента на държавата, всяко публикуване в „Държавен вестник“ и му понататъшното му прилагане ще бъде незаконно. Всеки опит да се пропусне подписа на президента на страната г-н Георги Иванов ще бъде незаконно. Това означава, че решение на парламента, което бе взето насила на 14 март, няма силата на закон, докато не бъде подписано от президента на държавата и докато въз основа на този указ не бъде публикувана в „Държавен вестник“, бе казано в разпространено по-рано прессъобщение от партията на Християн Мицковски. Тереза Герова", "date": "2018.03.25", "title": "„Сител“ (Македония): Президентът на Македония не подписа указа за Закона за езиците – какво ще направи председателят на Събранието?"}
{"url": "http://www.focus-news.net/news/2018/03/25/2503791/kyustendil-uchenitsi-ot-dupnitsa-sa-se-zapoznali-s-praznika-blagoveshtenie-i-svarzanite-s-nego-traditsii.html", "text": "Ученици от Дупница са се запознали с празника Благовещение и свързаните с него традиции. Това съобщи за Радио „Фокус” – Кюстендил уредникът от Исторически музей – Дупница Десислава Атанасова. Заниманието се е провело в Основно училище „Неофит Рилски” – Дупница, а в него са участвали най-малките възпитаници на учебното заведение. „Децата изгледаха презентация за празника Благовещение, след което всяко дете си направи цветен моливник”, каза Десислава Атанасова. Децата са научили, че н българската традиция денят се свързва с идващата пролет и е известен като Благовец или половин Великден. Според народните поверия на този ден се връщат щъркелите, лястовиците и кукувиците. Хората почистват и изгарят сметта с вярата, че всичко лошо ще изгори в очакване на добри вести.\r\nВенцеслав ИЛЧЕВ", "date": "2018.03.25", "title": "Кюстендил: Ученици от Дупница са се запознали с празника Благовещение и свързаните с него традиции"}
{"url": "http://www.focus-news.net/news/2018/03/25/2503805/milorad-dodik-chlenstvoto-v-nato-e-unizhenie-za-vsichki-sarbi.html", "text": "Президентът на Република Сръбска Милорад Додик заяви, че членството на Белград и Сараево в НАТО би било унижение за всички сърби, предава Sputnik в редакцията си за Сърбия. \r\n„Вече решихме. Парламентите на Сърбия и Република Сръбска взеха решение за военен неутралитет. НАТО бомбардира сърбите два пъти, първо в Република Сръбска, а по-късно в Сърбия, с увереността, че може да измъчва един народ и да изпробва военните и техническите си постижения. Хилядите бомби и страданието на сърбите не могат да бъдат забравени\", категоричен бе Додик, говорейки пред \r\nПрезидентът на Република Сръбска отбеляза също, че очаква сърбите да говорят повече за престъпленията, извършени от Алианса, и никога да не забравят за тях. Същевременно той призова обществеността да не допуска каквито и да било военни учения на НАТО на територията на Република Сърбия..Тереза Герова", "date": "2018.03.25", "title": "Милорад Додик: Членството в НАТО е унижение за всички сърби"}
{"url": "http://www.focus-news.net/news/2018/03/25/2503786/prof-albena-georgieva-horata-sa-vyarvali-che-goreneto-na-stari-boklutsi-na-blagovets-gi-predpazva-ot-balhi.html", "text": "Хората са вярвали, че горенето на стари боклуци на Благовец ги предпазва от бълхи. Това каза проф. д-р Албена Георгиева от Института за етнология и фолклористика с етнографски музей към Българската академия на науките в интервю за Агенция „Фокус“ за Благовещение, което отбелязваме на 25 март. „Благовец се свързва и със събуждането на насекомите. Вярва се, че тогава трябва да бъдат изгорени стари боклуци. Вярва се, че по този начин се прогонват и бълхите. Това е едно от обредните действия, с които се вярва, че магически хората могат да се предпазят от бълхи. В едни краища на страната това се прави на 25 март, в други на Баба Марта. Вярва се, че през тези дни идва пролетта и с нея се събуждат насекомите и вредителите“, посочи проф. Георгиева. Тя поясни, че освен от насекоми, хората са се предпазвали и от влечуги. „Рано преди изгрев стопанката е излизала с маша и с някаква тенекия, с която трябва да вдига шум. Обикаляла е къщата и е наричала: „Бягайте змии и гущери, днес е Благовец“. Смятало се е, че така по магически начин се прогонват змиите и гущерите и тези влечуги, които са вредители за стопанството. По този начин се е предпазвал двора от змии и хората от евентуални ухапвания“, допълни етнологът. \r\nДеница КИТАНОВА", "date": "2018.03.25", "title": "Проф. Албена Георгиева: Хората са вярвали, че горенето на стари боклуци на Благовец ги предпазва от бълхи"}
{"url": "http://www.focus-news.net/news/2018/03/25/2503804/veliko-tarnovo-spadat-rechnite-niva-v-oblast-veliko-tarnovo-prez-poslednoto-denonoshtie.html", "text": "Спадат речните нива в област Велико Търново през последното денонощие. Това съобщиха за Радио „Фокус“ – Велико Търново от Хидрометеорологичната обсерватория в града. Нивото на река Янтра при село Каранци се е понижило с 22 см и е 255 см. Реката в кв. „Чолаковци“ във Велико Търново е спаднала с 5 см. Нивото й е 163 см, при критични стойности 600 см. Река Джулюница при село Джулюница се е понижила с 10 см, до 176 см. Нивото на Голяма река при Стражица е по-ниско с 2 см и е 179 см.\r\nОт „Басейнова дирекция“ съобщават, че на 26 и 27 март в резултат на валежи и снеготопене са възможни локални поройни наводнения във водосбора на река Янтра над Велико Търново и на притока ѝ река Лефеджа.\r\nНадежда КРЪСТЕВА", "date": "2018.03.25", "title": "Велико Търново: Спадат речните нива в област Велико Търново през последното денонощие"}
{"url": "http://www.focus-news.net/news/2018/03/25/2503799/pogled-makedoniya-sdsm-ima-neobhodimiya-broy-deputati-za-da-initsiira-protsedura-za-impiychmant-na-georgi-ivanov.html", "text": "Социалдемократическия съюз на Македония (СДСМ) разполага с необходимия брой депутати, за да инициира процедура за импийчмънт на държавния глава Георги Иванов, но едва ли ще го направи. Това заяви един от водещите членове на партията „Левица“ Димитър Апасиев, коментирайки отказа на македонския президент да подпише Указ за Закона за употребата на езиците, предава скопската електронна медия „Поглед“. \r\n„СДСМ има необходимите депутати, може да задейства процедура за импийчмънт, но няма да го направи“, подчерта Апасиев, като припомни, че „в опозиция СДСМ говореше друго“.\r\nПо повод членството на Македония в НАТО, Апасиев изрази увереност, че Алиансът няма да защити страната от междуетнически спорове. „НАТО пази от външна агресия, а не от вътрешни междуетнически проблеми“, подчерта македонският политик. Тереза Герова", "date": "2018.03.25", "title": "„Поглед“ (Македония): СДСМ има необходимия брой депутати, за да инициира процедура за импийчмънт на Георги Иванов"}
{"url": "http://www.focus-news.net/news/2018/03/25/2503807/plovdiv-kmetat-ivan-totev-zaminava-na-poseshtenie-v-pobratimeniya-grad-solun-v-gartsiya.html", "text": "Кметът на Пловдив инж. Иван Тотев заминава на посещение в побратимения гръцки град Солун. Това съобщиха за Радио „Фокус“ – Пловдив от пресцентъра на Общината. По време на визитата е предвидена среща с кмета на Солун Янис Бутарис и двустранни разговори с цел задълбочаване на доброто сътрудничество и приятелските взаимоотношения между двата града. Организираната от Генералното консулство на Република България програма включва концерт на пловдивската девическа хорова формация „Евмолпея“.", "date": "2018.03.25", "title": "Пловдив: Кметът Иван Тотев заминава на посещение в побратимения град Солун в Гърция"}
{"url": "http://www.focus-news.net/news/2018/03/25/2503810/pregled-na-mezhdunarodnite-novini-do-13-chasa-agentsiya-fokus.html", "text": "На граничния пункт „Калафат“ на българо-румънската граница полицейски служители на двете държави са конфискували 6,2 килограма хероин, пренасян в автомобил от двама граждани на страната ни, предава местният портал Stiripesurse.ro, като се позовава на информационната агенция Agerpress.\r\nСъгласно разпространената информация, двамата българи на възраст 24 г. и 26 г. са направили опит да влязат в Румъния с автомобил, регистриран в България. При извършване на проверка полицаите са открили тайник в страничните части на задната седалка, в който са били скрити 12 пакета, всеки с тегло от около 500 грама. В тях е имало кафяво вещество, което се смята, че е хероин. \r\n„Граничните полицаи са осуетили пътуването на двете лица и според румънско-българския протокол за общ контрол при преминаване на границата те са били приети от българските власти, за да продължат разследването и да установят цялата престъпна дейност или необходимите законови мерки, които трябва да бъдат предприети\", се казва в разпространеното съобщение. \r\nСлед разследване от страна на българските власти е установено, че пренасянето вещество с общо количество 6 203 грама, е хероин.\r\n*** Стотици хиляди подрастващи, млади хора и техните родители излязоха на протест в САЩ с искане за затягане на законодателството за притежание на огнестрелно оръжие. Демонстрацията, която се проведе под наслов „Марш за нашия живот“, бе проведена в редица големи градове в страната, включително Ню Йорк, Вашингтон, Чикаго, Денвър и Лос Анджелис.\r\nАмериканските медии не пропуснаха да отбележат, че протестът, иницииран от младите хора, е най-големият в страната от годините на Виетнамската война (1956-1973) насам. Една от най-масовите акции бе тази в Ню Йорк, където на улиците излязоха най-малко 175 хил. души. „Разтърсващо! В Ню Йорк към „Марш за нашия живот“ се присъединиха 175 хил. души“, написа кметът на града Бил де Блазио в профила си в социалната мрежа „Туитър“. \r\nПротестът бе подкрепен и от редица знаменитости, сред които и Пол Маккартни. Пред американския телевизионен канал CNN легенардният музикант от „Бийтълс“ заяви, че се присъединява към акцията заради Джон Ленън, чийто живот бе отнет на 8 декември 1980 г. Той бе застрелян с пет куршума в гърба в нюйоркския квартал „Манхатън“, докато се разхождаше със съпругата си Йоко Оно.\r\nНосейки тениска с надпис „Можем да сложим край на насилието с оръжие\", Маккартни се включи в марша, „само за да подкрепя хората“.\r\n„Не знам\" дали можем да сложим край на насилието с оръжието, каза Маккартни. „Но това е, което можем да направим, и затова съм тук“, допълни бившият „бийтълс“, като същевременно поясни: „Един от най-добрите ми приятели бе убит, за мен е важно“. \r\nКъм настоящия момент държавният глава на САЩ Доналд Тръмп все още не е реагирал на демонстрациите, въпреки че заради марша се наложи да бъде променен маршрутът на неговия кортеж на път за имението му във Флорида – Мар а Лаго. \r\nУчастниците в „Марш за нашия живот“ поискаха от властите да засилят контрола над оръжията. Акцията е организирана след трагедията в гимназията в Паркленд, Флорида, където 19-годишен младеж застеля 17 души и рани 14 други. Извършителят – Николас Круз, бивш възпитаник на учебното заведение, е бил изключен по дисциплинарни причини. Полицията успя да го задържи малко след инцидента. По-късно стана ясно, че Круз се е сдобил с винтовка AR-15 още през 2017 г. – при това, след като е преминал необходимата проверка. \r\nТрагедии като тази в Паркленд често се използват като аргумент за ожесточаване на контрола на движението на оръжията в САЩ. След стрелбата в гимназията учениците призоваха за провеждането на масови протести. „Ще се молим на законодателите да защитят нашия живот“, заяви още през февруари един от организаторите на протеста, ученикът от 11-ти клас Камерън Каски. \r\nВ САЩ въпросът за контрола над придобиването и притежанието на огнестрелни оръжия е един от най-деликатните за обществото. Традиционно представителите на Демократическата партия настояват за по-строги закони в тази област, докато републиканците защитават правото на гражданите да притежават огнестрелно оръжие. Защитник на тези права е Националната стрелкова асоциация на САЩ (NRA).\r\n*** Президентът на Република Сръбска Милорад Додик заяви, че членството на Белград и Сараево в НАТО би било унижение за всички сърби.\r\n„Вече решихме. Парламентите на Сърбия и Република Сръбска взеха решение за военен неутралитет. НАТО бомбардира сърбите два пъти, първо в Република Сръбска, а по-късно в Сърбия, с увереността, че може да измъчва един народ и да изпробва военните и техническите си постижения. Хилядите бомби и страданието на сърбите не могат да бъдат забравени\", категоричен бе Додик, говорейки пред \r\nПрезидентът на Република Сръбска отбеляза също, че очаква сърбите да говорят повече за престъпленията, извършени от Алианса, и никога да не забравят за тях. Същевременно той призова обществеността да не допуска каквито и да било военни учения на НАТО на територията на Република Сърбия.\r\n*** В неделя, 25 март, министър-председателят на Гърция Алексис Ципрас отправи послание до Турция, настоявайки Анкара незабавно да преустанови незаконните си действия в Егейско море и да зачита международното право.\r\nСъответният призив Ципрас направи в рамките на посещение на остров Псара, разположен северозападно от Хиос в източната част на Егейско море, за участие в събитие, посветено на годишнината от обявяването на независимостта на Гърция – 25 март 1821 г. \r\nГърция има способността да запази суверенните си права и териториалната си цялост, увери Ципрас. Говорейки по въпроса за двамата гръцки войници, задържани в Турция след случайно пресичане на границата по-рано този месец, премиерът подчерта, че правителството в Атина полага всички възможни усилия, за да се увери, че те се завърнат в родината си възможно най-скоро.\r\nМеждувременно в неделя в Атина бе проведен традиционният военен парад, допълват от редакцията.\r\n*** След изявлението на държавния глава на Руската федерация Владимир Путин за разработването на нови оръжейни системи НАТО трябва да се стреми към увеличаване на военния си потенциал. Това заяви председателят на Свободната демократическа партия (СвДП) Кристиан Линднер.\r\n„За мен е ясно: въпросите за сигурността, международното право и човешките права са над икономическите интереси\", категоричен бе Линднер. След това той поясни: никой не иска нова надпревара във въоръжението, но „готовността към подобно неминуемо последствие трябва да бъде убедителна, за да преосмисли Русия позициите си“.\r\nКоментирайки американския ядрен арсенал, разположен в района на Айфел в Рейнските шистови планини, Линднер заяви: „Във всеки случай, към настоящия момент вече не трябва да говорим за изтеглянето (на ядреното въоръжение – бел.р.), което през 2009 г. СвДП считаше за възможно“. Решението за модернизация на тези оръжия обаче трябва да бъде взето от САЩ, подчерта Линднер.\r\n***", "date": "2018.03.25", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/03/25/2503808/sport-futbolna-amerika-pobezhdava-evropa.html", "text": "Франция изненадващо изпусна два гола аванс и допусна обрат у дома за поражението от Колумбия с 2:3 в контрола, която се игра пред 78 хиляди на \"Стад дьо Франс\" в Париж. Френските медии припомниха, че за първи път след Втората световна война „петлите“ загубиха мач, в който са водили с 2:0.\r\nТози резултат затвърди тенденцията отборите от Америка да печелят срещу тези от Европа в контроли. Другите примери са успехите на Уругвай над Чехия (2:0), на Аржентина над Италия (2:0), на Перу над Хърватската (2:0), на Бразилия над Русия (3:0), на Мексико над Исландия (3:0) и на Коста Рика над Шотландия (1:0).\r\nВенцислав ДРАГОМАНОВ", "date": "2018.03.25", "title": "Спорт: Футболна Америка побеждава Европа"}
{"url": "http://www.focus-news.net/news/2018/03/25/2503806/reuters-dvama-samoubiystveni-atentatori-sa-zadeystvali-vzrivni-ustroystva-v-blizost-do-dzhamiya-v-zapaden-afganistan.html", "text": "Двама самоубийствени атентатори са задействали взривни устройства в близост до джамия в град Херат в Западен Афганистан, предава Reuters.\r\nКъм настоящия момент полицията съобщава за най-малко един загинал и седмина ранени. По данни на местните власти двамата атентарори са опитали да влязят в джамията, но намеренията им са били осуетени от охраната на религиозния обект.\r\nДруги подробности не се съобщават. Тереза Герова", "date": "2018.03.25", "title": "Reuters: Двама самоубийствени атентатори са задействали взривни устройства в близост до джамия в Западен Афганистан"}
{"url": "http://www.focus-news.net/news/2018/03/25/2503809/sofiyska-voda-vremenno-shte-prekasne-vodosnabdyavaneto-v-chast-ot-rayon-pancharevo-na-26-mart.html", "text": "„Софийска вода” временно ще прекъсне водоснабдяването в част от район „Панчарево“ на 26 март 2018 г. (понеделник), съобщиха от пресцентъра на дружеството.\r\nВъв връзка с реконструкция на уличен водопровод на ул. „Околовръстна“ , с. Кокаляне се налага спиране на водоподаването от 10:00  до 22:00 часа на клиентите на „Софийска вода”, живеещи в района на: с. Кокаляне; вилна зона „Китката“; местност „Дебело гуно“, вилна зона „Бяла нива“; Кокалянски ханчета – ул. „Буката“, ул. „Държов дол“, ул. „Лъката“; с. Панчарево – ул. „Дружба“, ул. „Люляк“, ул. „Детелина“, ул. „Падинето“, ул. „Здравец“, ул. „Момина сълза“, ул. „Батиница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Кокаляне - ул. „Кръстан Младенов “, пред кметството.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.25", "title": "„Софийска вода” временно ще прекъсне водоснабдяването в част от район „Панчарево“ на 26 март"}
{"url": "http://www.focus-news.net/news/2018/03/25/2503812/kanal-5-makedoniya-bpts-ima-gotovnost-da-izprati-delegatsiya-za-otbelyazvaneto-na-hilyadnata-godishnina-ot-sazdavaneto-na-ohridskata-arhiepiskopiya.html", "text": "Българската православна църква (БПЦ) ще изпрати делегация за честването по повод 1000-годишнината от създаването Охридската архиепископия, която ще се проведе в Охрид на 28 май тази година, ако получи съответната покана, заяви предстоятелят на БПЦ патриарх Неофит, предава скопският телевизионен канал „Канал 5“.\r\n„Ако има покана, ще изпратим делегация“, увери българският патриарх. \r\nНа специална сесия, проведена на 13 март, Светия синод на Македонската православна църква - Охридска архиепископия взе решение честването на 1000-годишнината от създаването на Охридската архиепископия да се проведе в храма „Св. София \"в Охрид на 28 май.\r\nОхридската архиепископия е създадена от византийския император Василий II през 1018 г. и първоначално е обхващала 31 епархия. Премахната е през 1767 г. настояване на вселенския патриарх, с което нейните епархии са присъединени към Вселенската патриаршия в Цариград. Тереза Герова", "date": "2018.03.25", "title": "„Канал 5“ (Македония): БПЦ има готовност да изпрати делегация за отбелязването на хилядната годишнина от създаването на Охридската архиепископия"}
{"url": "http://www.focus-news.net/news/2018/03/25/2503815/sport-rozalin-penchev-na-final-za-titlata-v-arzhentina.html", "text": "Националът Розалин Пенчев и неговият Персонал (Боливар) се класираха за финала в аржентинското волейболно първенство. Шампионите от Боливар победиха Суидад Волей (Буенос Айрес) с 3:2 (25:21, 18:25, 20:25, 27:25, 15:11) гейма като гости в четвъртия полуфинален плейоф. Така Персонал спечели серията с 3:1 победи. Розалин Пенчев, който е юноша на пловдивския Виктория Волей, стана трети по резултатност волейболист за своя тим. 23-годишният посрещач завърши с 14 точки (2 блокади, 39% ефективност в атака). С по-добър актив от него приключиха диагоналът Тео Лопес (22 точки) и Пабло Крер (15 т.).\r\nТака „орлите“ ще се изправят срещу UPCN Сан Хуан Волей за четвърти пореден път, за да определят шампиона на Аржентина за сезон 2017/2018. Първият мач е на 29 март, като домакин е отборът на Персонал.\r\n„Подвиг в мирно време. Десетки пъти късметът не бе на наша страна, но ако не се предаваш, съдбата рано или късно ти се усмихва!!! ФИНАЛ!!“, написа Розалин Пенчев в личния си профил във Фейсбук след победата в полуфиналната серия.\r\nВенцислав ДРАГОМАНОВ", "date": "2018.03.25", "title": "Спорт: Розалин Пенчев на финал за титлата в Аржентина"}
{"url": "http://www.focus-news.net/news/2018/03/25/2503813/nimh-zhalt-kod-za-opasen-vyatar-e-v-sila-za-7-oblasti-na-stranata-za-26-mart.html", "text": "Жълт код за поледици е в сила за 5 области на страната за 26 март, в други 7 предупреждението е за силен вятър. Това сочи справка на сайта на Националния институт по метеорология и хидрология (НИМХ) при БАН. В областите Враца, Плевен, Ловеч, Габрово и Велико Търново през нощта и в сутрешните часове ще има условия за образуване на поледици. От НИМХ предупреждават, че при тази степен на предупреждение са възможни ограничения при дейности на открито и хората хората трябва да са внимателни, когато вървят или шофирате при заледени повърхности.\r\nЖълт код за силен вятър за утре е обявен в областите: Добрич, Шумен, Варна, Бургас, Ямбол, Хасково, Кърджали. В тези части на страната се очаква южният вятър през деня да се усили и поривите му да достигнат до 20-24 м/сек. При жълтия код за силен вятър хората трябва да бъдат внимателни за летящи във въздуха предмети.", "date": "2018.03.25", "title": "НИМХ: Жълт код за опасен вятър е в сила за 7 области на страната за 26 март"}
{"url": "http://www.focus-news.net/news/2018/03/25/2503803/kathimerini-gratskiyat-premier-otpravi-nov-priziv-kam-turtsiya-da-zachita-mezhdunarodnoto-pravo.html", "text": "В неделя, 25 март, министър-председателят на Гърция Алексис Ципрас отправи послание до Турция, настоявайки Анкара незабавно да преустанови незаконните си действия в Егейско море и да зачита международното право, съобщава електронното издание Kathimerini.\r\nСъответният призив Ципрас направи в рамките на посещение на остров Псара, разположен северозападно от Хиос в източната част на Егейско море, за участие в събитие, посветено на годишнината от обявяването на независимостта на Гърция – 25 март 1821 г. \r\nГърция има способността да запази суверенните си права и териториалната си цялост, увери Ципрас. Говорейки по въпроса за двамата гръцки войници, задържани в Турция след случайно пресичане на границата по-рано този месец, премиерът подчерта, че правителството в Атина полага всички възможни усилия, за да се увери, че те се завърнат в родината си възможно най-скоро.\r\nМеждувременно в неделя в Атина бе проведен традиционният военен парад, допълват от редакцията.Тереза Герова", "date": "2018.03.25", "title": "Kathimerini: Гръцкият премиер отправи нов призив към Турция да зачита международното право"}
{"url": "http://www.focus-news.net/news/2018/03/25/2503817/der-spiegel-es-pomaga-na-turtsiya-da-zapechata-granitsite-si-za-bezhantsite.html", "text": "Европейският съюз е предоставил на правителството в Турция технологии за сигурност и наблюдение на стойност над 80 милиона евро, за да защити Анкара границите си, показва разследване на водещото германско издание Der Spiegel, проведено съвместно с Европейската мрежа за разследваща журналистика.\r\nБрюксел е платил 35,6 милиона евро за производство на бронирани военни превозни средства като част от програмата за регионално развитие IPA на турската компания „Отокар“. Сега машината, известна като „Кобра II“, е използвана по границата със Сирия.\r\nПрез март 2016 г. ЕС и Турция подписаха споразумение, което предвиждаше Брюксел да отпусне три милиарда евро на Анкара, за да държи бежанците извън територията на държавите от Общността. Парите бяха предназначени за издръжката търсещите убежище в Турция сирийци. Изглежда, обаче, че 18 милиона евро са насочени към холандска компания, произвела шест патрулни кораба за турската брегова охрана.\r\nМеждувременно Турция построи стена на границата със Сирия. Организациите за защита на човешки права обвиняват гранични служители на Анкара в употребата на сила, за да  принудят сирийците да се върнат назад. От редакцията подчертават, че тази информация е била потвърдена пред представители на изданието от потърпевши. \r\nСпоред базираната във Великобритания Сирийска обсерватория за човешките права, чиято информация не може да бъде проверена, най-малко 42 души са загинали от септември миналата година в опит да преодолеят  стената на турската граница.\r\nТурското правителство остави без отговор молбата на редакцията за коментар по въпроса. Тереза Герова", "date": "2018.03.25", "title": "Der Spiegel: ЕС помага на Турция да запечата границите си за бежанците"}
{"url": "http://www.focus-news.net/news/2018/03/25/2503811/adelina-stefanova-hram-vavedenie-bogorodichno-blagoevgrad-na-blagoveshtenie-ot-toplite-strani-dolitat-shtarkelite-i-lyastovitsite-koito-saobshtavat-blagata-vest-che-idva-proletta.html", "text": "На днешната дата всички християни – православни, католици и протестанти, празнуват един от най-големите празници „Благовещение”. Това каза за Радио „Фокус” – Пирин Аделина Стефанова, уредник в благоевградския храм „Въведение Богородично”. По думите й на този ден Бог е изпратил Архангел Гавраил в Назарет при Дева Мария, за да я извести с благата вест, че е заченала сина Божии. На „Благовещение” имен ден празнуват всички с имена Блага, Благо, Благовест, Благовеста, Благой, Благойна. „Народът придава по-широк смисъл на този ден, свързан със зачатието от природата. От топлите страни долитат щъркелите и лястовиците, които съобщават, благата вест, че идва пролетта, змиите и гущерите излизат от леговищата си, а природа се събужда за ново начало”, каза още Аделина Стефанова. По традиция вечерта преди Благовещение дворовете на къщите се измитат, а сметта се запалва, за да може празника да дойде на чисто. Младите момчета прескачат запалените огньове за здраве, а на някои места дворовете се обикалят с факли, за да се плашат влечугите.\r\nСтефанова посочи също, че на Благовещение жените подготвят богата празнична трапеза, която задължително трябва да е постна, но може да се консумира и риба. Сред задължителните гозби, които трябва да присъстват на масата, са лучник, риба, каша от прясна коприва, салата от зелен лук, джожан и магданоз, като всеки трябва да опита от всички ястия, защото, каквото хапнеш на този ден, то ще ти се услажда през цялата година. \r\n„На днешния ден и иманярите излизат из полетата и следят дали ще се появи някъде син пламък, знак за закопано съкровище”, каза още Стефанова. Според народното поверие, ако на този ден чуеш кукувица и нямаш пари или си гладен, цялата година ще бъдеш безпаричен и недохранен, затова всички хора трябва да носят стотинки и бонбони в джобовете си. Ако на този ден времето е облачно, значи годината ще е кишава, а ако вали дъжд, значи житото ще е добро. На „Благовещение” пчеларите отварят своите кошове, опушват ги и пускат пчелите на воля, за да им е благ медът. На „Благовец” се пробиват и ушите на децата, защото според народните предания на този ден по-малко ще ги боли и по-бързо ще заздравеят. По време на Великите пости е забранено да се играе хоро, но на „Благовещение” е позволено тъй нареченото „мъжко хоро”, което се казва „Буенец”. Аделина Стефанова посочи също, че каквото и да се направи на този ден, ще бъде добре и ще се прави с удоволствие през цялата година. Тя допълни, че този празник е един от най-хубавите в народния и църковния празничен календар, защото с него се отбелязва началото на пролетта и ни подготвя за празника на празниците - Великден.\r\nЛора КАЛЧЕВА", "date": "2018.03.25", "title": "Аделина Стефанова, храм „Въведение Богородично”-Благоевград: На Благовещение от топлите страни долитат щъркелите и лястовиците, които съобщават благата вест, че идва пролетта"}
{"url": "http://www.focus-news.net/news/2018/03/25/2503818/liderat-na-bsp-sofiya-kaloyan-pargov-i-hristo-prodanov-shte-uchastvat-v-tarzhestvenoto-otbelyazvane-na-denya-na-trakiya-i-105-godini-ot-odrinskata-epopeya-na-26-mart.html", "text": "На 26 март, от 10.30 часа лидерът на БСП – София Калоян Паргов и заместник-председателят на столичната организация на партията Христо Проданов ще поднесат венец пред паметника на екзарх Антим I (в парк \"Св. Николай Софийски\" на ъгъла на ул. \"Опълченска\" и ул. \"Пиротска\"). Това съобщиха от пресцентъра на ГС на БСП София.\r\nВ 11.00 часа те ще участват във възпоменателна церемония пред мемориала на Одринци.", "date": "2018.03.25", "title": "Лидерът на БСП – София Калоян Паргов и Христо Проданов ще участват в тържественото отбелязване на Деня на Тракия и 105 години от Одринската епопея на 26 март"}
{"url": "http://www.focus-news.net/news/2018/03/25/2503819/aleksandar-vuchich-sarbiya-e-vinagi-gotova-da-nazove-poimenno-zhertvite-na-bombardirovkite-na-nato.html", "text": "Сърбия няма да позволи жертвите на бомбардировките на НАТО да бъдат третирани като „съпътстващи процеса загуби“ и винаги е готова да ги назове поименно. Това заяви държавният глава на западната ни съседка на церемонията за 19-та годишишнина от бомбардировките, предава РИА Новости.\r\n„Изминаха 19 г. от престъплението и няма виновни и осъдени, останаха само жертвите. На всеки 24 март отбелязваме убийството на нашия народ. Тук (в Алексинац – бел.р.) и в цяла Сърбия са убити хора, 2,5 хил. души, които превръщат в цифри, в статистика, в съпътстващи процеса загуби. И всеки път, когато те кажат цифра, ние назоваваме име“, бяха думите, с които Вучич се обърна към присъстващите на церемонията в Алексинац.Тереза Герова", "date": "2018.03.25", "title": "Александър Вучич: Сърбия е винаги готова да назове поименно жертвите на бомбардировките на НАТО"}
{"url": "http://www.focus-news.net/news/2018/03/25/2503824/api-vazstanoveno-e-dvizhenieto-za-vsichki-mps-prez-prohod-prevala.html", "text": "Възстановено е движението за всички МПС през проход Превала. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.25", "title": "АПИ: Възстановено е движението за всички МПС през проход Превала"}
{"url": "http://www.focus-news.net/news/2018/03/25/2503816/d-r-veselin-gerev-psihiatar-smyanata-na-chasovoto-vreme-e-vredna-kakto-za-psihikata-taka-i-za-tyaloto-ni.html", "text": "Смяната на часовото време е вредна както за психиката, така и за тялото ни. Това каза за Радио „Фокус“ – Пловдив психиатърът д-р Веселин Герев по повод преминаването към лятното часово време и преместването на стрелките на часовниците с час напред. По думите му предстои загубена седмица за хората в активна възраст, защото настройката към новото часово време ще стане изключително бавно и ще има своите последствия. \r\n„Тази седмица, след като отидат на работа в 08.00 часа, здравите хора в активна възраст просто до 09.00 часа няма да правят нищо. Това е поради простата причина, че на тях душата им спи. Общо взето, за да си настроят динамичния стереотип на новата вълна, ще им трябват около 4-5 дни. Тоест, отписваме първата работна седмица след смяната на часовото време. Освен това, преминаването към лятното часово време ще предизвика проблеми със съня. От една страна ще заспиваме вечер доста по-трудно, защото ще трябва да заспиваме час по-рано от обичайното и съответно да се събуждаме час по-рано. От друга страна, повечето хора, които трябва да гонят точни часове и за които закъснението ще е фатално, няма да имат почти никакъв сън, защото ще се будят много често, за да не изпуснат часа, който е важен за тях. Неизбежно през деня следват факторите на недоспиването – тежко и тегаво протичане на деня, редуващи се напрежение и отпадналост, главоболие, раздразнителност и най-важното – много грешки в справянето с ежедневните задължения“, коментира д-р Веселин Герев.\r\nТой подчерта, че периодът след смяната на часовото време ще бъде много критичен за хората с хронични заболявания. „Там изтеглянето на приема на лекарства е от съществено значение, особено за хората с със сърдечно-съдови, ендокринни и психични проблеми, там, където лекарството трябва да се взима трикратно. Повечето хора, преминавайки в този шоков за организма режим на смяна на приема на таблетките си, остават за час, а може би и повече от час непокрити от медикаменти“, посочи психиатърът. Д-р Веселин Герев добави, че кризисният период за организма, който настъпва след преминаването към лятното часово време и преместването на стрелките на часовника с час напред, отминава за седмица.\r\nТони МИХАЙЛОВ", "date": "2018.03.25", "title": "Д-р Веселин Герев, психиатър: Смяната на часовото време е вредна както за психиката, така и за тялото ни"}
{"url": "http://www.focus-news.net/news/2018/03/25/2503814/predsedatelite-na-parlamentite-na-balgariya-i-vietnam-obsadiha-vazmozhnostite-za-aktivizirane-na-parlamentarniya-dialog-i-ikonomicheskite-vrazki-mezhdu-dvete-strani.html", "text": "Председателят на Народното събрание Цвета Караянчева и председателят на Националното събрание на Виетнам Нгуен Тхи Ким Нган обсъдиха на среща възможностите за активизиране на парламентарния диалог и икономическите връзки между двете страни. Председателите на двете законодателни институции разговаряха по време на 138-та асамблея на Интерпарламентарния съюз, която се провежда в Женева. Това съобщиха от пресцентъра на Народното събрание.\r\nВиетнам е традиционен приятел и изключително важен партньор на България в региона на Югоизточна Азия, посочи председателят на Народното събрание. Цвета Караянчева подчерта, че динамичният политически диалог между двете страни е предпоставка за по-нататъшно задълбочаване на двустранните отношения в редица области. Има неизползван потенциал за развитие и активизиране на икономическите връзки, добави тя. \r\nНа разговора беше подчертано, че двете страни трябва да положат усилия и да търсят възможности за преодоляване на значителния спад на стокообмена през 2017 г. Основна роля за това могат да играят парламентите на България и Виетнам чрез активизиране на диалога между групите за приятелство в двете законодателни институции. \r\nВиетнам проявява интерес към засилване на обмена в областта на образованието, беше отбелязано на срещата. Посочено бе, че важни постове в бизнеса и държавната администрация на Виетнам се заемат от много виетнамци, завършили висше образование в България, което е голям потенциал за по-нататъшно укрепване на сътрудничеството между нашите две страни.", "date": "2018.03.25", "title": "Председателите на парламентите на България и Виетнам обсъдиха възможностите за активизиране на парламентарния диалог и икономическите връзки между двете страни"}
{"url": "http://www.focus-news.net/news/2018/03/25/2503826/gd-granichna-politsiya-trafikat-na-gkpp-kulata-i-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на граничен контролно-пропускателен пункт (ГКПП) \"Кулата\" на българо-гръцката и ГКПП \"Капитан Андреево\" на българо-турската граница е интензивен на изход за товарни автомобили. Това съобщиха за Агенция \"Фокус\" от ГД „Гранична полиция“. \r\nНа \"Дунав мост-Видин\" на границата с Румъния трафикът на изход за товарни автомобили е слаб. \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.03.25", "title": "ГД „Гранична полиция“: Трафикът на ГКПП \"Кулата\" и ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2018/03/25/2503820/blagoevgrad-trafikat-na-gkpp-kulata-e-intenziven-na-izhod-za-tovarni-avtomobili.html", "text": "Трафикът на ГКПП „Кулата“ е интензивен на изход за товарни автомобили. Това съобщиха за Радио „Фокус“ – Пирин от „Гранична полиция“. Без проблеми се осъществява преминаването през ГКПП „Илинден“. Трафикът на останалите пунктове по българо-гръцката граница е нормално натоварен.\r\nЛора КАЛЧЕВА", "date": "2018.03.25", "title": "Благоевград: Трафикът на ГКПП „Кулата“ е интензивен на изход за товарни автомобили"}
{"url": "http://www.focus-news.net/news/2018/03/25/2503830/stara-zagora-nagradata-na-kmeta-v-konkursa-orfeevo-izvorche-poluchi-detski-ansambal-konstantin-preslavski-ot-varna.html", "text": "Над 1000 участници се включиха в Осемнадесетото издание на Националния детски фолклорен конкурс „Орфеево изворче” под патронажа на кмета на Стара Загора Живко Тодоров. Той се проведе от 23-ти до 25-ти март 2018 г. в Стара Загора. Това съобщиха от пресцентъра на Община Стара Загора.\r\nКонкурсът е организиран от Община Стара Загора и Национален музикално - фолклорен съюз „Орфеево изворче”.  На три сцени се изявиха фолклорни групи и индивидуални изпълнители от различни жанрове на фолклорното изкуство.\r\nДа пазят и обогатяват българския автентичен фолклор и традициите на народно-песенното и инструментално изкуство, призова при откриването Иванка Сотирова, зам.-кмет на Община Стара Загора. \r\nВ залата на Народно читалище „Св. Климент Охридски – 1858 г.” се проведе гала концерт на лауратите и отличените получиха своите награди.\r\n„Видяхме голяма част от музикалните дарования на България, журито бе много затруднено”, заяви доц. Д-р Георги Петков, председател е на Управителния съвет на Националния музикално-фолклорен съюз „Орфеево изворче“. Той благодари на Община Стара Загора и на кмета Живко Тодоров за подкрепата на младите таланти и на конкурса.\r\nПризът на кмета на община Стара Загора бе присъден на детски ансамбъл „Константин Преславски” от град Варна. Тя бе връчена от Диана Атанасова, началник отдел „Култура” в Община Стара Загора. Тя благодари на участниците за тяхното трудолюбие и желание да съхранят българския фолклор и изрази надежда, че все повече млади хора ще се включват в конкурса.\r\nС Първа награда в категорията на танцовите състави бе отличен съставът към Национално училище „Панайот Пипков” Плевен. Две парични награди за хореографско майсторство бяха връчени на талантите от състав „Българче” Варна и младежки танцов състав „Родолюбие” Кюстендил.\r\nФондация „Българин” отличи оркестър „Веселина” от Благоевград, а специалната награда на Фен Фолк ТВ - заснемане и излъчване на видео клип на най-изявения народен певец бе присъдена на Александрина Иванова от Нов български универститет София.\r\nОбщо 18 изявени таланти получиха годишни стипендии на Министерство на културата по Програмата за мерките за закрила на деца с изявени дарби. Между тях са и двама старозагорски акордеонисти Гроздан Стоянов и Динко Стайков.\r\nСпециална награда на Тракийско дружества „Одринска епопея” за колективен участник отиде при състава на тракийско дружество „Родопи” Асеновград.", "date": "2018.03.25", "title": "Стара Загора: Наградата на кмета в конкурса „Орфеево изворче” получи детски ансамбъл „Константин Преславски” от Варна"}
{"url": "http://www.focus-news.net/news/2018/03/25/2503821/die-welt-am-sonntag-karles-puchdemon-e-arestuvan-v-germaniya.html", "text": "Бившият председател на Женералитета на Каталуния Карлес Пучдемон е арестуван в Германия, съобщава националният ежедневник Die Welt am Sonntag. Правоохранителните органи са предприели съответните действия на основание международна заповед за арест. Уточнява се, че Пучдемон е арестуван при връщането си от Финландия за Белгия, където се установи след едностранното обявяване на независимостта на Каталуния. \r\nВ четвъртък Пучдемон пътува до скандинавската страна за участие в конференция. Ден по-късно Мадрид издаде заповед за ареста му, както и на още няколко други каталунски политици. Властите в Хелзинки изразиха готовност да приложат международната заповед за ареста му, но това така и не се случи. \r\nДруги подробности към момента не се съобщават.Тереза Герова", "date": "2018.03.25", "title": "Die Welt am Sonntag: Карлес Пучдемон е арестуван в Германия"}
{"url": "http://www.focus-news.net/news/2018/03/25/2503829/blagoevgrad-politseyski-patrul-s-radar-e-razpolozhen-na-glaven-pat-e-79-v-rayona-na-selo-ploski.html", "text": "Полицейски патрул със софийска регистрация 8979 и оборудван с радар е разположен на Е-79 в района на село Плоски в посока София, предаде репортер на Агенция „Фокус“. Пътните участъци са мокри и хлъзгави. Слаб дъжд вали в района на Сандански. Трафикът е по-натоварен в посока Кулата.", "date": "2018.03.25", "title": "Благоевград: Полицейски патрул с радар е разположен на главен път Е-79 в района на село Плоски"}
{"url": "http://www.focus-news.net/news/2018/03/25/2503825/afp-karles-puchdemon-e-arestuvan-pri-vlizaneto-mu-v-germaniya-ot-daniya.html", "text": "Отстраненият от власт бивш каталунски лидер Карлес Пучдемон е арестуван от германската полиция при влизането му в страната през границата с Дания, предава AFP\r\nПучдемон „е арестуван днес от германската полиция в 11:19 часа на магистралата в (провинция) Шлезвиг-Холщайн“, заяви за агенцията говорител на правоохранителните органи, допълвайки, че съответните действия са предприети на основание международна заповед за ареста му. \r\nГоворител на партията на Пучдемон също потвърди разпространената информация. Тереза Герова", "date": "2018.03.25", "title": "AFP: Карлес Пучдемон е арестуван при влизането му в Германия от Дания"}
{"url": "http://www.focus-news.net/news/2018/03/25/2503832/prezidentat-na-sloveniya-borut-pahor-otkri-parvata-direktna-avioliniya-mezhdu-sofiya-i-lyublyana.html", "text": "Президентът на Словения Борут Пахор откри първата директна авиолиния между София и Любляна със символична церемония на Правителствения терминал на Летище „София“, предаде репортер на Агенция „Фокус“. Редовни полети до словенската столица ще се изпълняват три пъти седмично – в понеделник, четвъртък и неделя, от авиокомпания Adria Airways.\r\nСловенският държавен глава е на официално посещение в България по покана на президента Румен Радев. На среща „на четири очи“ утре двамата ще обсъдят перспективите за европейска интеграция през региона на Западните Балкани в контекста на Българското председателство на Съвета на ЕС, двустранните отношения между България и Словения и задълбочаването на регионалното сътрудничество. В рамките на посещението си Пахор ще разговаря и със зам.-председателя на Народното събрание Явор Нотев и с председателя на Комисията за външна политика Джема Грозданова.\r\nЦветилена СИМЕОНОВА", "date": "2018.03.25", "title": "Президентът на Словения Борут Пахор откри първата директна авиолиния между София и Любляна"}
{"url": "http://www.focus-news.net/news/2018/03/25/2503823/bsp-borisov-da-zayavi-na-erdogan-che-izkazvaneto-mu-za-kardzhali-e-nepriemlivo.html", "text": "Националният съвет на БСП прие декларация за Деня на Тракия - 26 март. С нея социалистите настояват \"справедливото искане за обезщетението на тракийските българи да бъде поставено пред турската страна на най-високо ниво\". Това съобщиха от пресцентъра на партията. В документа се казва още, че ролята на страната ни на посредник между Европа и Турция не бива да е за сметка на българския национален интерес. \"Изказването на турския президент Ердоган за душевните граници до Кърджали е провокация към националния суверенитет и териториалната цялост на България. То е неприемливо. Премиерът Борисов да заяви тази позиция на срещата на 26 март\", пише още в декларацията. \r\nЧленовете на НС на БСП решиха още да приемат поканата на Съюза на Тракийските дружества да се включат в отбелязването на Деня на Тракия. В декларацията си социалистите призовават още \"да бъдем единни и единодушни в националните си приоритети, независимо от политическите си възгледи и пристрастия\".", "date": "2018.03.25", "title": "БСП: Борисов да заяви на Ердоган, че изказването му за Кърджали е неприемливо"}
{"url": "http://www.focus-news.net/news/2018/03/25/2503833/mosv-shte-nagradi-pobeditelite-vav-fotokonkursa-izvorite-v-balgariya-na-26-mart.html", "text": "Министерството на околната среда и водите (МОСВ) ще награди победителите във фотоконкурса „Изворите в България“. Това съобщиха от пресцентъра на министерството. Награда от името на институцията ще връчи зам.-министърът на околната среда и водите Атанаска Николова.\r\nЦеремонията е утре, 26 март 2018 г., от 11 часа в Регионалния исторически музей – София. \r\nОрганизатори са Българската асоциация по водите (БАВ) и гражданското сдружение „Аз обичам водата“. МОСВ и Предприятието за управление на дейностите по опазване на околната реда (ПУДООС) отново са основни партньори на събитието. Награди ще бъдат раздадени в пет категории: I – III място, награда на онлайн публиката и грамота за обществена институция. В артистичната надпревара през 2018 г. участие взеха над 200 авторските снимки, от които ще бъдат представени 50.", "date": "2018.03.25", "title": "МОСВ ще награди победителите във фотоконкурса „Изворите в България“ на 26 март"}
{"url": "http://www.focus-news.net/news/2018/03/25/2503822/nimh-ot-sledobednite-chasove-rechnite-niva-v-zapadnobelomorskiya-baseyn-shte-zapochnat-da-se-povishavat-vsledstvie-na-snegotopene.html", "text": "Възможни са краткотрайни повишения на нивата на река Струма, вследствие на валежи, сочи справка на сайта на Националния институт по метеорология и хидрология (НИМХ) към Българската академия на науките (БАН). От следобедните часове речните нива в Западнобеломорския басейн ще започнат да се повишават вследствие на снеготопене. На 26 март повишенията на речните нива ще продължат, като по-значителни се очаква да бъдат те в средните и долни части от водосбора на р. Струма и в притока й р. Струмешница. В ранните сутрешни часове на 26 март има вероятност за поройни наводнения във водосборите на р. Сапаревска, р. Лебница и р. Струмешница.", "date": "2018.03.25", "title": "НИМХ: От следобедните часове речните нива в Западнобеломорския басейн ще започнат да се повишават вследствие на снеготопене"}
{"url": "http://www.focus-news.net/news/2018/03/25/2503838/sport-harvatiya-dade-pochivka-na-modrich.html", "text": "Селекционерът на хърватския национален отбор Златко Далич даде почивка на Лука Модрич и полузащитникът няма да играе във втората контрола на националите. Двубоят е утре срещу Мексико в Далас. Халфът на Реал Мадрид записа минути срещу Перу и сега се завръща в спортния център на “лос меренгес”.  \r\nТака наставникът на хърватите изпълни желанието на Зинедин Зидан Модрич да играе само в една от срещите, след като в последните седмици лекуваше контузия. \r\nИдната събота шампионът на Испания гостува на Лас Палмас.\r\nВенцислав ДРАГОМАНОВ", "date": "2018.03.25", "title": "Спорт: Хърватия даде почивка на Модрич"}
{"url": "http://www.focus-news.net/news/2018/03/25/2503836/blagoevgrad-politseyski-patrul-s-radar-e-razpolozhen-na-glaven-pat-e-79-na-otbivkata-za-krupnik-v-posoka-kulata.html", "text": "Полицейски патрул със софийска регистрация 4366 и оборудван с радар е разположен на главен път Е-79 на отбивката за Крупник-Брежани, в посока Кулата, предаде репортер на Агенция „Фокус“.", "date": "2018.03.25", "title": "Благоевград: Полицейски патрул с радар е разположен на главен път Е-79 на отбивката за Крупник, в посока Кулата"}
{"url": "http://www.focus-news.net/news/2018/03/25/2503827/rumen-petkov-abv-vsichki-opiti-ot-evropa-da-se-mesyat-v-otnosheniyata-ni-s-drugi-darzhavi-diskreditirat-sadarzhatelnoto-nachalo-na-es.html", "text": "Случаят с липсата на проверка на летище „София“ трябва да бъде щателно разследван. Това заяви в ефира на БНТ Румен Петков, член на ИБ на АБВ, съобщиха от пресцентъра на партията. „Това се поднася на обществото като инцидент, защото самолетът идва от страна-член на ЕС. Ами ако идваше от Африка или от Азия?  В началото на тази седмица директорът на Европол каза за 5 000 терористи в Европа от ИДИЛ, а колко от тях са в Франция е друг въпрос. Но по отношение на случая на летището ни… Той не може да бъде оставен просто така и подминат. Ако тук се опита да се търси решение, което да вземе образно казано главите на двама или трима от средния ешалон на Аерогара „София“, това ще бъде замазване на положението. Тук говорим за политическа отговорност, и то на първо място в министъра на вътрешните работи“.\r\nПетков бе призован и по отношение на разрастващия се шпионски скандал между Великобритания и Русия и призива към европейските държави също да отзоват свои дипломати. По думите му позицията на държавата ни, че трябват солидни доказателства, за да се вземе такова решение, е правилна, а прибързаните действия само могат да бъдат в ущърб на България. „В Европа се държат по един много странен и дискредитиращ начин. Казват, че искат да сме солидарни. Но в този случай да извадят доказателствата и тогава да отправят призив да сме солидарни. Навремето тръгнахме срещу Ирак, допуснахме смъртта на хиляди хора, голяма част от тях невинни, по обвинението, че там има ядрено и химическо оръжие. После се оказа, че няма. След това съсипахме Либия, а в момента сме на път да съсипем Сирия. И някак си все по-малко се употребява словосъчетанието евроатлантически ценности, защото то се дискредитира с поредица доказани лъжи. На този фон не трябва да се учудваме, че антиевропейските нагласи се засилват, и то с основание, което се излъчва от върха на Европа“. \r\n„Ще дам и друг пример. Преди 7-8 месеца САЩ обвиниха Русия, че е манипулирала президентските им избори, а буквално преди седмица се оказа, че това всъщност е „Кембридж Аналитика“. И ми е много интересно сега САЩ ще предприемат ли някакви действия срещу Великобритания“, заяви Петков. По думите му в подобни ситуации управляващите у нас трябва да си припомнят  и как името на страната ни бе несправедливо замесено в атентата срещу папа Йоан Павел II. \r\n„Всички опити да се месят в междудържавните ни отношения, било то с Русия, или с Турция, или Македония, само дискредитират съдържателното начало на Европейския съюз“, заключи по темата той.\r\nВъв връзка с външнополитическите въпроси Румен Петков коментира и все по-засилващите се настроения сред някои европейски държави за преразглеждане на санкциите срещу Русия. „Ние от АБВ настоявахме отмяната на санкциите срещу Русия да бъде поставена като дебат по време на нашето европредседателство. Той трябва да започне и да има необратим характер. Ние имаме своите интереси в енергетиката и туризма и тук чест прави на сегашния ни министърът  на туризма, че ги защитава по един много убедителен начин. Ние имаме и една Освободителна война при която 70 000 руснаци останаха тук завинаги“.\r\nЧленът на ИБ на АБВ взе отношение и по предстоящата среща на върха във Варна между ЕС и Турция  и нейното пряка свързаност с мигрантския поток към България и държавите от Стария континент. „Отслабването на мигрантския натиск не бива да се възприема като даденост, защото ситуацията може да се взриви буквално всеки един момент. Затова и срещата с турския президент и представителите на Европа е наложителна. Друг е въпросът, че като дата не беше добре подбрана, защото 26 март е дена на „тракийци“. Ние имаме хиляди сънародници, които са пострадали и чиито въпрос не се решава,  независимо от конвенции и европейската солидарност. И много се надявам, че сега и Великобритания, и всички останали представители на европейските държави ще подкрепят България по казуса за Тракийските бежанци“, посочи той. По думите му срещата на върха Европа-Турция трябва да бъде последвана и от такава Европа – Русия.", "date": "2018.03.25", "title": "Румен Петков, АБВ: Всички опити от Европа да се месят в отношенията ни с други държави дискредитират съдържателното начало на ЕС"}
{"url": "http://www.focus-news.net/news/2018/03/25/2503835/anadolu-agency-razkriva-ochakvaniyata-na-ankara-ot-sreshtata-es-turtsiya-vav-varna.html", "text": "Митническият съюз, либерализирането на визовия режим, отпускане на финансовата помощ по споразумението за бежанците и конкретни стъпки за борбата с тероризма са четирите основни въпроса, по които Анкара се надява на положително развитие в рамките на срещата на върха между представители на Европейския съюз и Турция, която ще се проведе в българския град Варна в първия ден от новата седмица, отбелязва държавната агенция Anadolu Agency.\r\nВ срещата на високо равнище между Турция и ЕС ще участват турският президент Реджеп Тайип Ердоган, председателят на Европейския съвет Доналд Туск и председателят на Европейската комисия Жан-Клод Юнкер.\r\nТурция иска ЕС да покаже по-конструктивно отношение към „инструмента за доверие\", докато на свой ред Брюксел посочва разликите между двете и уверява, че срещата няма да бъде „лесна\" и има за цел да „укрепи отношенията\".\r\nКато представител на страната, която председателства Съвета на Европейския съюз, Бойко Борисов ще бъде домакин на форума във Варна. Той ще започне в 19 часа българско време и ще продължи най-малко два часа. След срещата ще се проведе съвместна пресконференция.\r\nВ рамките й ще бъдат обсъдени въпросите, свързани с отношенията между Турция и ЕС, икономиката, търговията, сигурността, борбата с тероризма, външната политика, Палестина, Балканите, Сирия, Ирак, Либия и регионалните въпроси.\r\nПоследно Ердоган се срещна с лидерите на ЕС на 25 май 2017 г. в Брюксел, а първата подобна среща се състоя през октомври 2015 г. Разговорите във Варна са четвърти по рода си за формата. Тереза Герова", "date": "2018.03.25", "title": "Anadolu Agency разкрива очакванията на Анкара от срещата ЕС-Турция във Варна"}
{"url": "http://www.focus-news.net/news/2018/03/25/2503839/blagoevgrad-koloni-ot-avtomobili-sa-se-obrazuvali-na-patya-mezhdu-simitli-i-bansko.html", "text": "Колони от автомобили са се образували на пътя между Симитли и Банско, предаде репортер на Агенция „Фокус“. Трафикът от Симитли до Благоевград в посока София е изключително натоварен, заради прибиращите се от Банско към столицата автомобили.", "date": "2018.03.25", "title": "Благоевград: Колони от автомобили са се образували на пътя между Симитли и Банско"}
{"url": "http://www.focus-news.net/news/2018/03/25/2503843/tsifrovite-umeniya-kibersigurnostta-i-visokite-tehnologii-dominiraha-v-grazhdanskiya-dialog-na-evrokomisarya-mariya-gabriel-v-balgariya.html", "text": "Повече от 150 участници се включиха в първия в България граждански диалог на комисаря по цифровата икономика и общество Мария Габриел, който  проведе в Луковит заедно с министъра на образованието и науката Красимир Вълчев. Това съобщиха от пресцентъра на Представителството на Европейската комисия в България. Оживеният дебат се съсредоточи върху цифровите умения като необходимост за работните места на бъдещето, киберсигурността и защитата на данните онлайн, значението на новите технологии и как изглежда цифровото бъдеще на Европа през погледа на българските граждани.  \r\nВ самото начало на дискусията Мария Габриел наблегна, че в оформянето на цифровото бъдеще на Европа е важно да имат шанс да участват хората  от всички региони и поради тази причина е избрала  за гражданския диалог по-малко населено място като Луковит.  \"Цифровизацията променя познатите ни икономически и обществени модели. За тези нови процеси е нужно да бъдат подготвени всички граждани, независимо от местоживеене, възраст, социален статус\", отбеляза българският еврокомисар.  \r\nАктуалната тема  за цифровите умения оформи първата част от дискусията. Мария Габриел подчерта, че навлизането на цифровите технологии във всички сфери спестява ресурси и дава възможности за нови бизнес модели, но и най-добрата  идея не може да се реализира без хората, които да й вдъхнат живот и да я приложат на практика.  \"Над 40% от европейците нямат основни цифрови умения. Още по-стряскащ е фактът, че всеки пети от тях е на възраст от 16 до 24 години. Ето защо създаването на политики, които да позволят на хора от различни възрасти да придобият широк набор от умения - от базови до високоспециализирани, е от ключово значение\", посочи българският еврокомисар. На въпроси от  младите хора какви мерки могат да се предприемат за промяна на негативната ситуация, Мария Габриел отбеляза на първо място необходимостта от по-голямо застъпване на обучението в цифрови умения в образователните програми на държавите-членки. Тя сподели някои от действията на Европейската комисия, като например Коалицията за цифрови умения и работни места, Европейската седмица на програмирането, схемата \"Цифрова възможност\" за стаж за студенти, Плана за действие за образование в областта на цифровите технологии, приет през януари. По време на обсъждането на темата, областният управител на Ловеч Георги Терзийски обяви създаването на две пилотни школи в Луковит и Ловеч за обучение на деца от 4 до 7 клас в цифрови умения, които ще се ръководят от Телерик Академия. \"Приветствам горещо тази инициатива на областния управител, която е пример как организации и държавни институции могат да работят заедно, така че младите хора да придобият умения и знания, които ще им отворят пътя към новите възможности, предоставяни от цифровите технологии\", заяви Мария Габриел. \r\nТемата за цифровите умения постави основите за дебата и по другите водещи теми в гражданския диалог за киберсигурността и по-безопасния интернет. Особен интерес предизвика кампанията на българския еврокомисар SaferInternet4EU, която насърчава кибер културата, медийната грамотност, критичното мислене и цифровите умения, като обръща специално внимание на рисковете онлайн, особено за децата. Над половината от всички деца в Европа между 11 и 16 годишна възраст посочват, че са срещали един или повече от тези рискове. На въпрос как могат младите да засилят сигурността си в интернет, Мария Габриел очерта основните препоръки от засилено внимание към поведението онлайн, през промяна на паролите до внимателна преценка преди да се сподели съдържание или да се отвори подозрителен имейл. Към кампанията се присъединиха като нейни посланици министърът на образованието и науката Красимир Вълчев, областният управител Георги Терзийски, кметът на Луковит  Иван Грънчаров,  Петър Шарков и Гриша Караниколов от Телерик Академия. \r\nТемите за фалшивите новини, високите технологии като суперкомпютрите и изкуствения интелект, по-голямото участие на момичетата и жените в IT сектора бяха други щрихи в активния граждански диалог, който постави още въпроси за размисъл как българските граждани и институции могат да допринесат за цифровото бъдеще на Европа.", "date": "2018.03.25", "title": "Цифровите умения, киберсигурността и високите технологии доминираха в гражданския диалог на еврокомисаря Мария Габриел в България"}
{"url": "http://www.focus-news.net/news/2018/03/25/2503842/sport-de-heya-i-ter-shtegen-skochiha-sreshtu-novata-topka-za-svetovnoto.html", "text": "Националните вратари на Испания и Германия остро разкритикуваха новата топка на „Адидас\" -Telstar 18, с която ще се играят мачовете на световното първенство в Русия. „Тази топка прави странни неща. Полетът й е неконтролируем. Можете да сте сигурни, че на мондиала ще видим поне 35 гола от далечно разстояние, защото никой не може да предвиди полетът й. Горната й повърхност е по-гладка и това я прави трудна за хващане. Ще си имаме проблеми. Все още има време да я коригират\", обявиха в един глас Давид де Хея и Пепе Рейна. На подобно мнение бе и Марк-Андре Тер Щеген. Тепърва ще трябва да свикваме с топката, за да можем да постигнем контрол върху нея\", обяви стражът на Бундестима.", "date": "2018.03.25", "title": "Спорт: Де хея и Тер Щеген скочиха срещу новата топка за световното"}
{"url": "http://www.focus-news.net/news/2018/03/25/2503837/dimitar-abadzhiev-poslanikat-na-balgariya-v-sloveniya-novata-direktna-avioliniya-mezhdu-sofiya-i-lyublyana-shte-uvelichi-v-pati-obmena-mezhdu-dvete-darzhavi.html", "text": "Новата директна авиолиния между София и Любляна ще увеличи в пъти обмена между двете държави. Това каза посланикът на България в Словения Димитър Абаджиев при откриването на първата директна авиолиния между София и Любляна, предаде репортер на Агенция \"Фокус\". \"Президентът на Словения беше един от първите пътници на новата линия. Тя ще увеличи в пъти обмена между двете държави - и туристическия, и икономическия. Полетът ще е около час и половина, ще струва между 100 и 200 евро в двете посоки и ще бъде целогодишен\", обясни посланик Абаджиев.\r\nЦветилена СИМЕОНОВА", "date": "2018.03.25", "title": "Димитър Абаджиев, посланикът на България в Словения: Новата директна авиолиния между София и Любляна ще увеличи в пъти обмена между двете държави"}
{"url": "http://www.focus-news.net/news/2018/03/25/2503840/bisera-borisova-psiholog-smyanata-na-zimnoto-s-lyatno-chasovo-vreme-ne-mozhe-da-otklyuchi-hronichni-zabolyavaniya-ili-depresiya.html", "text": "Смяната на зимното с лятно часово време не може да отключи хронични заболявания или депресия. Това каза за Радио „Фокус“-Пирин психологът Бисера Борисова. По думите й все пак има адаптивен период, в който е важно да продължим да спазваме стария си режим. „Около седмица би било достатъчно. Тоест, да си лягаме и да се събуждаме по времето, по което сме свикнали, да поемаме ангажиментите си през деня. Все пак, този адаптивен период не е лек, макар че става дума само за един час“, посочи Борисова. Тя допълни, че е по-трудно човек да свикне с преминаването от зимно към лятно часово време, отколкото обратното. „Това е така, защото времето се затопля, а ние не сме свикнали на такива температури. Няколко месеца температурите са били много ниски, а сега изведнъж започва да се затопля. Малко по-трудно е адаптирането на човек към тази смяна и удължаването на деня, отколкото през зимния период“, коментира психологът.\r\nЛора КАЛЧЕВА", "date": "2018.03.25", "title": "Бисера Борисова, психолог: Смяната на зимното с лятно часово време не може да отключи хронични заболявания или депресия"}
{"url": "http://www.focus-news.net/news/2018/03/25/2503844/vatiya-holding-nyama-da-dobiva-kvartsov-pyasak-ot-nahodishte-pobit-kamak-kray-novi-han.html", "text": "Концесионерът на находище „Побит камък“ край Нови хан – „Ватия холдинг“ АД, се отказва от добива на кварцов пясък до постигане на споразумение между спорещите страни, съобщиха от пресцентъра на Министерството на енергетиката. Във връзка с протестите на местното население и с оглед на възможността да бъде осигурено общественото спокойствие, в Министерството на енергетиката е получено писмо от „Ватия холдинг“ АД, с което концесионерът информира, че се отказва от упражняване на правата си по концесионния договор към този момент. Концесионният договор за находище „Побит камък“ е сключен на 06.02.2007 г., за срок от 20 години. Концесията е предоставена във връзка с приватизационна сделка на „Ватия“ АД – правоприемник на фирма с държавно участие „Ватия“ – с. Негушево. Договорът влиза в сила от датата на прехвърляне на собствеността по приватизационния договор – 8 декември 1998 г. Срокът на договора изтича в края на тази година, като концесионерът е поискал удължаване на този срок.\r\nПроцедурата за удължаване на срока е сходна с тази на предоставяне на нова концесия и при нея трябва да бъдат изпълнени всички законови изисквания, които гарантират защитата на населението и опазването на околната среда. \r\nМинистерството на енергетиката информира кмета на община Елин Пелин Ивайло Симеонов за намерението на концесионера да се откаже от добива засега. МЕ ще окаже пълно съдействие на местната власт за неутрализиране на възникналия конфликт и намиране на окончателно взаимно приемливо решение.", "date": "2018.03.25", "title": "„Ватия холдинг“ няма да добива кварцов пясък от находище „Побит камък“ край Нови хан"}
{"url": "http://www.focus-news.net/news/2018/03/25/2503847/evrokomisaryat-mariya-gabriel-nagradi-pobeditelite-v-natsionalnoto-sastezanie-po-matematika-za-uchenitsi-ot-ezikovi-gimnazii.html", "text": "Българският еврокомисар по цифровата икономика и общество Мария Габриел беше специален гост на церемонията за награждаването на победителите в традиционното Национално състезание по математика за ученици от профилирани гимназии и паралелки на средните училища с чуждоезиков профил в Луковит. Това съобщиха от пресцентъра на Представителството на Европейската комисия в България. Математическото съревнование обхвана ученици от 8 до 12 клас, а най-добрите в по-горните класове получиха своите отличия от българския еврокомисар и министъра на образованието и науката Красимир Вълчев.  \r\nПреди да връчи наградите на победителите, Мария Габриел приветства всички участници за смелостта да изучават математика – наука, чиито проявления са във всички сфери. \"Вълнувам се да бъда в тази зала, в която младостта среща знанията и упоритостта. Уверявам ви, че Европа има нужда от вашия потенциал и умения. Във вас е вярата ни, че ще отговорим на мрачните статистики, според които в Европа днес 44% или 169 милиона души нямат основни цифрови умения, а от тях 77 милиона души изобщо нямат такива.  Това е сериозен проблем за Европа, тъй като нашите страни стават все по-дигитализирани и всички, независимо от възрастта си, се нуждаят от цифрови умения, за да участват в обществото и да работят. Ето защо подобряването на цифровите умения на европейците е един от моите приоритети като европейски комисар по въпросите на цифровата икономика и общество\", заяви комисар Мария Габриел.  \r\nТя подчерта, че Европейската комисия насърчава държавите-членки на ЕС да застъпват все по-широко в учебните програми в училищата обучението за цифрови умения. Освен това, за по-малко от година членовете на коалицията \"Цифрови умения и работни места\" са обучили 7 милиона европейци чрез различни действия. Българският еврокомисар информира младите хора и за схемата \"Цифрова възможност\", чието начало постави преди броени месеци, даваща възможност на студентите от всички специалности да получат практически опит в цифрова компания чрез стаж в друга държава. Европейската комисия също така подкрепя всяка година Седмицата на програмирането на ЕС през октомври и българският еврокомисар призова младите хора да се включват активно в дейностите, организирани в рамките на специализираната седмица, и станат една от нейните истории на успеха.  \r\n\"Математиката и цифровите умения са важни не само за обучение или професионална реализация. Те са умения за живот. Вие знаете повече от всеки друг стойността на това послание. Цифровите умения имат силата да градят проекта на бъдещето. Инвестицията в придобиването им е инвестиция с висока възвръщаемост за самите вас, за нашите общества, за нашите икономики. Призвани сте да бъдете двигател на бъдещето на Европа и на нейния просперитет. Уверена съм, че имате смелост, знания и умения за това. Бъдете дръзки и любопитни да изследвате необятния свят на новите технологии\", пожела българският еврокомисар Мария Габриел на младите математици.", "date": "2018.03.25", "title": "Еврокомисарят Мария Габриел награди победителите в Националното състезание по математика за ученици от езикови гимназии"}
{"url": "http://www.focus-news.net/news/2018/03/25/2503834/apostol-apostolov-kmet-na-simitli-nivoto-na-reka-struma-se-povishava-nablyudavat-se-niskite-mesta-kadeto-mogat-da-se-poluchat-razlivi.html", "text": "Нивото на река Струма се повишава. Това каза за Радио „Фокус“-Пирин кметът на Симитли Апостол Апостолов във връзка с нивото на реката в района града. „Наблюдават се ниските места, където могат да се получат разливи. Имаме готовност. При положение, че реката повиши нивото си, разполагаме и с нужната техника. Засега няма проблеми”, посочи Апостолов.\r\nЛора КАЛЧЕВА", "date": "2018.03.25", "title": "Апостол Апостолов, кмет на Симитли: Нивото на река Струма се повишава, наблюдават се ниските места, където могат да се получат разливи"}
{"url": "http://www.focus-news.net/news/2018/03/25/2503841/d-r-veselin-gerev-psihiatar-ako-evropeyskata-komisiya-se-vslushvashe-v-naukata-i-zabelyazvashe-otkritiyata-y-smyanata-na-chasovoto-vreme-veche-shteshe-da-e-v-istoriyata.html", "text": "Ако Европейската комисия се вслушваше в науката и забелязваше откритията й, смяната на часовото време вече щеше да е в историята. Това каза за Радио „Фокус“ – Пловдив психиатърът д-р Веселин Герев по повод идеята да се премахне лятното часово време. По думите му, вече няколко пъти Европейската комисия проучва предимствата и недостатъците на преместването на стрелките на часовника през март и октомври, но това не е повод за радост. \r\n„Европейската комисия е тази, която има последната дума, а тя вече един или два пъти отменя това решение, колкото и невероятно да звучи. Въпреки всички открития на медицината, по-специално на хронобиологията, никой не се вслушва в науката. И сега, за да може да остане този вариант и да се запази статуквото, Европейската комисия казва, че ще се допита до всички европейски страни за премахването на смяната на часовото време, като тези държави да решат на местно ниво. Ако само една от държавите не е съгласна, значи решението няма да се приеме. Това е последното, което прочетох като някакво правило, приложимо при решение за смяната на часовото време“, коментира д-р Герев. Той подчерта, че според изследвания в САЩ и ЕС, в първите два дни след смяната на часовото време се увеличават с 50 % трудовите злополуки и пътнотранспортните произшествия. „Въпреки, че е доказано, че смяната на часовото време вреди ужасно много не само на психично, не само на телесно, но и на биохимично и молекулярно ниво на тялото, продължава преместването на стрелките на часовника два пъти годишно. От тази годна още 10 държави спират смяната на часовото време. Стрелките все още преместват страните от ЕС и някой от американските щати. Парадокс е, че Турция не сменя часовото време. В европейската част сме в един пояс с тази държава, сега сме вече в различни“, каза още психиатърът.\r\nД-р Веселин Герев обясни, че на молекулярно ниво биологичният часовник на човека се управлява от светлината. „Това е причина да се синтезира хормонът мелатонин когато е тъмно, а щом започне зазоряване – светлината да действа по такъв начин, че да спира неговия синтез. А той е изключително важен, защото определя денонощния ритъм при хора и животни. И освен, че това води до повече бодрост и напрежение в организма, а понякога и до разстройване на циркадните ритми, се променя цялата биохимия на клетките, променя се хормоналния баланс на организма, като всичко това е сътресение за хората“, посочи д-р Веселин Герев. Той разказа, че резултатите от проучване в Русия сочат, че смяната на часовото време вреди много и на животните, които се отглеждат от хората. „Установено е, че в първата седмица след смяната на часовото време, кокошките носят два пъти по-малко яйца, а кравите дават два пъти по-малко мляко. Това е така, защото човек ги обслужва и храни час по-рано или час по-късно. Фактически, човешкият фактор, свързан с часовото време, влияе на абсолютно всичко“, добави психиатърът.\r\nТони МИХАЙЛОВ", "date": "2018.03.25", "title": "Д-р Веселин Герев, психиатър: Ако Европейската комисия се вслушваше в науката и забелязваше откритията й, смяната на часовото време вече щеше да е в историята"}
{"url": "http://www.focus-news.net/news/2018/03/25/2503845/tass-turtsiya-provede-uspeshni-izpitaniya-na-balistichnite-raketi-gyokdogan-i-bozdogan.html", "text": "Турция проведе успешни изпитания на първите балистични ракети собствена разработка „Гьокдоган“ и „Боздоган“. Това съобщи в неделя агенция Anadolu, предава ТАСС.\r\nСпоред нейните сведения, ракетите са съвместна разработка на турските военни структури - Съвета по научно-технически изследвания на Турция и Научно-изследователския институт по военна промишленост. Те са били представени за първи път на XIII Meждународно изложение на продукция на военната промишленост IDEF-2017 в Истанбул. Тестовите пускове на ракетите са проведени от полигона в Синоп.\r\nВ съответствие с програмата за изпитания, през последната четвърт на 2018 година ще бъде произведен пуск на ракета от наземна установка с цел поражение на движещи се цели, както и пуск от самолет, предава агенцията.\r\n„Гьокдоган“ е ракета с малък и среден обсег на действие, ракетите „Боздоган“ са способни да поразяват цели и на големи разстояния, отбелязва още агенцията.\r\nОсвен това се съобщава, че проектът за разработка на ракетите трябва да бъде завършен до края на 2020 година, след което ще започне серийното им производство.\r\nПревод и редакция: .", "date": "2018.03.25", "title": "ТАСС: Турция проведе успешни изпитания на балистичните ракети „Гьокдоган“ и „Боздоган“"}
{"url": "http://www.focus-news.net/news/2018/03/25/2503831/dmitriy-peskov-govoritel-na-kremal-vladimir-putin-zapazva-absolyutno-spokoystvie-v-situatsiyata-s-velikobritaniya.html", "text": "Държавният глава на Руската федерация Владимир Путин „запазва абсолютно спокойствие“ в ситуацията с изострянето на отношенията с Великобритания. Това увери говорителят на Кремъл Дмитрий Песков в интервю за телевизия НТВ, предава TACC.\r\n„Виждате, че президентът Путин запазва абсолютно спокойствие, абсолютно въздържание. И за разлика от положението на Острова запазва абсолютна коректност\", подчерта Песков.  \r\n„За него това [ситуацията на международната сцена] не е приоритет. Негов приоритет са вътрешните проблеми, които имаме, с които той се занимава ежедневно, денонощно“, допълни говорителят на Кремъл. Тереза Герова", "date": "2018.03.25", "title": "Дмитрий Песков, говорител на Кремъл: Владимир Путин запазва абсолютно спокойствие в ситуацията с Великобритания"}
{"url": "http://www.focus-news.net/news/2018/03/25/2503851/pernik-politseyski-patrul-sas-sofiyska-registratsiya-4804-oborudvan-s-radar-e-razpolozhen-pri-dragichevo.html", "text": "Полицейски патрул със софийска регистрация 4804, оборудван с радар, е разположен при Драгичево, предаде репортер на Агенция „Фокус“. Патрул с регистрационен номер 5700 е разположен и на края на еднопосочното движение след Драгичево в посока София, а друг се намира в района на кръговото движение за Перник. Полицейското присъствие в района е много засилено.", "date": "2018.03.25", "title": "Перник: Полицейски патрул със софийска регистрация 4804, оборудван с радар, е разположен при Драгичево"}
{"url": "http://www.focus-news.net/news/2018/03/25/2503850/premierat-boyko-borisov-se-zapozna-s-hoda-na-stroitelnite-deynosti-pri-izgrazhdaneto-na-bul-vasil-levski-vav-varna.html", "text": "Министър-председателят Бойко Борисов се запозна с хода на строителните дейности при изграждането на бул. „Васил Левски“ във Варна, съобщиха от правителствената информационна служба. Това е най-мащабният инфраструктурен проект в града за последните десетилетия, който ще позволи извеждането на трафика от автомагистрала „Хемус“ към курортите извън морската столица. За реализацията му правителството отпусна през миналата година 80,5 млн. лева.\r\nПремиерът Борисов бе придружен по време на огледа от кмета на община Варна Иван Портних. Той го информира, че се очаква до средата на м. август да приключи по-голямата част от над 3-километровия участък. В момента се работи по дерето, като са набити над 1200 пилота за укрепване на трасето. При строителството на булеварда ще бъдат изградени и големи мостови съоръжения, над 2 км нови водопроводи и канализация, както и подземни комуникационни връзки.", "date": "2018.03.25", "title": "Премиерът Бойко Борисов се запозна с хода на строителните дейности при изграждането на бул. „Васил Левски“ във Варна"}
{"url": "http://www.focus-news.net/news/2018/03/25/2503849/ria-novosti-v-kishinev-zadarzhaha-21-dushi-na-miting-za-obedinenie-s-rumaniya.html", "text": "От порядъка на седем хиляди поддръжници на обединението на Молдова с Румъния се събраха в неделя пред сградата на правителството в Кишинев, съобщи пред РИА Новости началникът на Генералния инспекторат на молдовската полиция Александър Пинзар, а по-късно неговият заместник Георгий Кавкалюк съобщи, че в хода на мероприятието са задържани 21 „провокатора“.\r\nОрганизатор на акцията е молдовската гражданска платформа „Действие 2012“, обявяваща се за обединение между Молдова и Румъния. Преди демонстрацията те са настоявали, че на нея ще присъстват до 100 хиляди души. \r\n„Искаме от парламентите в Кишинев и Букурещ да гласуват отново за обединение... Молдова е част от Румъния, молодованите са румънци. Ние всички искаме едно и също нещо – обединение на страната“, заяви бившия румънски президент Траян Бъсеску, който взе участие в митинга в качеството си на почетен председател на „Партия на националното единство“, създадена от бившия министър на отбраната на Молдова Анатолий Шалару.\r\n„Задържани са 21 провокатора. Те са били с медицински маски на лицата. В тях са намерени ножове, бейзболни бухалки и други забранени предмети, както и противогази. В момента провеждаме работа, за да установим какви са били намеренията им, кой е организатор, какви са целите и т.н.“, съобщи Кавкалюк.\r\nПодобни акции в Кишинев се провеждат за шеста година подред в края на март. През тази година мероприятието е посветено на 100-годишнината от присъединяването на Бесарабия (съвременна Молдова) и Румъния. През 1918 година Румъния вкарва войска на територията на съвременна Молдова (тогава тече гражданската война в Русия), а създаденият в Кишинев Съвет на края гласува за обединение. От юни 1940 тази територия отново се връща в състава на СССР и вече не влиза в територията на Румъния.\r\nПревод и редакция:", "date": "2018.03.25", "title": "РИА Новости: В Кишинев задържаха 21 души на митинг за обединение с Румъния"}
{"url": "http://www.focus-news.net/news/2018/03/25/2503828/nikos-kodzias-pred-gratskiya-premier-za-poseshtenieto-v-makedoniya-ima-napredak-no-ostavat-razlichiyata-okolo-konstitutsiyata.html", "text": "Първият дипломат на Атина Никос Кодзиас информира гръцкия министър-председател Алексис Ципрас за резултатите от двудневното му посещение в Скопие, отбелязва македонският „Фокус“.\r\nСъгласно разпространената в медиите информация, Кодзиас е заявил пред Ципрас, че разговорите в Скопие са преминали в позитивна атмосфера и е постигнат напредък. Остават обаче различията по въпроса за промяна в Конституцията на Македония, тъй като „гръцката страна не отстъпва от искането за ревизия на Конституцията, не само по отношение на името, но и във връзка с иредентизма“.\r\nЗа срещата между външния министър и премиера на Гърция няма съобщение нито от кабинета на Ципрас, нито от Министерството на външните работи в Атина, подчертават от редакцията. Тереза Герова", "date": "2018.03.25", "title": "Никос Кодзиас пред гръцкия премиер за посещението в Македония: Има напредък, но остават различията около Конституцията"}
{"url": "http://www.focus-news.net/news/2018/03/25/2503853/natsionalniyat-savet-na-bsp-odobri-finansirane-za-partiynata-televiziya.html", "text": "На днешното си заседание Националният съвет на БСП одобри финансиране за пускането на партийна телевизия. Това съобщиха от пресцентъра на партията. Въпросът бе поставян от социалистите в страната многократно през годините и е сред основните им искания.", "date": "2018.03.25", "title": "Националният съвет на БСП одобри финансиране за партийната телевизия"}
{"url": "http://www.focus-news.net/news/2018/03/25/2503854/anadolu-agency-imam-na-dzhamiya-v-sarbiya-e-prebit-do-smart.html", "text": "Имам на джамия в сръбския град с мюсюлманско мнозинство Нови Пазар е „пребит до смърт“, предава Anadolu Agency.\r\nНазир Салихович е нападнат, докато се е прибирал към дома си, след като е водил нощна проповед в джамията, съобщават от Сръбския ислямски съюз чрез съобщение.\r\nВ него се казва, че нападението срещу Салихович е „неприемливо“ и че е възбудено разследване, за да се идентифицират нападателите.\r\nКемал Бърничанин, доктор в болницата на Нови Пазар е заявил пред Anadolu, че имамът е получил наранявания по лицето, главата, ръцете и коленете.\r\nПревод и редакция:", "date": "2018.03.25", "title": "Anadolu Agency: Имам на джамия в Сърбия е „пребит до смърт“"}
{"url": "http://www.focus-news.net/news/2018/03/25/2503855/blagoevgrad-traditsionnoto-proletno-pochistvane-v-obshtina-gotse-delchev-tazi-godina-shte-se-provede-ot-27-mart-do-5-april.html", "text": "Традиционното пролетно почистване в община Гоце Делчев тази година ще се проведе във времето от 27 март до 5 април 2018 г. Това съобщиха от пресцентъра на Общината. Община Гоце Делчев ще подсигури на всички желаещи да се включат в кампанията по пролетното почистване полиетиленови торби и ръкавици. По населени места, хората могат да се обръщат към кметове и кметски наместници за снабдяване с чували и ръкавици, както и за помощ при извозването на събраните отпадъци. \r\nСъбраните отпадъци трябва да бъдат поставяни в съдовете за битови отпадъци или в чували до тях. Община Гоце Делчев ще раздава безплатно найлонови чували, за да се избегне вторично замърсяване. Гражданите могат да ги получат от 27 март до 05 април между 8.30 и 17.00 часа на партера в сградата на общинската администрация. Ако в района няма съдове за битови отпадъци, заявка за събиране на чувалите с отпадъци може да бъде подадена на тел. 0888 006080.\r\nЗа кастрене, рязане или премахване на клони, храсти и дървета, собственост на Община Гоце Делчев, е необходимо писмено разрешение, издадено от общинската администрация.\r\nОбщина Гоце Делчев има възможност да извози събраните по време на почистването отпадъци, като за целта е необходимо да се сигнализира на телефон 0888 006 080.\r\n\"Целта на кампанията е да обединим усилията си в почистването и поддържането на чистотата на нашето населено място, за да стане то още по-красиво и приветливо. Затова призоваваме всички ръководители на предприятия, учреждения и фирми да организират своите служители за участие в инициативата, като почистят прилежащите си територии. Призоваваме също и живеещите в жилищните блокове да почистят около тях и да оформят зелените пространства пред блоковете\", посочиха още от Общината.\r\nИ тази година Община Гоце Делчев ще спази традицията и ще награди най-активните в почистването с парични суми.", "date": "2018.03.25", "title": "Благоевград: Традиционното пролетно почистване в община Гоце Делчев тази година ще се проведе от 27 март до 5 април"}
{"url": "http://www.focus-news.net/news/2018/03/25/2503846/rumen-petkov-i-mladezhi-ot-abv-podnesoha-tsvetya-pred-frenskoto-posolstvo-v-pamet-na-zaginaliya-zhandarmerist-po-vreme-na-atakata-vav-frantsiya.html", "text": "Румен Петков, член на Изпълнителното бюро на АБВ и бивш вътрешен министър заедно с младежи от АБВ поднесоха цветя пред Френското посолство в памет на загиналия жандармерист Арно Белтрам по време на атаката в Южна Франция, предаде репортер на Агенция „Фокус“. Сред активистите на партията бяха председателят на Столичната градска организация на АБВ Емил Кало и председателят на АБВ – Младежи Любомира Ганчева.Агенция „Фокус“ припомня: \r\nЧетирима души бяха убити в Югозападна Франция в петък, в резултат от серия терористични нападения. Атентатите бяха осъществени от мъж от марокански произход. Според информация на международната преса терористът отвлича кола в средновековния град Каркасон, убивайки пътник и ранявайки шофьора. След това стреля по група полицаи, ранявайки един от тях. Впоследствие нападателят взима заложници в супермаркет в съседното градче Треб, убивайки двама души и ранявайки още един. Френски части за бързо реагиране успяха да го щурмуват и да убият терориста. Според жител на градчето Треб, нападателят е заявил, че служи на „Ислямска държава“ и е поискал освобождаването на Салах Абделсалам – основният оцелял заподозрян за терористичното нападение на „Ислямска държава“ в Париж през 2015 година, когато загинаха 130 души. В един от епизодите на драмата 45-годишен лейтенант се смени за един от заложниците, а по-късно стана ясно, че е починал от раните си.\r\nДеница КИТАНОВА", "date": "2018.03.25", "title": "Румен Петков и младежи от АБВ поднесоха цветя пред Френското посолство  в памет на загиналия жандармерист по време на атаката във Франция"}
{"url": "http://www.focus-news.net/news/2018/03/25/2503857/rakovodstvoto-na-bsp-reshi-da-dade-poveche-pari-za-mestni-strukturi.html", "text": "На днешното си заседание Националният съвет на БСП реши да увеличи финансирането към местни структури. Това вече беше направено неколкократно още в началото на мандата на сегашното ръководство на партията, съобщиха от пресцентъра на партията. Аргументът е, че силата на БСП са организациите по места и те трябва да са напълно финансово обезпечени. \r\nОсвен прякото увеличение за структури, продължава да функионира и стартиралият миналата година Фонд за политически инициативи, който отпуска средства на проектен принцип на организациите, които имат добри обществени инициативи.\r\nОще едно ново решение от днес е създаването на звено \"Регионална и местна политика\" в структурата на \"Позитано\" 20, като акцент в дейността му ще бъдат местните избори и работата с кметове.", "date": "2018.03.25", "title": "Ръководството на БСП реши да даде повече пари за местни структури"}
{"url": "http://www.focus-news.net/news/2018/03/25/2503861/pazardzhik-natovareno-e-dvizhenieto-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на Радио „Фокус“. Движат се много товарни автомобили и в двете посоки. Патрул на „Пътна полиция“ е разположен на разклона за село Мало Конаре, както и на изхода на Пазарджик в посока село Звъничево. Пътните настилки са преобладаващо сухи.\r\nАлбена ЖИЛЕКОВА", "date": "2018.03.25", "title": "Пазарджик: Натоварено е движението по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2018/03/25/2503859/psihologat-bisera-borisova-za-lyatnoto-chasovo-vreme-chovek-mozhe-da-pravi-mnogo-polezni-neshta-kogato-denyat-e-po-dalag.html", "text": "Адаптирането към лятното часово време не отнема повече от седмица. Това каза за Радио „Фокус“-Пирин психологът Бисера Борисова. „Хората трябва да имат режима, който са имали и преди, за да може организмът им нормално да се адаптира към тази промяна“, допълни тя. По думите й има много полезни неща, които човек може да прави, когато денят е по-дълъг. \r\n„Преди всичко контактът с природата е много важен – повече излизане навън, повече разходки, контакт с приятели, със семейство, за да може човек да се чувства по някакъв начин подкрепен и обгрижван. Това трябва да е взаимно, разбира се. Тези неща помагат. Освен това, човек трябва да се храни с повече зеленчуци и плодове, защото режимът на хранене е също много важен в този адаптивен период. Неслучайно сега са и пости, в това има някакъв смисъл“, посочи Борисова. Според нея не трябва да се набляга на тежка храна. „Разбира се, човек може да яде каквото обича, не е въпросът в ограниченията, а в това да помогне на организма и на психиката си да се адаптира към промените на времето, които настъпват“, отбеляза Бисера Борисова.\r\nЛора КАЛЧЕВА", "date": "2018.03.25", "title": "Психологът Бисера Борисова за лятното часово време: Човек може да прави много полезни неща, когато денят е по-дълъг"}
{"url": "http://www.focus-news.net/news/2018/03/25/2503863/dimitar-machuganov-natsionalna-asotsiatsiya-na-zarnoproizvoditelite-seitbata-na-slanchogled-zakasnyava-zaradi-studenoto-vreme-zagubite-shte-sa-golemi.html", "text": "Сеитбата на слънчоглед закъснява заради студеното време. Това каза за Радио „Фокус“ – Велико Търново Димитър Мачуганов, член  на Управителния съвет на Националната асоциация на зърнопроизводителите (НАЗ) и зърнопроизводител от Ловеч. Той посочи, че по това време на годината на места в Южна България културата дори трябва да е поникнала. „И ние, в Северна България, закъсняваме със сеитбата, но ситуацията е по-тежка за колегите от Южна България“, подчерта Мачуганов. По думите му загубите ще са големи. \r\n„Голяма част от културите се излъгаха. Според мен всяко растение, започнало процес на вегетация, няма да оцелее. Прогнозите са за минимални температури от минус 7-8 градуса в Централна Северна България. Няма култура, която може да преживее тези градуси“, допълни земеделският производител. Според него, за да се навакса с растежа на посевите, трябва да има дълга прохладна пролет. Той подчерта, че голяма част от културите вече са започнали процес на вегетация – рапицата, люцерната, пшеницата, ечемика. Върху посевите обаче има 15-16 см снежна покривка. \r\n„Не знам как това ще повлияе. В моята кариера за първи път се случва нещо подобно. Не е нормално, но какви ще са загубите, ми е рано да кажа. Не искам да гадая, но няма как да не ни отнеме от резултатите“, допълни Димитър Мачуганов.\r\nНадежда КРЪСТЕВА", "date": "2018.03.25", "title": "Димитър Мачуганов, Национална асоциация на зърнопроизводителите: Сеитбата на слънчоглед закъснява заради студеното време, загубите ще са големи"}
{"url": "http://www.focus-news.net/news/2018/03/25/2503864/plovdiv-intenziven-e-trafikat-v-uchastaka-na-avtomagistrala-trakiya-v-oblastta-i-po-napravleniyata-plovdiv-asenovgrad-smolyan-i-plovdiv-karlovo.html", "text": "Интензивен е трафикът в участъка на автомагистрала „Тракия“ в област Пловдив, а също и по направленията Пловдив-Асеновград-Смолян, Пловдив-Карлово и Пловдив-Пещера. Това съобщиха за Радио „Фокус“ – Пловдив от Областното пътно управление. Натоварено движение се отчита и по пътя Пловдив-Съединение. Пътищата на територията на областта са влажни, на места мокри, а в усойните и планински райони – мокри и хлъзгави, но обработени и нормално проходими. \r\nПовишена е опасността от падащи камъни по пътищата Югово-Лъки, Бачково-Нареченски бани и Кричим-Девин. Водачите трябва да шофират с повишено внимание и съобразена скорост, преминавайки през посочените участъци. Движението по пътя Шишманци-Белозем, в района на пътния възел при автомагистрала „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Остава забранено движението на камиони над 12 тона през прохода Троян-Кърнаре, също по пътя Поповица-Болярци и по отсечката град Лъки-пътно кръстовище за хижа Момчил юнак. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18, заради компрометирана пътна настилка.\r\nТрафикът на територията на град Пловдив също е интензивен към този час на деня. Засилено автомобилно движение се регистрира по булевардите „Пещерско шосе“, „Христо Ботев“, „Цар Борис III Обединител“, „Шести септември“ и „Васил Априлов“. Пътните настилки в града са мокри.", "date": "2018.03.25", "title": "Пловдив: Интензивен е трафикът в участъка на автомагистрала „Тракия“ в областта и по направленията Пловдив-Асеновград-Смолян и Пловдив-Карлово"}
{"url": "http://www.focus-news.net/news/2018/03/25/2503852/rumen-petkov-abv-solidarnostta-tryabva-da-izleze-mnogo-izvan-evropa-do-turtsiya-i-rusiya.html", "text": "Солидарността трябва да излезе много извън Европа – до Турция и Русия. Това каза Румен Петков, член на Изпълнителното бюро на АБВ, след като заедно с младежи от АБВ и активисти на партията поднесоха цветя пред Френското посолство в памет на загиналия жандармерист по време на атаката в Южна Франция, предаде репортер на Агенция „Фокус“.  Според Румен Петков в 21 век солидарността в Европа трябва да е по-силна от всякога. По думите му, за  да искаме да сме солидарни, солидарността трябва да излезе много извън Европа - до Турция и до Русия. „Хубав жест е възможността за придобиване на нормални параметри на диалога Европа-Турция. Важно е същите стъпки да се направят и за този между Европа и Русия“, каза Петков. \r\nДеница КИТАНОВА", "date": "2018.03.25", "title": "Румен Петков, АБВ: Солидарността трябва да излезе много извън Европа – до Турция и Русия"}
{"url": "http://www.focus-news.net/news/2018/03/25/2503867/blagoevgrad-suhi-sa-patnite-nastilki-v-grada-trafikat-ne-e-intenziven.html", "text": "Сухи са пътните настилки в Благоевград, трафикът не е интензивен, предаде репортер на Радио „Фокус“ – Пирин. Не са се образували задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. \r\nВсички светофарни уредби са изправни. Градският транспорт се движи по разписание.\r\nЛора КАЛЧЕВА", "date": "2018.03.25", "title": "Благоевград: Сухи са пътните настилки в града, трафикът не е интензивен"}
{"url": "http://www.focus-news.net/news/2018/03/25/2503866/veliko-tarnovo-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата на територията на област Велико Търново, съобщиха за Радио „Фокус” – Велико Търново от Областно пътно управление-Велико Търново. Пътните настилки са мокри. Времето е облачно. Температурата на въздуха е 8°. \r\nПроходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът за организацията на движение е до 5 юли. Обходният маршрут е Чешма-Сливовица – Горско Ново село – Джулюница – Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец, Керека е по главен път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.03.25", "title": "Велико Търново: Проходими при зимни условия са пътищата в областта"}
{"url": "http://www.focus-news.net/news/2018/03/25/2503848/rumen-petkov-abv-saprichasten-sam-na-tragediyata-na-frantsiya-i-se-preklanyam-pred-izbora-na-zhandarmerista-koyto-se-razmeni-za-zalozhnitsi-pri-atakata-tam.html", "text": "Съпричастен съм на трагедията на Франция и се прекланям пред избора на жандармериста, който се размени за заложници при атаката там. Това каза Румен Петков, член на Изпълнителното бюро на АБВ след като заедно с младежи от АБВ и активисти на партията  поднесоха цветя пред Френското посолство  в памет на загиналия жандармерист по време на атаката в Южна Франция, предаде репортер на Агенция „Фокус“.  Румен Петков поясни, че е поднесъл цветя пред Френското посолство на първо място в знак на съпричастност с трагедията на близките и загиналите и на Франция като цяло. \"Второ, дълбок поклон пред жандармериста, който жертва живота си. Президентът Макрон е прав, че той е гордост за пагона и за Франция. Един служител на реда, който всъщност показа на цял свят на какво са изложени полицаите, жандармеристите и служителите в правоохранителната система. Така е и в България и ние трябва да си даваме сметка за тези работи. Трябва да можем да се поклоним пред хората, които са  направили  изборa да са готови да дадат собствения си живот, за да запазят нашия“, каза Петков. Той обърна внимание, че жандармеристът е жертвал собствения си живот и това не може да не предизвика възхищение и преклонение.\r\nДеница КИТАНОВА", "date": "2018.03.25", "title": "Румен Петков, АБВ: Съпричастен съм на трагедията на Франция и се прекланям пред избора на жандармериста, който се размени за заложници при атаката там"}
{"url": "http://www.focus-news.net/news/2018/03/25/2503862/ria-novosti-voenniyat-parad-v-gartsiya-premina-pod-znaka-na-izostryaneto-na-otnosheniyata-s-turtsiya.html", "text": "В Атина се проведе военен парад с участието на бронетехника и авиация в чест на националния празник – Деня на независимостта на Гърция, предава РИА Новости.\r\nНа 25 март Гърция отбелязва началото на революцията от 1821 година, в резултат от която страната се освобождава от господството на Османската империя (след интервенция на международна коалиция, начело с Русия, предизвикана от „клането на остров Хиос“ – бел. „Фокус“)\r\nПрез тази година военният парад премина на фона на рязкото изостряне на отношенията с Турция и бе съпроводен от заявления на ръководителите на страната и правителството за решимостта им да защитават Гърция, нейния суверенитет и териториалната й цялост в случай на агресия.\r\n„Ние сме народ на мира, приятелството и демокрацията, основани на пълното уважение на международното и европейското право“, заяви президентът Прокопис Павлопулос, който по традиция взе участие във военния парад в Атина.\r\n„Готови сме да защитаваме нашата свобода, нашите граници, нашата териториална цялост и суверенитета на нашата родина и нашето голямо европейско семейство – Европейският съюз“, заяви Павлопулос пред журналистите след края на парада.\r\nМинистърът на отбраната Панос Каменос, както вече агенция „Фокус“ информира, обеща да „смаже“ всеки, който постави под въпрос суверенитета на Гърция и замисля планове за пресъздаване на „Великата Османска империя“.\r\nКаменос представяше гръцкото правителство на парада, тъй като премиера Алексис Ципрас беше на остров Псара в Егейско море. Военният министър се обърна с призив към политическите сили в Гърция да оставят настрана политическата конфронтация и да се обединят. Освен това, той призова за подкрепа приятелите и съюзниците на Гърция за двамата гръцки военни, намиращи се в турски затвор в град Одрин „в нарушение на всички принципи на международното прави и на всички принципи на демокрацията“.\r\nТова не е просто завление, нужни са действия и сега ние ще видим нашите приятели и съюзници“, заяви министърът на отбраната на Гърция.\r\nНа парада бяха представени танкове, бронирани машини, самоходни артилерийски установки (САУ), машини с руски противотанкови ракетни комплекси „Корнет“ и „Фагот“, техника за ПВО, инженерни и противопожарни части. Били са показани и гръцките безпилотни летателни апарати Pegasus.\r\nОсвен това, по улиците преминаха маршове на военнослужещите от сухопътните части и военноморските сили, спецназ, пожарникари и полицаи. Няколко подразделения са били в униформи от началото на XX век.\r\nНад града прелетяха военни самолети и хеликоптери, включително тежки военно-транспортни „Чинук“.\r\nНа парада са присъствали дипломати и военни аташета.\r\nПревод и редакция:", "date": "2018.03.25", "title": "РИА Новости: Военният парад в Гърция премина под знака на изострянето на отношенията с Турция"}
{"url": "http://www.focus-news.net/news/2018/03/25/2503870/blagoevgrad-intenziven-e-trafikat-v-oblastta.html", "text": "Интензивен е трафикът в област Благоевград. Колони от автомобили са се образували на пътя между Симитли и Банско. Трафикът в участъка от Симитли до Благоевград в посока София е изключително натоварен, заради прибиращите се от Банско към столицата автомобили. Проходими при зимни условия са пътищата в областта. Това съобщи за Радио „Фокус“ – Пирин дежурният служител в Областно пътно управление – Благоевград. По високите и усойни места е възможно да има заснежени участъци. Проход Предела е отворен за движение на всички моторни превозни средства. Опасност от падащи камъни има в Кресненското дефиле и по второкласен път 19 Симитли – Гоце Делчев. Няма регистрирани инциденти в Благоевградска област през деня.\r\nЛора КАЛЧЕВА", "date": "2018.03.25", "title": "Благоевград: Интензивен е трафикът в областта"}
{"url": "http://www.focus-news.net/news/2018/03/25/2503856/aleksis-tsipras-turtsiya-tryabva-da-prekrati-nezakonnite-si-deystviya.html", "text": "Премиерът на Гърция Алексис Ципрас призова Турция да спре незаконните си действия от остров Псара, където присъства на парада по случай годишнината от обявяването на гръцката независимост в неделя, пише електронното издание на гръцкия вестник Protothema.\r\n„Гърция има мощна и мотивирана армия, която не служи за заплаха, а за да осигури мира и стабилността в региона“, заяви Ципрас.\r\n„В ден като този ние отдаваме заслуженото на всички мъже и жени и младите войници от всички краища на страната, които защитават нашия национален интегритет и суверенитет по 24 часа на ден“, продължи гръцкия премиер.\r\nЦипрас подчерта, че мислите на всички гърци са с двамата гръцки войници, затворени при максимални мерки за сигурност в затвора в Одрин (Адрианопол). „Искам да уверя тях  и гръцкия народ, че нашите мисли, не само днес, когато празнуваме свободата си, а и всеки ден, са с тях и ние правим всичко нужно, за да могат те да се приберат вкъщи“.\r\nПревод и редакция:", "date": "2018.03.25", "title": "Алексис Ципрас: Турция трябва да прекрати незаконните си действия"}
{"url": "http://www.focus-news.net/news/2018/03/25/2503858/tass-germanskata-prokuratura-shte-vzeme-reshenie-za-vazmozhnata-ekstradatsiya-na-karles-puchdemon.html", "text": "Германската полиция задържа бившия каталунски лидер Карлес Пучдемон на пътя в провинция Шлезвиг-Холщайн. Решението за негова възможна екстрадиция в Испания трябва да бъде взето от федералната прокуратура, но е сложно да се каже кога ще се случи това, съобщи в неделя пред кореспондента на ТАСС представител на правоохранителните органи в град Кил Уве Келер.\r\n„Задържането е произведено на магистрала номер 7 в 11:19 часа на основание европейската заповед за арест“, заяви събеседникът на агенцията. „В момента той се намира в полицейския участък“, добави Келер. Отговаряйки на молба да изясни дали сега следва екстрадация, той отбеляза, че „с този въпрос се занимава прокуратурата и тя ще вземе решението“.\r\nКато правило, в подобни случаи решението за арест и екстрадация се взима на следващия ден след задържането, коментира ТАСС.\r\nСъщевременно, германското списание Focus съобщи, че по целия маршрут от Финландия, където беше Пучдемон на 22-23 март, политикът е бил следен от испанските спецслужби. Именно те са изпратили сигнал на немските сили за сигурност, когато испанецът е пресякъл датско-германската граница. По този начин, веднага щом бившия каталунски лидер се е оказал в Германия, той е бил оперативно задържан.\r\nВ отговор на молба да коментира тази информация, Келер отбеляза: „Аз не мога да кажа колко далеч от датската граница е осъществено задържането“. Освен това е известно, че федералната полиция, която действа на държавните граници, не е била задействана в операцията. „Задържането е проведено от полицията на Шлезвиг-Холщайн“, съобщи пред ТАСС представителят на федералната полиция Геро фон Вегезак.\r\nПо-рано Върховният съд (ВС) на Испания взе решение да издаде международна заповед за арест на избягалия от страната Пучдемон и редица негови съратници, които също се крият от правосъдието. Преди това ВС издаде обвинителни заключения по отношение на подозираните в съучастие в „сепаратисткия процес“. Пучдемон и други регионални каталунски политици се инкриминират за подстрекаване към бунт.\r\nПревод и редакция:", "date": "2018.03.25", "title": "ТАСС: Германската прокуратура ще вземе решение за възможната екстрадация на Карлес Пучдемон"}
{"url": "http://www.focus-news.net/news/2018/03/25/2503868/neven-boyanov-it-spetsialist-izpolzvaneto-na-sotsialnite-mrezhi-ne-predstavlyava-risk-za-lichnite-danni-na-potrebitelite.html", "text": "Използването на социалните мрежи не представлява риск за личните данни на потребителите. Това каза в интервю за Радио „Фокус“ – Велико Търново IT специалистът Невен Боянов. Той посочи, че най-често личните данни на потребителите се използват за таргетиране – на новини, на стоки и с политическа цел, какъвто е и случаят, предизвикал проверки от страна на властите в САЩ през последните седмици. \r\n„Споразумението за ползване на „Фейсбук“, с което всеки се съгласява, когато си направи акаунт, не е нарушено. Проблемът обаче е, че  индиректно това споразумение позволява на трети страни да изтеглят информация от нашия профил, след което да я използват за цели, които не са свързани с „Фейсбук“. Те вземат тази информация, комбинират я с друга информация, която са събрали по други канали, като например информация за нашия бизнеси, банковите ни сметки и други. Комбинирайки тази информация могат да създадат  наш профил, който след това да експлоатират с цел да ни таргетират с различна информация“, посочи Невен Боянов. \r\nТой допълни, че често потребителите на социалната мрежа използват приложения, с което дават съгласието си техните лични данни да бъдат източени. По думите му те не са наясно точно каква информация от техните профили се източва, а и в същото време „Фейсбук“ не разяснява какъв риск крие това за тях.\r\nНадежда КРЪСТЕВА", "date": "2018.03.25", "title": "Невен Боянов, IT специалист: Използването на социалните мрежи не представлява риск за личните данни на потребителите"}
{"url": "http://www.focus-news.net/news/2018/03/25/2503872/pregled-na-mezhdunarodnite-novini-do-18-chasa-agentsiya-fokus.html", "text": "В неделя, 25 март, министър-председателят на Гърция Алексис Ципрас отправи послание до Турция, настоявайки Анкара незабавно да преустанови незаконните си действия в Егейско море и да зачита международното право, съобщава електронното издание Kathimerini.\r\nСъответният призив Ципрас направи в рамките на посещение на остров Псара, разположен северозападно от Хиос в източната част на Егейско море, за участие в събитие, посветено на годишнината от обявяването на независимостта на Гърция – 25 март 1821 г. \r\nГърция има способността да запази суверенните си права и териториалната си цялост, увери Ципрас. Говорейки по въпроса за двамата гръцки войници, задържани в Турция след случайно пресичане на границата по-рано този месец, премиерът подчерта, че правителството в Атина полага всички възможни усилия, за да се увери, че те се завърнат в родината си възможно най-скоро.\r\nМеждувременно в неделя в Атина бе проведен традиционният военен парад, допълват от редакцията.\r\n*** Европейският съюз е предоставил на правителството в Турция технологии за сигурност и наблюдение на стойност над 80 милиона евро, за да защити Анкара границите си, показва разследване на водещото германско издание Der Spiegel, проведено съвместно с Европейската мрежа за разследваща журналистика.\r\nБрюксел е платил 35,6 милиона евро за производство на бронирани военни превозни средства като част от програмата за регионално развитие IPA на турската компания „Отокар“. Сега машината, известна като „Кобра II“, е използвана по границата със Сирия.\r\nПрез март 2016 г. ЕС и Турция подписаха споразумение, което предвиждаше Брюксел да отпусне три милиарда евро на Анкара, за да държи бежанците извън територията на държавите от Общността. Парите бяха предназначени за издръжката търсещите убежище в Турция сирийци. Изглежда, обаче, че 18 милиона евро са насочени към холандска компания, произвела шест патрулни кораба за турската брегова охрана.\r\nМеждувременно Турция построи стена на границата със Сирия. Организациите за защита на човешки права обвиняват гранични служители на Анкара в употребата на сила, за да  принудят сирийците да се върнат назад. От редакцията подчертават, че тази информация е била потвърдена пред представители на изданието от потърпевши. \r\nСпоред базираната във Великобритания Сирийска обсерватория за човешките права, чиято информация не може да бъде проверена, най-малко 42 души са загинали от септември миналата година в опит да преодолеят  стената на турската граница.\r\nТурското правителство остави без отговор молбата на редакцията за коментар по въпроса.\r\n*** Бившият председател на Женералитета на Каталуния Карлес Пучдемон е арестуван в Германия, съобщава националният ежедневник Die Welt am Sonntag. Правоохранителните органи са предприели съответните действия на основание международна заповед за арест. Уточнява се, че Пучдемон е арестуван при връщането си от Финландия за Белгия, където се установи след едностранното обявяване на независимостта на Каталуния. \r\nВ четвъртък Пучдемон пътува до скандинавската страна за участие в конференция. Ден по-късно Мадрид издаде заповед за ареста му, както и на още няколко други каталунски политици. Властите в Хелзинки изразиха готовност да приложат международната заповед за ареста му, но това така и не се случи. \r\nДруги подробности към момента не се съобщават.\r\n*** Отстраненият от власт бивш каталунски лидер Карлес Пучдемон е арестуван от германската полиция при влизането му в страната през границата с Дания, предава AFP\r\nПучдемон „е арестуван днес от германската полиция в 11:19 часа на магистралата в (провинция) Шлезвиг-Холщайн“, заяви за агенцията говорител на правоохранителните органи, допълвайки, че съответните действия са предприети на основание международна заповед за ареста му. \r\nГоворител на партията на Пучдемон също потвърди разпространената информация.\r\n***Президентът на Словения Борут Пахор откри първата директна авиолиния между София и Любляна със символична церемония на Правителствения терминал на Летище „София“, предаде репортер на Агенция „Фокус“. Редовни полети до словенската столица ще се изпълняват три пъти седмично – в понеделник, четвъртък и неделя, от авиокомпания Adria Airways.\r\nСловенският държавен глава е на официално посещение в България по покана на президента Румен Радев. На среща „на четири очи“ утре двамата ще обсъдят перспективите за европейска интеграция през региона на Западните Балкани в контекста на Българското председателство на Съвета на ЕС, двустранните отношения между България и Словения и задълбочаването на регионалното сътрудничество. В рамките на посещението си Пахор ще разговаря и със зам.-председателя на Народното събрание Явор Нотев и с председателя на Комисията за външна политика Джема Грозданова.\r\n***Турция проведе успешни изпитания на първите балистични ракети собствена разработка „Гьокдоган“ и „Боздоган“. Това съобщи в неделя агенция Anadolu, предава ТАСС.\r\nСпоред нейните сведения, ракетите са съвместна разработка на турските военни структури - Съвета по научно-технически изследвания на Турция и Научно-изследователския институт по военна промишленост. Те са били представени за първи път на XIII Meждународно изложение на продукция на военната промишленост IDEF-2017 в Истанбул. Тестовите пускове на ракетите са проведени от полигона в Синоп.\r\nВ съответствие с програмата за изпитания, през последната четвърт на 2018 година ще бъде произведен пуск на ракета от наземна установка с цел поражение на движещи се цели, както и пуск от самолет, предава агенцията.\r\n„Гьокдоган“ е ракета с малък и среден обсег на действие, ракетите „Боздоган“ са способни да поразяват цели и на големи разстояния, отбелязва още агенцията.\r\nОсвен това се съобщава, че проектът за разработка на ракетите трябва да бъде завършен до края на 2020 година, след което ще започне серийното им производство.\r\n*** От порядъка на седем хиляди поддръжници на обединението на Молдова с Румъния се събраха в неделя пред сградата на правителството в Кишинев, съобщи пред РИА Новости началникът на Генералния инспекторат на молдовската полиция Александър Пинзар, а по-късно неговият заместник Георгий Кавкалюк съобщи, че в хода на мероприятието са задържани 21 „провокатора“.\r\nОрганизатор на акцията е молдовската гражданска платформа „Действие 2012“, обявяваща се за обединение между Молдова и Румъния. Преди демонстрацията те са настоявали, че на нея ще присъстват до 100 хиляди души. \r\n„Искаме от парламентите в Кишинев и Букурещ да гласуват отново за обединение... Молдова е част от Румъния, молодованите са румънци. Ние всички искаме едно и също нещо – обединение на страната“, заяви бившия румънски президент Траян Бъсеску, който взе участие в митинга в качеството си на почетен председател на „Партия на националното единство“, създадена от бившия министър на отбраната на Молдова Анатолий Шалару.\r\n„Задържани са 21 провокатора. Те са били с медицински маски на лицата. В тях са намерени ножове, бейзболни бухалки и други забранени предмети, както и противогази. В момента провеждаме работа, за да установим какви са били намеренията им, кой е организатор, какви са целите и т.н.“, съобщи Кавкалюк.\r\nПодобни акции в Кишинев се провеждат за шеста година подред в края на март. През тази година мероприятието е посветено на 100-годишнината от присъединяването на Бесарабия (съвременна Молдова) и Румъния. През 1918 година Румъния вкарва войска на територията на съвременна Молдова (тогава тече гражданската война в Русия), а създаденият в Кишинев Съвет на края гласува за обединение. От юни 1940 тази територия отново се връща в състава на СССР и вече не влиза в територията на Румъния.\r\n*** Премиерът на Гърция Алексис Ципрас призова Турция да спре незаконните си действия от остров Псара, където присъства на парада по случай годишнината от обявяването на гръцката независимост в неделя, пише електронното издание на гръцкия вестник Protothema.\r\n„Гърция има мощна и мотивирана армия, която не служи за заплаха, а за да осигури мира и стабилността в региона“, заяви Ципрас.\r\n„В ден като този ние отдаваме заслуженото на всички мъже и жени и младите войници от всички краища на страната, които защитават нашия национален интегритет и суверенитет по 24 часа на ден“, продължи гръцкия премиер.\r\nЦипрас подчерта, че мислите на всички гърци са с двамата гръцки войници, затворени при максимални мерки за сигурност в затвора в Одрин (Адрианопол). „Искам да уверя тях  и гръцкия народ, че нашите мисли, не само днес, когато празнуваме свободата си, а и всеки ден, са с тях и ние правим всичко нужно, за да могат те да се приберат вкъщи“.\r\n*** В Атина се проведе военен парад с участието на бронетехника и авиация в чест на националния празник – Деня на независимостта на Гърция, предава РИА Новости.\r\nНа 25 март Гърция отбелязва началото на революцията от 1821 година, в резултат от която страната се освобождава от господството на Османската империя (след интервенция на международна коалиция, начело с Русия, предизвикана от „клането на остров Хиос“ – бел. „Фокус“)\r\nПрез тази година военният парад премина на фона на рязкото изостряне на отношенията с Турция и бе съпроводен от заявления на ръководителите на страната и правителството за решимостта им да защитават Гърция, нейния суверенитет и териториалната й цялост в случай на агресия.\r\n„Ние сме народ на мира, приятелството и демокрацията, основани на пълното уважение на международното и европейското право“, заяви президентът Прокопис Павлопулос, който по традиция взе участие във военния парад в Атина.\r\n„Готови сме да защитаваме нашата свобода, нашите граници, нашата териториална цялост и суверенитета на нашата родина и нашето голямо европейско семейство – Европейският съюз“, заяви Павлопулос пред журналистите след края на парада.\r\nМинистърът на отбраната Панос Каменос, както вече агенция „Фокус“ информира, обеща да „смаже“ всеки, който постави под въпрос суверенитета на Гърция и замисля планове за пресъздаване на „Великата Османска империя“.\r\nКаменос представяше гръцкото правителство на парада, тъй като премиера Алексис Ципрас беше на остров Псара в Егейско море. Военният министър се обърна с призив към политическите сили в Гърция да оставят настрана политическата конфронтация и да се обединят. Освен това, той призова за подкрепа приятелите и съюзниците на Гърция за двамата гръцки военни, намиращи се в турски затвор в град Одрин „в нарушение на всички принципи на международното прави и на всички принципи на демокрацията“.\r\nТова не е просто завление, нужни са действия и сега ние ще видим нашите приятели и съюзници“, заяви министърът на отбраната на Гърция.\r\nНа парада бяха представени танкове, бронирани машини, самоходни артилерийски установки (САУ), машини с руски противотанкови ракетни комплекси „Корнет“ и „Фагот“, техника за ПВО, инженерни и противопожарни части. Били са показани и гръцките безпилотни летателни апарати Pegasus.\r\nОсвен това, по улиците преминаха маршове на военнослужещите от сухопътните части и военноморските сили, спецназ, пожарникари и полицаи. Няколко подразделения са били в униформи от началото на XX век.\r\nНад града прелетяха военни самолети и хеликоптери, включително тежки военно-транспортни „Чинук“.\r\nНа парада са присъствали дипломати и военни аташета.\r\n*** Президентът на Турция Реджеп Таийп Ердоган призова в неделя САЩ да предадат сирийския град Манбидж на сирийския народ и увери, че ако американците не го направят, турската армия ще влезе в района, за да ликвидира терористите от сирийските кюрдски „Отряди за народна самоотбрана“, предава турското издание Daily Sabah.\r\n„САЩ трябва да предадат Манбидж от терористите от ОНС/ПКК на истинския му собственик – сирийския народ“, заяви Ердоган по време на митинг на управляващата в Турция „Партия на справедливостта и развитието“.\r\n„Ако терористичната групировка ОНС не бъде изведена от Манбидж, ние ще сме принудени да ги ликвидираме, подкрепени от сирийския народ“, добави той.\r\n„Ще изчистим Тал Рифат от терорисите от ОНС/ПКК, за да завършим операция „Маслинова клонка“, посочи турския президент, визирайки военната операция на турската армия срещу кюрдските формирования в северозападния сирийски район Африн, започнала на 20 януари. На 18 март турските ВС и техните съюзници от „Свободната сирийска армия“ (ССА) превзеха административния център на областта – град Африн.\r\nТурското издание припомня, че сирийският град Манбидж е център на споровете между съюзниците в рамките на НАТО – Турция и САЩ. Анкара иска от Вашингтон да обезоръжи ОНС и да осигури изтеглянето им на изток от река Ефрат, като усилията в тази насока датират още от времената на бившия американски президент Барак Обама. САЩ обещаха да изпълнят исканията, но засега не са го направили, което, според Daily Sabah, е довело до силното обтягане на отношенията между двете страни.\r\nКато част от усилията за помирение между съюзниците в НАТО, Анкара се опитва да постигне споразумение, което да доведе до изтегляне на ОНС от Манбидж и бъдещата администрация на града. По-рано този месец външният министър на Турция Мевлют Чавушоглу заяви, че страните са постигнали разбирателство по въпроса, но засега няма официално споразумение между Анкара и Вашингтон.\r\nСпоред свидетелства на източници, запознати с въпроса, турската и американската армия трябва да обезпечат сигурността в Манбидж, след като той бъде напуснат от частите на ОНС и двете страни трябва да контролират процеса на изтегляне.", "date": "2018.03.25", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/03/25/2503871/aktsenti-v-sutreshniya-blok-dobro-utro-balgariya-na-radio-fokus-na-26-mart.html", "text": "Морската столица Варна ще бъде домакин на среща на върха между ЕС и Турция. Какво да очакваме? Влошени са отношения на много места по света – водят се войни, агресивни действия - възможно ли е след срещата да се постигне някакво съгласие? Каква е ролята на България? Отговорите на тези и още въпроси ще потърсим в сутрешния блок „Добро утро, България“ на Радио „Фокус“ от Георги Димов, бивш генерален консул на България в Одрин.\r\nЗа политическите настроения в България, една година след парламентарните избори в страната, както и за това какви са тенденциите и какво се случва с рейтингите, ще разговаряме със социолога Юрий Асланов по повод последните данни от националното представително социологическо изследване на агенция АФИС.\r\nС общоградски тържества ще бъде отбелязан Денят на Тракия в Стара Загора, когато се навършват и 105 години от Одринската епопея. Кметът на града Живко Тодоров ще ни разкаже повече за деня и програмата.\r\nЩе се отправим и към Кюстендил, където колегата Венцеслав Илчев от Радио „Фокус“ – Кюстендил, ще ни разкаже за общинския драматичен театър в града, който за поредна година организира програма, посветена на Международния ден на театъра. От репортажа на колегата Тони Михайлов от Радио „Фокус“ – Пловдив ще научим за програмата за великденските празници в Асеновград, която започва още на 27 март. \r\nТези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.03.25", "title": "Акценти в сутрешния блок „Добро утро, България“ на Радио „Фокус“ на 26 март"}
{"url": "http://www.focus-news.net/news/2018/03/25/2503869/redzhep-taiyp-erdogan-sasht-tryabva-da-predadat-manbidzh-na-istinskite-mu-sobstvenitsi-vlizame-v-tal-rifaat.html", "text": "Президентът на Турция Реджеп Таийп Ердоган призова в неделя САЩ да предадат сирийския град Манбидж на сирийския народ и увери, че ако американците не го направят, турската армия ще влезе в района, за да ликвидира терористите от сирийските кюрдски „Отряди за народна самоотбрана“, предава турското издание Daily Sabah.\r\n„САЩ трябва да предадат Манбидж от терористите от ОНС/ПКК на истинския му собственик – сирийския народ“, заяви Ердоган по време на митинг на управляващата в Турция „Партия на справедливостта и развитието“.\r\n„Ако терористичната групировка ОНС не бъде изведена от Манбидж, ние ще сме принудени да ги ликвидираме, подкрепени от сирийския народ“, добави той.\r\n„Ще изчистим Тал Рифат от терорисите от ОНС/ПКК, за да завършим операция „Маслинова клонка“, посочи турския президент, визирайки военната операция на турската армия срещу кюрдските формирования в северозападния сирийски район Африн, започнала на 20 януари. На 18 март турските ВС и техните съюзници от „Свободната сирийска армия“ (ССА) превзеха административния център на областта – град Африн.\r\nТурското издание припомня, че сирийският град Манбидж е център на споровете между съюзниците в рамките на НАТО – Турция и САЩ. Анкара иска от Вашингтон да обезоръжи ОНС и да осигури изтеглянето им на изток от река Ефрат, като усилията в тази насока датират още от времената на бившия американски президент Барак Обама. САЩ обещаха да изпълнят исканията, но засега не са го направили, което, според Daily Sabah, е довело до силното обтягане на отношенията между двете страни.\r\nКато част от усилията за помирение между съюзниците в НАТО, Анкара се опитва да постигне споразумение, което да доведе до изтегляне на ОНС от Манбидж и бъдещата администрация на града. По-рано този месец външният министър на Турция Мевлют Чавушоглу заяви, че страните са постигнали разбирателство по въпроса, но засега няма официално споразумение между Анкара и Вашингтон.\r\nСпоред свидетелства на източници, запознати с въпроса, турската и американската армия трябва да обезпечат сигурността в Манбидж, след като той бъде напуснат от частите на ОНС и двете страни трябва да контролират процеса на изтегляне.\r\nПревод и редакция:", "date": "2018.03.25", "title": "Реджеп Таийп Ердоган: САЩ трябва да предадат Манбидж на истинските му собственици, влизаме в Тал Рифаат"}
{"url": "http://www.focus-news.net/news/2018/03/25/2503874/plovdiv-na-26-mart-shte-bade-narusheno-vodopodavaneto-v-rayona-na-bul-ruski-i-ul-bogomil-v-grada.html", "text": "На 26 март ще бъде нарушено водоподаването към живущите в района на бул. „Руски“ в Пловдив. Това съобщиха за Радио „Фокус“ – Пловдив от пресцентъра на водоснабдителното дружество, обслужващо Пловдивска област. Без вода заради реконструкция на водопроводни отклонения ще бъдат жителите в района на булеварда от ул. „Драган Цанков“ до ул. „Гладстон“. Водоподаването ще е нарушено за времето от 09.00 до 17.00 часа.\r\nБез вода, но за по-кратко, ще бъдат домакинствата в района на ул. „Богомил“ в Пловдив. Там ще се изгражда нов водомерен възел, като ремонтната дейност ще се извърши за времето от 09.30 до 11.00 часа.\r\nТони МИХАЙЛОВ", "date": "2018.03.25", "title": "Пловдив: На 26 март ще бъде нарушено водоподаването в района на бул. „Руски“ и ул. „Богомил“ в града"}
{"url": "http://www.focus-news.net/news/2018/03/25/2503875/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 2° до + 12°. Времето над страната е облачно. Вятър духа в областите Благоевград, Варна, Кюстендил, Кърджали и Шумен. Слаб дъжд вали на места в /обл. Благоевград/. Слаб сняг вали в района на Попови ливади /обл.Благоевград/. Пътните настилки са предимно мокри, на места заснежени, частично заледени и обработени. Намалена видимост поради мъгла до 50 м има по високите участъци в проходите Дюлински и Обзорски.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Печинско“ - отворен за всички МПС;\r\n- „Ришки“ - отворен за всички МПС;\r\n- „Републиката“ - отворен за всички МПС;\r\n- „Рожен“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Обзорски“ - отворен за всички МПС;\r\n- „Троянски“ - забранен за МПС над 12 т;\r\n- „Котленски“ - забранен за МПС над 12 т; \r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.25", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/25/2503876/predstoyashti-mezhdunarodni-sabitiya-za-26-mart-agentsiya-fokus.html", "text": "***Президентът на Турция Реджеп Таийп Ердоган и председателите на Европейската комисия и Европейския съвет Жан-Клод Юнкер и Доналд Туск ще се срещнат във Варна в опит да подобрят обтегнатите отношения между Европа и Турция\r\n***Емирът на Катар Шейх Тамим бин Хамад ал Тани ще пристигне на посещение в Москва, където ще проведе среща с руския президент Владимир Путин\r\n***Бившият финансов министър на Гърция от правителството на СИРИЗА Янис Варуфакис ще основе нова партия – „МеРА“\r\n***Ще се проведе първият тур от президенстките избори в Египет\r\n***Съветът за сигурност на ООН ще проведе заседание във връзка със ситуацията в региона на Близкия Изток\r\n***", "date": "2018.03.25", "title": "Предстоящи международни събития за 26 март ( Агенция „Фокус“ )"}
{"url": "http://www.focus-news.net/news/2018/03/25/2503865/afp-osvobodenite-ot-boko-haram-uchenichki-se-zavarnaha-po-domovete-si.html", "text": "Отвлечените от джихадистката групировка „Боко Харам“ ученички в североизточния нигерийски град Дапчи на 19 февруари се завърнаха при своите семейства, след като по-рано тази седмица бяха освободени, предава AFP.\r\nВ около 14:30 часа 105-те момичета пристигнаха в Дапчи на 5 автобуса, ескортирани от нигерийската армия, където бяха посрещнати от своите родители.\r\nПревод и редакция:", "date": "2018.03.25", "title": "AFP: Освободените от „Боко Харам“ ученички се завърнаха по домовете си"}
{"url": "http://www.focus-news.net/news/2018/03/25/2503860/panos-kamenos-shte-vi-smazhem-kakto-osmanskata-imperiya-v-minaloto.html", "text": "В изказване по случая годишнината от гръцката независимост от османско владичество, обявена на 25 март 1821 година, министърът на отбраната на Гърция Панос Каменос нападна Анкара за последните й действия в Егейско и Средиземно море, предава електронното издание на гръцкия вестник Kathimerini.\r\n„Ще смажем всеки, който се опита да постави под въпрос националния ни суверенитет“, категоричен е Каменос.\r\n„Всеки, който си представя пресъздаването на големи Османски империи трябва да си спомни 1821 година. Как гръцкия народ се изправи пред Османската империя и я смаза“, заяви той.\r\n„Нашите въоръжени сили са готови да се изправят пред всяко предизвикателство към териториалния ни интегритет“, добави военният министър.\r\nЩо се отнася до двамата задържани гръцки войници от турските власти, Каменос отбеляза, че „подобно поведение ги връща обратно там, от където започнаха – дълбоко в Анадола“.\r\nПо-рано през деня Ергоган заяви за планове за създаване на „Велика Турция“ след интервенцията на турската армия в кюрдския анклав Африн в северна Сирия, припомня Kathimerini.\r\n„Няма да забравим раните в сърцата ни, причинени от изкуствените граници, които бяха измислени“, заяви турският президент. „След Африн идва възкръсването“.\r\n„Тези, които вярват, че нашите наблюдения са блъф или празни приказки ще разберат, че са направили фатална грешка“, увери Ердоган, като добави, че неговите изказвания отразяват „решимостта на Турция, на политиките, провеждани от държавата и чувствата на хората. „Ще успеем или ще бъдем убити“.\r\nГръцкото издание посочва, че изказването на Ердоган е последното от поредица агресивни коментари.\r\nВ понеделник той трябва да се срещне с председателите на Европейската комисия и Европейския съвет Жан-Клод Юнкер и Доналд Туск във Варна за обсъждане на отношенията между ЕС и Турция и миграционната сделка между Анкара и Брюксел, подписана през март 2016 година и други въпроси.\r\nПревод и редакция:", "date": "2018.03.25", "title": "Панос Каменос: Ще ви смажем, както Османската империя в миналото"}
{"url": "http://www.focus-news.net/news/2018/03/25/2503880/protothema-nova-demokratsiya-vodi-s-10-na-siriza-v-poslednata-anketa.html", "text": "Най-голямата опозиционна гръцка партия Нова Демокрация води с 10,3% на управляващата СИРИЗА, според данните от последното проучване на общественото мнение, проведено от социологическата агенция Marc, по поръчка на гръцкия вестник Protothema, публикувано на страниците на хартиеното издание в неделя.\r\nВ анкетата са включени последните развития по множество теми, следени внимателно от местните медии, като например, спора за името на Македония, случая „Новартис“, ареста на двамата гръцки войници в Турция, разпореждането на правителството за спиране на гръцкото футболно първенство и др.\r\nПо отношение на това, кой биха подкрепили избирателите ако се проведат избори, Нова Демокрация получава 28,9% (спад с 1% в сравнение с анкета от януари), докато СИРИЗА получава 18,6% (спад с 0,7% от януари). Новооснованата лявоцентристка партия „Движение за промяна“ би получила 8%, следвана от екстремнодясната „Златна зора“ със 7,3%, докато гръцката комунистическа партия запазва подкрепата си от 6,4%. Младшият партньор в гръцкото правителство – „Независимите гърци“ (АНЕЛ) биха получили само 1,7%, а границата за влизане в парламента е 3%. 18,4% от запитаните не биха гласували за никой на евентуални избори.\r\nПревод и редакция:", "date": "2018.03.25", "title": "Protothema: Нова Демокрация води с 10% на СИРИЗА в последната анкета"}
{"url": "http://www.focus-news.net/news/2018/03/25/2503882/pazardzhik-18-aktyorski-trupi-ot-balgariya-i-makedoniya-shte-vzemat-uchastie-v-mezhdunarodniya-mladezhki-teatralen-festival-okean-ot-lyubov.html", "text": "Международният младежки театрален фестивал „Океан от любов“ ще се проведе от 30 март до 3 април в Младежки дом Пазарджик, съобщи за Радио „Фокус“ – Пазарджик Инна Церовска, директор на младежката организация. Програмата включва спектакли на 18 детски и младежки актьорски трупи от  Пазарджик, София, Пловдив, Варна, Габрово, Кнежа, Сливен и Щип (Македония). Театралните експерти, които ще коментират спектаклите на Кръглите маси са: Гьорги Георгиев – Áнтика, Христо Пъдев, Весела Бабинова  и специалният гост – актрисата от Пловдивския театър Ивана Папазова. В рамките на фестивала участниците ще имат възможността да се включат в театрална работилница с водещ Здрава Каменова – актриса, драматург и сценарист, в която акцентът ще бъде работа на актьора пред микрофон, радиопиеса и дублаж. Ръководител на втората работилница е преподавателят от НАТФИЗ Мартин Каров и ще включва работа с музика и ритъм. Екипът на „Океан от любов“ отправя предизвикателство към младежите с експерименталния проект Drama Lab, който ще се реализира с участници от присъстващите групи. Те ще работят върху „Славеят и розата“, който ще може да бъде видян само на форума. Младежките трупи ще имат възможността да се срещнат с млади актьори в различен етап от тяхната професионална кариера в мотивационната среща „А сега накъде?“.\r\nАлбена ЖИЛЕКОВА", "date": "2018.03.25", "title": "Пазарджик: 18 актьорски трупи от България и Македония ще вземат участие в Международния младежки театрален фестивал „Океан от любов“"}
{"url": "http://www.focus-news.net/news/2018/03/25/2503881/predsedatelyat-na-parlamenta-tsveta-karayancheva-razgovarya-s-prezidenta-na-interparlamentarniya-sayuz-senator-gabriela-kuevas-baron-po-vreme-na-138-ata-asambleya-na-organizatsiyata.html", "text": "Председателят на Народното събрание Цвета Караянчева разговаря с президента на Интерпарламентарния съюз (ИПС) сенатор Габриела Куевас Барон по време на 138-ата Асамблея на организацията, съобщиха от пресцентъра на Народното събрание. \r\nПредседателят на парламента поздрави Габриела Куевас Барон за заемания високоотговорен пост на президент на Интерпарламентарния съюз и допълни, че страната ни цени високо активната ѝ политическа дейност както на национално, така и на международно ниво и особено нейния принос за утвърждаване ролята и значението на организацията. \r\nОт името на българските парламентаристи Цвета Караянчева изрази пълна подкрепа за дейността на Интерпарламентарния съюз. Тя отбеляза, че България винаги е участвала в асамблеите на ИПС и се стреми да дава своя принос в дискусиите и обсъжданите решения по актуални въпроси от дневния ред.   \r\nОсобена важност придаваме на основната тема на тазгодишния генерален дебат, свързана с  проблемите на мигрантите и бежанците, допълни председателят на Народното събрание. Тя е особено актуална за България, която по силата на географското си положение се намира на пътя на интензивен поток от бежанци. \r\nЦвета Караянчева и Габриела Куевас Барон обсъдиха въпросите, свързани с представеността и участието на жените в парламентите и парламентарния живот на страните-членки. Председателят на парламента увери, че България следва последователна политика на утвърждаване на принципа на равнопоставеност на жените във всички сфери на обществения и политически живот на страната. \r\nНа срещата бе отбелязана ролята и значението, което има активното включване на  младите хора в политическия живот по актуалните за обществото проблеми. Ангажирането им при вземането на политически решения е от голяма важност за утвърждаване на демократичните принципи и спазването на правата на човека в световен мащаб, бе общото мнение. Оценени бяха високо инициативите по линия на ИПС, какъвто е например Форумът на ИПС на младите парламентаристи.", "date": "2018.03.25", "title": "Председателят на парламента Цвета Караянчева разговаря с президента на Интерпарламентарния съюз сенатор Габриела Куевас Барон по време на 138-ата Асамблея на организацията"}
{"url": "http://www.focus-news.net/news/2018/03/25/2503877/afp-hilyadi-izlyazoha-na-protest-v-barselona-vav-vrazka-s-arestuvaneto-na-karles-puchdemon.html", "text": "Хиляди излязоха на протест в Барселона в неделя, след като германската полиция арестува бившия каталунски лидер Карлес Пучдемон, предава репортер на AFP от мястото на събитието.\r\nДемонстрантите, които носят знамена на Каталуния, се събраха на главния булевард в града Ла Рамбла и се насочиха към представителството на Европейската комисия в административния център на испанския автономен регион.\r\nПревод и редакция:", "date": "2018.03.25", "title": "AFP: Хиляди излязоха на протест в Барселона във връзка с арестуването на Карлес Пучдемон"}
{"url": "http://www.focus-news.net/news/2018/03/25/2503884/plovdiv-nad-110-sa-svobodnite-rabotni-mesta-obyaveni-ot-byuro-po-truda-asenovgrad-v-kraya-na-mart.html", "text": "Над 110 са свободните работни места, обявени от Дирекция „Бюро по труда“ – Асеновград в края на месец март. Това съобщиха за Радио „Фокус“ – Пловдив от ръководството на дирекцията, обхващаща териториално общините Асеновград и Лъки. Едно е обявеното свободно място за висшисти – за медицинска сестра. Сред най-търсените работници със средно и основно образование са машинните оператори – около 30 свободни работни места, работници за сглобяване на детайли, монтажници и шивачи. Свободни позиции са обявени също за крупиета, готвачи, касиери, мениджъри, куриери и екструдеристи. 13 са работните места по схема „Младежка заетост”. За стажуване то е едно – за продавач-консултант с икономическо или техническо образование, а за обучение са 12 – 10 за охранители, 2 за продавач-консултант. По схема „Обучение и заетост“ работното място е едно – за продавач в областта на интернет търговията. По последни данни, равнището на безработица е 7.35 %.\r\nТони МИХАЙЛОВ", "date": "2018.03.25", "title": "Пловдив: Над 110 са свободните работни места, обявени от Бюро по труда – Асеновград в края на март"}
{"url": "http://www.focus-news.net/news/2018/03/25/2503879/vesela-pelova-darzhaven-arhiv-vratsa-prez-mart-1932-g-detsata-ot-uchilishteto-v-sruzhintsi-spasyavat-desetki-zamraznali-shtarkeli.html", "text": "През март 1932 г. децата от училището в с.Ружинци спасяват десетки замръзнали щъркели, каза за Радио „Фокус“- Видин Весела Пелова от Държавен архив-Враца. Тя посочи, че случката е описана в летописната книга на училището от местните учители. „През пролетта на 1932 г. в дните от 22 до 25 март зимата внезапно се завърнала във Врачанско след като прелетните птици се завърнали в родния си край. Щъркелите, косовете и лястовиците били застигнати от истинско бедствие и започнали да изгиват масово. Ситуацията напомня много на сегашната“, каза Весела Пелова. Тя посочи, че тогава деца от училището в село Ружинци, напуснали учебните часове и заедно с родителите си отишли да спасяват по полето замръзнали щъркели. „Самите прелетни птици потърсили убежище в жилищата на хората. Учителите в местното училище в село Ружинци, което тогава било във Врачанска област, а сега се намира във Видинска, описали в летописната книга на училището необикновеното случка“, каза Весела Пелова. Според нея като спомен за това нечувано събитие в живота на хората с “белите птички” – щъркелите, които оцелели през 1932 година благодарение помощта на детското състрадание се появило и едно село в този район – Белоптичене. Днес то  е квартал на село Ружинци. „Благодарение летописните бележки на учителите, този необикновен урок по екология може да достигне и до днешните ученици“, каза Весела Пелова.\r\nАнна ЛОЗАНОВА", "date": "2018.03.25", "title": "Весела Пелова, Държавен архив – Враца: През март 1932 г. децата от училището в с.Ружинци спасяват десетки замръзнали щъркели"}
{"url": "http://www.focus-news.net/news/2018/03/25/2503886/predstoyashti-sabitiya-v-stranata-za-26-mart-agentsiya-fokus.html", "text": "***\r\nПрезидентът на Република Словения Борут Пахор е на официално посещение в България по покана на държавния глава Румен Радев. От 09.30 часа на площад „Св. Александър Невски“ ще се състои церемонията по официалното посрещане на държавния глава на Словения. Двамата ще проведат среща „на четири очи“ на „Дондуков“ 2 от 10.00 часа, след което ще се проведат пленарните разговори на официалните делегации на България и Словения. В 11.00 часа двамата президенти ще дадат съвместна пресконференция. \r\n***\r\nОт 11.30 часа пред столичния паметник „Одринска епопея“ в градинката до църквата „Св. Николай Софийски“ държавният глава Румен Радев ще участва в тържественото поклонение по повод Деня на Тракия и отбелязването на 105 години от Одринската епопея. \r\n***\r\nВ резиденция „Евксиноград“ ще се проведе лидерската среща между ЕС и Турция.\r\n***\r\nОт 9.00 часа в Националния дворец на културата ще се проведе международната конференция „Предизвикателства пред киберсигурността“ Гости на официалното откриване на конференцията са комисарят по цифрова икономика и общество Мария Гарбиел и вицепремиерът Томислав Дончев.\r\n***\r\nОт 10.00 часа в резиденция „Бояна“ ще започне Конференция за създаване на Службата на европейския прокурор (EPPO). От 11.30 часа е предвидена пресконференция с участието на министър Цецка Цачева и министъра на правосъдието на Люксембург г-н Филип Браз.\r\n***\r\nОт 11.00 часа в Регионален исторически музей – София Министерство на околната среда и водите ще награди победителите във фотоконкурса „Изворите в България“. Награда от името на институцията ще връчи зам.-министърът на околната среда и водите Атанаска Николова.\r\n***\r\nОт 9.30 часа 9 състав на Специализирания наказателен съд ще гледа делото срещу Йосиф Й., Ивайло С., Вергил С. и др. , обвинени в организиране и ръководене на организирана престъпна група. \r\n***\r\nОт 9.45 часа 2 състав на Специализирания наказателен съд ще гледа делото срещу Найден Д., Атанас Д. и др., обвинени в организиране и ръководене на организирана престъпна група. \r\n***\r\nОт 10.00 часа 14 състав на Специализирания наказателен съд ще гледа делото срещу Валентин К. и Красимир Й., обвинени в организиране и ръководене на организирана престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Владимир Т., Тодор С., Пламен Н. и др., обвинени в организиране и ръководене на организирана престъпна група. \r\n***\r\nОт 10.00 часа 18 състав на Специализирания наказателен съд ще гледа делото срещу Борислав Б., Васил И., Браиан С. и др., обвинени в организиране и ръководене на организирана престъпна група. \r\n***\r\nОт 10.00 часа в София Тех Парк, сграда \"Джон Атанасов\", ще се състои официалното откриване на международната конференция IT Hub Connect. Очаква се събитието да бъде открито от Емил Караниколов, министър на икономиката на Република България. Участие ще имат еврокомисар Мария Габриел и Росен Плевнелиев, президент на Република България (2012 - 2017).\r\n***\r\nОт 10.00 часа в храм „Свети Николай Софийски-Нови” ще започне Заупокойна служба по повод Деня на Тракия. В 10.40 часа ще бъдат поднесени цветя пред Паметника на Екзарх Антим І. В 11.00 часа ще започе честване-поклонение при Мемориала на Одринци (парково пространство между ул. „Пиротска” и ул. „Опълченска”).\r\n***\r\nОт 10.30 часа лидерът на БСП – София Калоян Паргов и заместник-председателят на столичната организация Христо Проданов ще поднесат венец пред паметника на екзарх Антим I (в парк \"Св. Николай Софийски\" на ъгъла на ул. \"Опълченска\" и ул. \"Пиротска\"). В 11.00 часа те ще участват във възпоменателна церемония пред мемориала на Одринци. \r\n***\r\nОт 11.00 часа в Информационния център на София – Европейска столица на спорта ще се проведе пресконференция по повод организираните на 31 март Велошествие и Велокарнавал. \r\n***\r\nОт 11.30 часа в зала „Родопи“ на Интер Експо Център – София (ИЕЦ) ще се състоят Годишните награди на ИКЕМ „Кубратов меч“ - за принос в  сферата на електрическата мобилност в България за 2017 г.\r\n***\r\nОт 12.00 часа 19 състав на Специализирания наказателен съд ще гледа делото срещу Васил Г. и Кристиян М., молба за изменение на мярка за неотклонение. \r\n***\r\nОт 13.00 часа 5 състав на Специализирания наказателен съд ще гледа делото срещу Христо Г., обвинен в изнудване. \r\n***\r\nОт 13.00 часа в Регионален исторически музей София, сградата на Централни минерални бани, ще се проведе кръгла маса на тема: „Находищата на минерална вода – управление, използване и потенциал“.\r\n***\r\nОт 13.30 часа 11 състав на Специализирания наказателен съд ще гледа делото срещу Станислав С., Станислав Т., Калин С. и др., обвинени в организиране и ръководене на организирана престъпна група. \r\n***\r\nОт 13.30 часа 10 състав на Специализирания наказателен съд ще гледа делото срещу Иво Д., Алиман Б., Иван Ц. и др., обвинени в организиране и ръководене на организирана престъпна група. \r\n***\r\nОт 13.30 часа 1 състав на Специализирания наказателен съд ще гледа делото срещу Георги К., обвинен в организиране и ръководене на организирана престъпна група. \r\n***\r\nОт 14.00 часа 16 състав на Специализирания наказателен съд ще гледа делото срещу Георги Х., Иван И., Александър К. и др., обвинени в организиране и ръководене на организирана престъпна група.\r\n***\r\nОт 14.00 часа 14 състав на Специализирания наказателен съд ще гледа делото срещу Бисер Г., Владимир В. и др., обвинени в организиране и ръководене на организирана престъпна група. \r\n***\r\nОт 14.00 часа 1 състав на Специализирания наказателен съд ще гледа делото срещу Димитър К.., обвинен в организиране и ръководене на организирана престъпна група. \r\n***\r\nОт 14.30 часа 18 състав на Специализирания наказателен съд ще гледа делото срещу Руслан Л., Йордан К., Светослав Б. и др., обвинени в организиране и ръководене на организирана престъпна група. \r\n***\r\nОт 14.30 часа 1 състав на Специализирания наказателен съд ще гледа делото срещу Георги И., обвинен в организиране и ръководене на организирана престъпна група. \r\n***\r\nОт 15.00 часа 1 състав на Специализирания наказателен съд ще гледа делото срещу Радослав П., обвинен в организиране и ръководене на организирана престъпна група. \r\n***\r\nОт 15.30 часа 1 състав на Специализирания наказателен съд ще гледа делото срещу Филип Ч., обвинен в организиране и ръководене на организирана престъпна група. \r\n***\r\nОт 16.00 часа 1 състав на Специализирания наказателен съд ще гледа делото срещу Теодор Б., обвинен в организиране и ръководене на организирана престъпна група.\r\n***\r\nОт 16.15 часа 1 състав на Специализирания наказателен съд ще гледа делото срещу Николай Ж., обвинен в организиране и ръководене на организирана престъпна група. \r\n***\r\nОт 19.00 часа в зала 1 на НДК Национален фолклорен ансамбъл „Българе“ ще представи пред столичани и гостите на града своя мащабен спектакъл „Осмото чудо“ с участието на холивудската знаменитост Бен Крос.\r\n***\r\nОт 18.00 часа в Градската библиотека „Паисий Хилендарски“ с празничен концерт ще бъде отбелязан Деня на Тракия. \r\n***\r\nОт 11.30 часа във Военен клуб - Бургас на ул. \"Христо Ботев\" 48 ще започне музикално-поетична програма с участието на  ФГ \"Тракийска памет\" и ФГ \"Тракийче\" по повод Денят на Тракия. От 12.00 часа ще започне тържественото шествие през площад \"Тройката\". В 12.30 часа в параклис \"Св. Георги Победоносец\" в Приморски парк ще бъде отслужена Панихида за загиналите български войни и тракийци. В 13.00 часа ще започнат словата и поднасяне на цветя пред паметниците на тракийските герои капитан Петко Войвода, Михаил Герджиков и Георги Кондолов в Приморски парк – Бургас. От 17.30 часа ще започне официален ритуал по полагане на венци и цветя пред Паметник на 24-ти Черноморски пехотен полк. От 18.00 часа ще се проведе Тържественият концерт \"26 март - Ден на Тракия\" в зрителната зала на \"Военен клуб\" - Бургас.\r\n***\r\nОт 12.00 часа в областната централа на ГЕРБ, намираща се на ул. \"Конт Андрованти\" 5 народният представител от ГЕРБ-Бургас Ася Пеева ще има приемен ден.\r\n***\r\nОт 18.00 часа на сцената на  Държавен куклен театър Бургас ще се проведе Шестото издание на Националния конкурс за поезия „Христо Фотев“.\r\n*** \r\nОт 12.00 часа на площад „Независимост“ във Варна политическа партия „Възраждане“ организира протест срещу посещението турския президент.\r\n*** \r\nОт 13.30 часа в централата на БСП на ул. „Македония” 33 проф. Анелия Клисарова, народен представител от ПГ „БСП за България“, ще приема граждани.\r\n*** \r\nОт  14.30 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Руслан Тошев ще има приемен ден за граждани.\r\n***\r\nОт 13.30 часа в централата на БСП на ул. „Македония” 33 проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n***\r\nВ с. Арбанаси ще се проведе ежегодната Академия за доброволци, организирана от Националната комисия за борба с трафика на хора (НКБТХ), фондация „Ханс Зайдел“ и Местната комисия за борба с трафика на хора (МКБТХ), гр. Велико Търново.\r\n*** \r\nОт 10.00 часа във Великотърновски университет „Св. Св. Кирил и Методий” ще бъде даден стартът на великотърновското издание на „Национални дни на кариерата – Добра Кариера, Добър Живот“ – най-голямото кариерно изложение в България.\r\n***\r\nОт 11.30 часа в Народно читалище „Йордан Йовков – 1870 г.“, Детски отдел на библиотеката, ще се състои „В света на писателя  Георги Райчев“ – Презентация и беседа за творчеството на писателя.\r\n***\r\nОт 19.00 часа в Концертна зала „Добрич“ ще бъде представен моноспектакълът „Чамкория“ на Захари Бахаров по романа на Милен Русков.\r\n***\r\nОт 14.30 часа в Районен съд – Кюстендил ще се проведе съвместна инициатива на прокуратурата и съда – „Ден на отворените врати”.\r\n***\r\nВ 09.30 часа в зала 5 на Окръжния съд ще се проведе заседание по делото за тютюневия склад  на ул. „Одрин“ и незаконната дейност на строителната фирма „Одрин 8“. \r\n***\r\nВ 09.30 часа в зала 10 на Окръжния съд ще се проведе заседание по делото срещу Цветан А., обвинен в убийството на своя баща. \r\n***\r\nВ 09.30 часа в зала 1 на Районния съд ще се проведе заседание по делото срещу Борис Р., обвинен в противозаконно повреждане на чужда недвижима вещ. \r\n***\r\nВ 10.00 часа в зала 1 на Апелативния съд ще се проведе заседание по делото, образувано по жалба на подсъдимия Петър Р. срещу присъда на Окръжен съд – Смолян. Той е обвинен в убийство на жена, извършено по особено мъчителен начин.\r\n***\r\nВ  13.30 часа в Регионалния археологически музей ще се състои откриване на изложбата „Седем разказа за вярата“.\r\n***\r\nВ 14.30 часа от зала „Чайка“ до стадион „Пловдив“ ще потегли протестно шествие на таксиметровите водачи из града с искане за повече сигурност на работното им място. Час по-рано, в 13.30 часа, водачите ще се съберат пред залата и ще изложат исканията си.\r\n***\r\nВ 16.00 часа в „Империал Пловдив хотел и СПА“ министърът на културата Боил Банов ще участва в конференция на тема „Културното наследство: За една устойчива Европа”. В 19.00 часа в кино „Лъки“ Пловдив ще се състои церемонията по връчването на „Знака на европейското наследство“. Конференцията ще продължи и на 27 март.\r\n***\r\nОт 11.00 часа ще се проведе церемония по първа копка на кръстовище „Розова градина“. \r\n***\r\nОт 10.00 часа в залата на НЧ „Св. Климент Охридски 1858“ ще се проведе концерт на лауреатите от Националния детски фолклорен конкурс „Орфеево изворче 2018“, който ще даде началото на общоградските тържества за 105-годишнината от Одринската епопея. От 17.00 часа в парк „Тракия“ ще се състои тържествен военен ритуал с полагане на венци и цветя пред паметник „Одринска епопея“. От 19,00 часа в залата на Драматичния театър започва концерт. \r\n***\r\nОт 10.00 часа в НЧ „Тодор Петков“ ще се проведат Пролетни празници с пчели и мед.\r\n***\r\nОт 14.00 часа в зала 304 в сградата на общината ще се състои заседание на ПК „Правна и опазване на обществения ред”.", "date": "2018.03.25", "title": "Предстоящи събития в страната за 26 март (Агенция „Фокус“)"}
{"url": "http://www.focus-news.net/news/2018/03/25/2503887/tass-petima-dushi-zaginaha-pri-pozhar-v-targovski-tsentar-v-ruskiya-grad-kemerovo.html", "text": "Най-малко петима души загинаха, включително деца, а още 30 пострадаха при пожар в търговско-развлекателния център „Зимняя вишня“, предава ТАСС.\r\nИнцидентът е започнал с избухване на пожар на четвъртия, последен, етаж на търговския център, като според предварителните данни, той се е разгорял в киносалона. \r\nПлощта на пожара е около 1500 кв. м.\r\nВ момента на избухването на пожара детската зала за игра в търговския център е била пълна с хора и пет души, включително дечица, са загинали. Още 30 пострадали са хоспитализирани. Спасителите са евакуирали 100 души. Освен това на третия етаж на сградата в контактния зоопарк са се намирали 200 животни, които не са евакуирани.\r\nВ момента се провежда разследване за причините за трагедията.\r\nПревод и редакция:", "date": "2018.03.25", "title": "ТАСС: Петима души загинаха при пожар в търговски център в руския град Кемерово"}
{"url": "http://www.focus-news.net/news/2018/03/25/2503888/gd-granichna-politsiya-intenziven-e-trafikat-na-izhod-za-tovarni-avtomobili-na-punktovete-kulata-kapitan-andreevo-lesovo-dunav-most-vidin-i-dunav-most-ruse.html", "text": "На българо-гръцката граница, на гранично контролно-пропускателен пункт \"Кулата\", трафикът е интензивен на изход за товарни автомобили. Това съобщиха от пресцентъра на ГД \"Гранична полиция\". На българо-турската граница, на гранично контролно-пропускателните пунктове \"Капитан Андреево\" и \"Лесово\", трафикът също е интензивен на изход за товарни автомобили. На българо-румънската граница, на гранично контролно-пропускателните пунктове \"Дунав мост Видин\" и \"Дунав мост Русе\", отново трафикът е интензивен на изход за товарни автомобили. \r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.03.25", "title": "ГД \"Гранична полиция\": Интензивен е трафикът на изход за товарни автомобили на пунктовете \"Кулата\", \"Капитан Андреево\", \"Лесово\", \"Дунав мост Видин\" и \"Дунав мост Русе\""}
{"url": "http://www.focus-news.net/news/2018/03/25/2503885/predsedatelyat-na-narodnoto-sabranie-tsveta-karayancheva-razgovarya-s-armenskiya-si-kolega-ara-babloyan-v-ramkite-na-138-ata-asambleya-na-interparlamentarniya-sayuz.html", "text": "Председателят на Народното събрание Цвета Караянчева разговаря с председателя на Националното събрание на Армения Ара Баблоян в рамките на 138-ата Асамблея на Интерпарламентарния съюз в Женева. Цвета Караянчева заяви, че добрите  отношения между двете страни са изградени на основата на дългогодишни исторически и културни връзки. Това съобщиха от пресцентъра на Народното събрание.\r\nДвамата дадоха висока оценка на сътрудничеството между парламентите на двете страни като важен елемент от развитието на отношенията между България и Армения. Цвета Караянчева и Ара Баблоян изразиха готовност да работят за задълбочаване на парламентарните контакти между България и Армения. \r\nЦвета Караянчева припомни, че до края на 2018 г. предстои да се подпише Меморандум за сътрудничество между парламентите на двете държави. По думите на председателя на Народното събрание България и Армения имат добро сътрудничество в много области, сред които – икономика, култура, образование, наука. \r\nЦвета Караянчева акцентира на обмена в сферата на науката, който се осъществява на базата на заинтересованите университети в двете страни. Ара Баблоян отбеляза важността на съвместните проекти в областта на здравеопазването. \r\nПредседателят на Народното събрание запозна арменския си колега с успехите на Българското председателство на Съвета на Европейския съюз.", "date": "2018.03.25", "title": "Председателят на Народното събрание Цвета Караянчева разговаря с арменския си колега Ара Баблоян в рамките на 138-ата Асамблея на Интерпарламентарния съюз"}
{"url": "http://www.focus-news.net/news/2018/03/25/2503890/nimh-utre-shte-ima-znachitelna-oblachnost-s-prevalyavaniya-ot-dazhd.html", "text": "През нощта от запад валежите ще се активизират, в Западна България ще са предимно от сняг, в останалата част от страната - от дъжд. През нощта и в сутрешните часове на места в централните райони на Дунавската равнина ще има условия за поледици. Утре ще има значителна облачност, с превалявания от дъжд, на повече места и по-значителни като количество в Източна България. Ще духа до умерен, в Източна България и силен юг-югоизточен вятър. Температурите ще се повишат. Минималните ще са между минус 1° и 4°, по Черноморието 5°-7°, максималните от  5°-6° в северозападните райони до 14°-15° в Източна България и крайните югозападни райони. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане e по-ниско от средното за месеца и още ще се понижи.\r\nНад планините ще има значителна облачност и ще превалява сняг, под 1400 м – дъжд и сняг.  Ще духа силен, по билата до бурен  югозападен вятър. Максималната температура на височина 1200 ще е около 6°, на 2000 метра - около 0°.\r\nВъв вторник ще преобладава облачно време, на места с превалявания от дъжд, предимно слаби и краткотрайни. Вятърът ще се ориентира от северозапад, в Дунавската равнина ще е до умерен. По-късно през деня от северозапад облачността ще започне да се разкъсва и намалява и през следващите дни ще бъде променлива, предимно средна и висока. Вероятността за валежи вече е по-малка, но на отделни места в сряда все още са възможни краткотрайни превалявания. Сутрин ще е студено, но дневните температури бързо ще се повишават. Северозападният вятър още в сряда ще отслабне, а в четвъртък ще се смени с югозападен.", "date": "2018.03.25", "title": "НИМХ: Утре ще има значителна облачност, с превалявания от дъжд"}
{"url": "http://www.focus-news.net/news/2018/03/25/2503891/afp-karles-puchdemon-shte-se-yavi-pred-germanskiya-sad-v-ponedelnik.html", "text": "Бившият каталунски лидер Карлес Пучдемон ще се яви пред германския съд в понеделник, след като бе задържан от местната полиция в неделя на основание европейската заповед за арест, издадена от Испания, предава AFP, като се позовава на информация от местните власти.\r\n„Единствената цел на това явяване ще е да потвърди идентичността на арестуваното лице. Регионалният съд на Шлезвиг-Холщайн в град Шлезвиг в последствие ще трябва да реши дали Пучдемон ще бъде поставен под стража“ с оглед на това в последствие да бъде предаден на Испания, са заявили от германското съдилище.\r\nПревод и редакция:", "date": "2018.03.25", "title": "AFP: Карлес Пучдемон ще се яви пред германския съд в понеделник"}
{"url": "http://www.focus-news.net/news/2018/03/25/2503893/predsedatelyat-na-narodnoto-sabranie-tsveta-karayancheva-razgovarya-s-predsedatelya-na-sabranieto-na-republika-makedoniya-talat-dzhaferi.html", "text": "Председателят на Народното събрание Цвета Караянчева разговаря с председателя на Събранието на Република Македония Талат Джафери в рамките на 138-ата Асамблея на Интерпарламентарния съюз, която се провежда в Женева. Това съобщиха от пресцентъра на Народното събрани.\r\nДвамата бяха единодушни, че България и Македония са направили историческа стъпка с ратифицирането на Договора за приятелство, добросъседство и сътрудничество между двете страни. С този акт двете съседни държави дадоха началото на нов етап в изграждането на модерни, добросъседски отношения, основани на европейските ценности, подчерта на срещата председателят на българския парламент. Цвета Караянчева и Талат Джафери посочиха, че двата парламента имат съществена роля за установяването на тези отношения. \r\nОбсъден бе и основният приоритет на Българското председателство на Съвета на Европейския съюз – евроинтеграцията на страните от Западните Балкани. Председателят на парламента отбеляза, че през май 2018 г. в София ще се съберат лидерите на ЕС и на страни от региона и ще обменят своите виждания за постигането на общата ни цел – по-единна и по-силна Европа. \r\nКато изключително важно бе оценено посещението преди два дни и проведените срещи на делегация на Групата за приятелство Македония – България на Събранието на Република Македония след повече от 10 години. \r\nЦвета Караянчева потвърди, че Народното събрание е готово да сподели своя опит и да подпомогне своите македонски колеги в стъпките, които им предстоят, по пътя към пълноправно членство в НАТО и ЕС.", "date": "2018.03.25", "title": "Председателят на Народното събрание Цвета Караянчева разговаря с председателя на Събранието на Република Македония Талат Джафери"}
{"url": "http://www.focus-news.net/news/2018/03/25/2503873/dmitriy-peskov-obvineniyata-na-velikobritaniya-po-sluchaya-skripal-granichat-s-banditizam.html", "text": "Руският президент Владимир Путин е „абсолютно спокоен и сдържан“ по отношение на обвиненията на Великобритания по случая Скрипал. Това заяви прессекретарят на Кремъл Дмитрий Песков в интервю пред руска телевизия, предава руското електронно издание EuraAsia Daily.\r\nОбвиненията по делото за отравянето на бившия полковник от ГРУ Сергей Скрипал и неговата дъщеря в Солсбъри и последвалите ходове на Лондон бяха характеризирани от Песков като граничещи с бандитизъм.\r\n„Това е невиждана грубиянщина. Главното е, че никой никога не е виждал подобна ситуация, когато обвиняват в нещо страна, което даже не могат да формулират, а и не се опитват да формулират. Констатираме, че това е абсолютно безпрецедентно и граничи, навярно, с бандитизъм в международните отношения. А какво стои зад това? Техните вътрешни британски проблеми или проблемите във взаимоотношенията между Великобритания и нейните съюзници или нещо друго? Това, най-вероятно, не е наша работа. Нашата работа е как да се справим с тази провокация“, отбеляза Песков.\r\nПревод и редакция:", "date": "2018.03.25", "title": "Дмитрий Песков: Обвиненията на Великобритания по случая Скрипал граничат с бандитизъм"}
{"url": "http://www.focus-news.net/news/2018/03/25/2503894/sport-marten-furkad-napadna-diabetitsite-ot-norvegiya-i-drugite-strani.html", "text": "Петкратният олимпийски шампион и седемкратен носител на Световната купа по биатлон е против приемането на медикаменти с цел терапия на хронични заболявания, като например диабет, което се практикува от някои спортисти и най-вече норвежките, които спечелиха най-много медали на Олимпийските игри в Пьончан. В интервю пред ТВ програмата Биатлон той заяви, че иска да знае какви забранени препарати употребяват неговите конкуренти и защо го правят, като изрази учудване, че това е лекарска тайна. Той се обяви категорично срещу тази практика.", "date": "2018.03.25", "title": "Спорт: Мартен Фуркад нападна диабетиците от Норвегия и другите страни"}
{"url": "http://www.focus-news.net/news/2018/03/25/2503892/plamen-dimitrov-sreshtata-erdogan-borisov-es-e-golyama-stapka-za-balgariya-i-evropa.html", "text": "Срещата Ердоган – Борисов – ЕС е голяма стъпка за България и Европа. Това каза Пламен Димитров, президент на КНСБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. Пламен Димитров коментира следните теми:Сделката за ЧЕЗ. \r\n„Вие искате по повод сделката с ЧЕЗ нарочната комисия в Народното събрание да извика редица институции, в това число и самия контрагент по договора „Инерком”, и те да отговорят на някои важни въпроси, които вие поставяте. Защо вие, профсъюзите, КНСБ и КТ „Подкрепа”, се месите в тази работа?”, попита водещата Илиана Беновска. Пламен Димитров отговори, че когато се е стигнало до злополучната според него приватизация на електроразпределителните дружества от правителството на Сакскобургготски, и двата синдиката са настоявали в приватизационната стратегия да залегнат изисквания, които в момента като че ли сме забравили. Тези изисквания са били кандидатът за купувач на електроразпределително дружество да има оборот от 700 милиона евро и да е продавал 7 000 гигаватчаса електроенергия годишно. „Не знам дали „Инерком” може да се похвали с такива числа, съмнявам се, без да съм сигурен. Но според мен тези изисквания бяха поставени публично тогава благодарение на натиска, който имаше от обществото, в това число и двата синдиката!”, категоричен бе президентът на КНСБ.\r\nПламен Димитров заяви, че в момента сделката се реализира непрозрачно. Инвестиционната стратегия на новия купувач също не е ясна, тоест колко пари ще бъдат вложени в мрежата, как тя ще бъде управлявана занапред така, че надеждността и сигурността на доставките на електроенергия да бъде гарантирана. Освен това тази инвестиция не трябва да бъде основание за постоянни искания пред КЕВР за увеличение на цената на електрическата енергия. Не на последно място стои и въпросът, че над 3600 души работят в самата ЧЕЗ. Голяма част от тях са членове на КНСБ и затова синдикатът иска да знае какво става с техните работни места. „Тази група от 3-4 въпроса ни накара и ние да поискаме да участваме в този процес. Поне на едно заседание и ние да имаме възможност да задаваме въпроси на купувача!”, обобщи президентът на КНСБ.\r\n„А имате ли, като президент на КНСБ, някаква информация, че съществува потенциално напрежение, което заплашва работещите в ЧЕЗ, или вие просто искате да знаете предварително, превантивно да предупредите новия собственик, който и да е той?”, попита водещата Илиана Беновска. Пламен Димитров отговори, че от многото разговори е останал с впечатление, че има напрежение заради несигурността и неяснотата какво се случва. Според него тава напрежение трябва да бъде артикулирано публично. КНСБ иска да чуе какво се случва вътре в предприятието директно от бъдещия собственик. „Имате ли отговор от комисията за ЧЕЗ в Народното събрание, тя заседава миналата седмица и сега пак има заседание?”, продължи с въпросите си водещата Илиана Беновска. Събеседникът й отговори, че КНСБ са изпратили писмо в края на седмицата и се надяват в началото на новата да получат положителен отговор от председателя на комисията Жельо Бойчев. \r\n„И не на последно място – няма ли да ви обвинят синдикатите, че сте на всяка манджа мерудия?”, попита водещата Илиана Беновска. Събеседникът й отговори, че вече е изтъкнал няколко аргумента, които според него са доста важни. „А и в самия процес на приватизация, грешен според мен тогава, не само като процедура и като механизъм, а и въобще като поведение на държавата по отношение на ЕРП-тата, ние тогава бяхме достатъчно ясно и силно въвлечени, затова казвам, че имаме същото право и сега!”, категоричен бе президентът на КНСБ. Жалбата на работодателите до омбудсмана срещу „американските централи”. \r\nПламен Димитров започна своя отговор с обяснението, че такава абревиатура АОБР (Асоциация на организациите на българските работодатели) не съществува в правния мир. Той обясни, че има някакво гражданско сдружение, но то не представлява бизнеса, защото не е участвало в процедура по преброяване и няма национално представително качество. „Г-н Данев не би трябвало да има правото да говори от името на всички останали в случая, това искам да кажа, както и обратното!”, категоричен бе президентът на КНСБ.\r\n„Така, значи Божидар Данев от БСК, Васил Велев от АИКБ, Кирил Домусчиев от КРИБ и Цветан Симеонов от БТПП в качеството си на физически лица, подчертавам, са изпратили жалба до омбудсмана на Република България срещу двете топлоелектрически централи, стопанисвани в дружествата „ЕЙ И ЕС” и „Контур Глобал”, става въпрос за двете „Марици” 1 и 3, които са така наречените „американски централи”. И четиримата подчертават, че тези електроцентрали неправомерно ползват държавни помощи, незаслужени привилегии, бъркат в джоба на индустрията като цяло. Те казват – „такива жалби могат да отправят още 6 милиона пълнолетни граждани гласоподаватели, защото тези централи изземват непазарно по 450 милиона лева годишно. Вие бихте ли се присъединили към една подобна жалба до омбудсмана? Вие считате ли се ограбени от „Марица Изток 1” и „Марица Изток 3”?”, попита водещата Илиана Беновска. Пламен Димитров отговори, че този въпрос е риторичен. Той припомни, че преди няколко години синдикатите заедно с работодателските организации са повдигнали въпроса за тези централи. „Така че този въпрос не е нов, а това, че четиримата като граждани са сезирали омбудсмана според мен е някаква закачка, защото аз няма как да видя възможност г-жа Мая Манолова, с цялото ми уважение към нея, да има инструментариума да реши този въпрос. Тя има право да получава такива жалби, те затова се и закачат с нея очевидно, тъй като бяха против това й качество и тази й функция когато мина през парламента!”, категоричен бе президентът на КНСБ. \r\n„Но въпросът с „Марица Изток” 1 и 3 продължава да виси като дамоклев меч!”, заяви водещата Илиана Беновска. Събеседникът й отговори, че това наистина е така и затова е започнал със същината на проблема, по който КНСБ има абсолютно еднакво виждане с бизнеса. „Смятаме, че е крайно време всички непазарни механизми, които са договорени във времето назад, това са и ВЕИ-тата, и някои когенерации, които не са никакви истински когенерации, а всъщност са измислени механизми за получаване на ресурс на гърба на населението и фирмите, е крайно време наистина да се сложи ред и да се сложи точка! Не съм сигурен, че само тези мерки, които се предлагат сега на премиера при тези няколко срещи, които имаше бизнесът за промяна на Закона за енергетиката и които Делян Добрев лансира, не съм сигурен, че те ще решат този въпрос радикално докато няма ясен отговор от Брюксел по това дали е държавна помощ това, което се случва с „американските централи”! Аз не виждам как ние ще разплетем този възел сами!”, категоричен бе президентът на КНСБ. Решаването на проблема с липсата на кадри. \r\n„С работодателите нещо като че ли не се разбирате толкова, колкото по-рано?”, попита водещата Илиана Беновска. Пламен Димитров отговори, че наистина има някои теми, по които има различие, но се надява по другите да намерят общ език. Той изрази мнение, че проблемът с кадрите е най-тежък в момента в България, но единственото му решение не е през внос на работници, без обаче да отрича, че и това е една възможност. „Като цяло внос на работници ще има, но в никакъв случай през този внос няма да бъде решен системният проблем на липса на кадри на българския пазар, а ще бъде решен през други възможности. Такава възможност е увеличението на доходите, не е единственият и този инструмент, веднага бързам да кажа. Естествено и общата среда, условията, в които живеем, здравеопазването, образованието, престъпността. Но тук смятам, че можем да намерим някакъв общ език и като че ли имаме някакъв напредък по квалификацията, начина, по който се организира тя и продължението й в тази посока!”, обясни президентът на КНСБ. Срещата ЕС- Турция във Варна. \r\n„Вие сте по ред причини, не само като президент на КНСБ, но и като личност активно присъстващ в политиката, какво мислите за предстоящата среща утре в Деня на Тракия между върха на ЕС и президента на Турция Ердоган в Евксиноград през медиацията на България и министър-председателя Бойко Борисов, кратко, конкретно ако може?”, попита водещата Илиана Беновска. Пламен Димитров отговори, че според него това е тежка среща с ясен край. Той обясни, че е имал възможност през седмицата в Брюксел по време на Тристранната социална среща да разговаря с Бойко Борисов, Доналд Туск и Жан-Клод Юнкер. Президентът на КНСБ изрази мнение, че не очаква кой знае какви постижения, самият той не е голям оптимист. Единственото, което очаква, е минималната цел – поне да се препотвърди отношението към споразумението с Турция по отношение на бежанците. А дали ще се плати също е един голям въпрос, който ще остане с отворен край.\r\n„Съгласен ли сте, че дори и резултатът, ние обикновено сме склонни максималистично да очакваме какво ли не, но дори и резултатът да бъде малка крачка в тази посока, която Вие очертавате, това е може би най-важната историческа среща от най-новата ни история, поверена в български ръце?”, попита водещата Илиана Беновска. Събеседникът й отговори, че каквото и да се случи самата среща вече е някаква стъпка. „Тоест дори и нищо да не се разберат, буквално нула да се разберат, пак е някаква стъпка напред, самият факт, че се виждат и започват да говорят, защото виждате, че някои дори и не си говорят още на глобалната сцена!”, завърши Пламен Димитров разговора си с Илиана Беновска в предаването “Беновска пита” по Радио К2 и Канал 3 на 25 март 2018 година.", "date": "2018.03.25", "title": "Пламен Димитров: Срещата Ердоган – Борисов – ЕС е голяма стъпка за България и Европа"}
{"url": "http://www.focus-news.net/news/2018/03/25/2503895/sport-balgarkite-specheliha-chetiri-bronzovi-medala-na-turnira-po-hudozhestvena-gimnastika-v-tie.html", "text": "Българските гимнастички Катрин Тасева и Боряна Калейн спечелиха четири бронзови медала от турнира от сериите Гран При във френския град Тие. В събота Калейн завърши трета в многобоя, а днес взе бронзовите медали на финалите на топка и бухалки. Тасева е трета на лента. От петък до неделя всички най-добри гимнастички в света ще участват на турнира от Световната купа в зала „Арена Армеец“ в София.", "date": "2018.03.25", "title": "Спорт: Българките спечелиха четири бронзови медала на турнира по художествена гимнастика в Тие"}
{"url": "http://www.focus-news.net/news/2018/03/25/2503878/rositsa-topalova-etnografski-muzey-burgas-na-blagoveshtenie-bogoroditsa-poluchava-blagata-vest-za-razhdaneto-na-spasitelya.html", "text": "На Благовещение Богородица получава благата вест за раждането на Спасителя. Това каза пред Радио „Фокус“- Бургас Росица Топалова, уредник в Етнографския музей. По думите й народът нарича празника „Благовец“ и го приема като поредния символ на пролетта. Сутрин рано мечките излизат от хралупите си, свършва зимният им сън и търсят река, където да се изкъпят. Хората вярват, че там, където се е изкъпала мечката, водата става лековита. Самодивите напускат своите тайни места и тръгват сред хората. За първи път сутринта кука кукувица, но когато тя закука, човек трябва да се е събудил, да е чист, спретнат, домът да е чист и да има пара в джоба, за да е здрав и всичко да му е наред. „В много региони хората вярват, че освен кукувицата, се появява и лястовицата като предвестник на пролетта. Денят е благ, момите, които не са месили, сега могат да омесят питка. Питката се поднася с мед, защото денят е благ. Всички рани много бързо заздравяват. По тази причина на Благовещение се пробиват ушите на малките момиченца. Отново се посреща пролетта, едно раждане за една нова надежда. И по този начин християнският празник с надеждата за спасение се свързва и с фолклорния празник – пак надежда, че ни предстои само добро, слънчеви и благодатни дни“, каза още Топалова. Тя добави, че на обредната трапеза се поднася питка с мед и риба.\r\nМария РУСЕВА", "date": "2018.03.25", "title": "Росица Топалова, Етнографски музей-Бургас: На Благовещение Богородица получава благата вест за раждането на Спасителя"}
{"url": "http://www.focus-news.net/news/2018/03/25/2503897/sport-kristiano-ronaldo-iska-da-poluchava-s-1-evro-poveche-ot-leo-mesi.html", "text": "Петкратният носител на „Златната топка“ и футболист на Реал Мадрид Кристиано Роналдо иска да получава с 1 евро повече от другия петкратен носител на наградата Лео Меси, който играе в Барселона, за да подпише нов договор с мадридския гранд, твърди испанското издание „Ел Паис“. В момента португалецът е трети по заплата в света на футбола с 30 милиона евро годишно, като повече от него получават Лео Меси – с 40 милиона и Неймар, който след трансфера си в Пари Сен Жермен взима по 36,4 милиона евро годишно.", "date": "2018.03.25", "title": "Спорт: Кристиано Роналдо иска да получава с 1 евро повече от Лео Меси"}
{"url": "http://www.focus-news.net/news/2018/03/25/2503899/sport-germanskite-klubove-ne-pozvoliha-na-chuzhdestrannite-investitori-da-gi-pridobivat.html", "text": "Всички 36 клуба от Първа и Втора германска Бундеслига гласуваха против предложените реформи, според които чуждестранни инвеститори щяха да получат правото да придобиват даден отбор. Според уникалното за футбола ново правило, обществените организации трябва да притежават 50 плюс 1 процент от акциите на всеки отбор. Президентът на местната футболна федерация изрази задоволството си, че клубовете ще останат закотвени в германското общество и обяви, че изключения от правилото се правят за компании, които са инвестирали в даден клуб в продължение на най-малко 20 години, като например „Байер“, „Фолксваген“ и „САП“.", "date": "2018.03.25", "title": "Спорт: Германските клубове не позволиха на чуждестранните инвеститори да ги придобиват"}
{"url": "http://www.focus-news.net/news/2018/03/25/2503901/a1-on-makedoniya-zapochna-zasedanie-na-tsk-na-sdsm.html", "text": "В централата на управляващата македонска партия Социалдемократическия съюз на Македония (СДСМ) в Скопие започна заседание на Централния комитет на партията, на което се очаква да бъде разгледан финансовия доклад за дейността й през изминалата 2017-а година, предава скопският телевизионен канал „А1 On”.\r\nНа заседанието присъства и председателят на партията и македонски премиер Зоран Заев, който ще информира партийните членове неофициално за промени в състава на правителството на страната, както и за евентуално разширяване на управляващата коалиция.\r\nОсвен това, ЦК ще обсъжда и динамиката на процеса за разрешаване на спора с Гърция за името на бившата югорепублика.\r\nПревод и редакция:", "date": "2018.03.25", "title": "„А1 On” (Македония): Започна заседание на ЦК на СДСМ"}
{"url": "http://www.focus-news.net/news/2018/03/25/2503902/dimitar-machuganov-naz-chast-ot-zemedelskite-proizvoditeli-v-loveshko-razprodadoha-zemite-si.html", "text": "Част от земеделските производители в Ловешко разпродадоха земите си. Това каза за Радио „Фокус“ – Велико Търново Димитър Мачуганов, член  на УС на Националната асоциация на зърнопроизводителите (НАЗ) и зърнопроизводител от Ловеч. Той посочи, че голяма част от тях в момента обработват земя под наем. „Фалират бавно и методично. Това е предпоследният етап преди човек окончателно да затвори стопанството си. Специално в нашия регион няколко десетки хора продадоха земята, която работят, а това е достатъчно показателен факт в какво състояние се намира зърнопроизводството“, подчерта Мачуганов. Той допълни, че голяма част от зърнопроизводителите имат задължения към фирмите доставчици на торове и семена. \r\nНадежда КРЪСТЕВА", "date": "2018.03.25", "title": "Димитър Мачуганов, НАЗ: Част от земеделските производители в Ловешко разпродадоха земите си"}
{"url": "http://www.focus-news.net/news/2018/03/25/2503889/washington-examiner-papa-frantsisk-prizova-mladezhite-da-prodalzhat-da-kreshtyat.html", "text": "Папа Франциск призова младежите да не позволяват гласовете им да бъдат заглушени от по-старите поколения, един ден след демонстрациите в САЩ за засилване на контрола над оръжията, пише американското издание Washington Examiner.\r\nФранциск не спомена протестите в САЩ по време на неделната си проповед във Ватикана, но подчерта, че младите хора не трябва да позволяват да бъдат заглушени.\r\n„Има много начини да бъдат заглушени младите хора и да бъдат направени невидими“, заяви Папата, според цитата на „Ройтерс“. „Има много начини те да бъдат упоени, да бъдат накарани да замълчат, да не задават въпроси, да не критикуват нищо. Има много начини да бъдат разделени, за да бъдат държани настрана... Мили млади хора, вие трябва да продължите да крещите“.\r\nТой добави, че зависи от младежите дали ще замълчат. „Дори и другите да мълчат, ако ние, по-възрастните хора и лидерите, някои от които корумпирани, мълчим, ако целият свят мълчи и загуби своята радост, аз ви питам: Ще изкрещите ли?“\r\nИзданието коментира, че Франциск не е споменал световните демонстрации под наслова „Маршът на нашия живот“, които бяха оглавени от учениците от училище Marjory Stoneman Douglas, където нападател уби 17 души на 14 февруари. Демонстрациите призовават за засилване на контрола над разпространението на огнестрелно оръжие и привлякоха хиляди във Вашингтон.\r\nПревод и редакция:", "date": "2018.03.25", "title": "Washington Examiner: Папа Франциск призова младежите да „продължат да крещят“"}
{"url": "http://www.focus-news.net/news/2018/03/25/2503896/parvata-direktna-avioliniya-mezhdu-sofiya-i-lyublyana-beshe-otkrita-ot-slovenskiya-prezident-borut-pahor-obzor.html", "text": "Президентът на Словения Борут Пахор откри първата директна авиолиния между София и Любляна със символична церемония на Правителствения терминал на Летище „София“. Редовни полети до словенската столица ще се изпълняват три пъти седмично – в понеделник, четвъртък и неделя, от словенската авиокомпания Adria Airways. Посланикът на България в Словения Димитър Абаджиев обясни, че полетът ще е с продължителност от около час и половина, ще струва между 100 и 200 евро в двете посоки и ще бъде целогодишен. \"Президентът на Словения беше един от първите пътници на новата линия. Тя ще увеличи в пъти и туристическия, и икономическия обмен между двете държави“, коментира Абаджиев.\r\nЦветилена СИМЕОНОВА", "date": "2018.03.25", "title": "Първата директна авиолиния между София и Любляна беше открита от словенския президент Борут Пахор (ОБЗОР)"}
{"url": "http://www.focus-news.net/news/2018/03/25/2503919/stara-zagora-pisatelyat-ivan-dimitrov-e-nositelyat-na-nagradata-chudomir-za-2018-godina.html", "text": "На официална церемония бе връчена наградата „ Чудомир“ за 2018 година за хумористичен разказ. Писателят Иван Димитров е носителят на приза за 2018 година, предаде кореспондент на Радио „ Фокус“. Статуетката „ Чудомир“ му бе връчена на официална церемония от председателя на Общинския съвет в Казанлък Николай Златанов. 33-годишният писател е 50-тият носител на наградата. Призът е най-старото литературно отличие у нас, което се връчва без прекъсване от 1969 година досега и се присъжда за хумористичен разказ, публикуван във вестник „Стършел“.\r\nНосителят за 2018г. е определен от жури с председател Пламен Дойнов от Нов български университет. за разказа „Силата на думите“.\r\nПръв носител на наградата „Чудомир” е Петър Незнакомов. Сред 47-та лауреати има само една жена - Здравка Ефтимова.\r\nИван Димитров има книги на различна тематика – поезия, проза, драматургия. „Силата на думите“ е последната му книга с разкази, излязла от печат в края на 2017г. Книгата съдържа 90 творби. \r\nСлавяна ГАЙДАРОВА", "date": "2018.03.25", "title": "Стара Загора: Писателят Иван Димитров е носителят на наградата „Чудомир“ за 2018 година"}
{"url": "http://www.focus-news.net/news/2018/03/25/2503903/sled-plenum-bsp-gotvi-viziya-za-balgariya-prie-deklaratsiya-za-denya-na-trakiya-i-zagovori-za-predsrochni-izbori-obzor.html", "text": "След Пленум БСП готви визия за България, прие декларация за Деня на Тракия и заговори за предсрочни избори. Заседанието се проведе в зала „Александър Лилов“ и бе закрито за медиите.  По точка първа от дневния ред лидерът на партията Корнелия Нинова представи доклад за актуалната политическа обстановка и задачите пред БСП. Стана ясно, че БСП ще представи визия за България на голямо национално съвещание.  В него ще участват общинските и областните председатели на партията, кметове, общински съветници, депутати и членовете на Националния съвет на левицата. Датата ще определи Изпълнителното бюро на партията, като се очаква тя да е през май. От доклада на лидера на партията стана ясно, че през април тя ще посети Черна гора и Албания, където ще се срещне с председателите на партии от политическото семейство. В края на април предстои посещение на делегация на ПЕС в София, с която ще бъдат обсъдени леви политики. Продължават и изнесените заседания на Изпълнителното бюро на БСП в страната, като следващото ще в Пазарджик на 27 март. Там ще бъдат обсъдени местни проблеми и политики и организационни въпроси.  Националният съвет на БСП прие редица документи.  Пленумът одобри  декларация за Деня на Тракия - 26 март. С нея социалистите настояват \"справедливото искане за обезщетението на тракийските българи да бъде поставено пред турската страна на най-високо ниво\". В декларацията си от БСП настояват още премиерът Бойко Борисов да заяви на турския президент Ердоган, че изказването му за Кърджали е неприемливо. Пленумът реши още  да даде повече пари за местните структури и одобри финансирането за партийната телевизия.  От БСП коментираха и темата за предсрочни избори. Преди заседанието на Националния съвет заместник-председателят на ПГ на БСП за България“ Антон Кутев заяви пред журналисти, че се налагат  предсрочни избори. По думите на Кутев повечето политически сили нямат интерес от предсрочни избори, а БСП е може би единствената, която има такъв интерес. Според него такива избори се налагат след всички глупости, които правят управляващите. Кутев визира сделката с ЧЕЗ  и коментира, че според него няма как премиерът да не е знаел за нея. Колегата му Георги Свиленски допълни, че ситуацията с ЧЕЗ вече обърна нагласите в обществото \r\nДеница КИТАНОВА", "date": "2018.03.25", "title": "След Пленум БСП готви визия за България, прие декларация за Деня на Тракия и заговори за предсрочни избори (ОБЗОР)"}
{"url": "http://www.focus-news.net/news/2018/03/25/2503898/neven-boyanov-it-spetsialist-spored-obshtiya-reglament-za-zashtita-na-lichnite-danni-fizicheskite-litsa-tryabva-da-badat-informirani-za-kakvo-shte-badat-izpolzvani-te.html", "text": "Според общия регламент за защита на личните данни (GDPR), който влиза в сила от 25 май, физическите лица трябва да бъдат информирани за какво ще бъдат използвани техните данни.  Това каза в интервю за Радио „Фокус“ – Велико Търново IT специалистът Невен Боянов. Той подчерта, че в текста ясно е регламентирано, че лични данни могат да се използват само за конкретните цели и с разрешението на потребителя, без информацията да се предоставя на трети страни. „Този закон е от преди две години. През май месец свършва гратисният период за въвеждането на правилата, които той регламентира. Така че фирмите, които развиват бизнес на територията на Европейския съюз са имали две години да вземат всички мерки и да се съобразят с него“, допълни Невен Боянов. Той допълни, че според Общия регламент за защита на личните данни големите компании ще трябва да наемат служител или външен консултант, на който да са проверени дейностите по защитата и обработката на лични данни. Невен Боянов подчерта, че GDPR не се отнася само за личната информация в цифровото пространство – на харддискове или в бази данни. Защитена ще бъдат дори  и тази на хартиен носител.\r\nНадежда КРЪСТЕВА", "date": "2018.03.25", "title": "Невен Боянов, IT специалист: Според общия регламент за защита на личните данни физическите лица трябва да бъдат информирани за какво ще бъдат използвани те"}
{"url": "http://www.focus-news.net/news/2018/03/25/2503922/tass-vaorazhen-s-mech-napada-politsay-v-manchestar.html", "text": "Въоръжен с меч напада полицай в Манчестър, пише в своя акаунт в социалната мрежа „Туитър“ манчестърската полиция, цитирана от ТАСС.\r\nНападателят, на 23 години, е задържан. Полицаят е получил сериозни наранявания и е настанен в болница. Той е атакувал служителя на реда с 90-сантиметров меч при опит да бъде спрян, докато се е разхождал по улицата с хладното оръжие. Все още не са ясни мотивите на нападателя и дали нападението е свързано с тероризъм. Юлиян Марков", "date": "2018.03.25", "title": "ТАСС: Въоръжен с меч напада полицай в Манчестър"}
{"url": "http://www.focus-news.net/news/2018/03/25/2503920/prof-antoni-stoilov-yuzu-neofit-rilski-sreshtame-zatrudnenie-pri-zapalvaneto-na-mesta-v-spetsialnostite-himiya-fizika-i-matematika.html", "text": "Срещаме затруднение при запълването на места в специалностите химия, физика и математика. Това каза за Радио „Фокус“ – Пирин проф. Антони Стоилов, заместник-ректор на Югозападен университет „Неофит Рилски“ – Благоевград. По думите му има специалности, които са по-малко избирани от кандидат-студентите, тъй като изучаването им изисква полагане на повече усилия.  „Проблемът  е поколенчески. Това са генерации, които изпитват затруднения при справянето с по-трудните дисциплини“, обясни той. Професорът допълни, че студентите предпочитат да изучават специалности, които изискват по-малко учене. „Не трябва да забравяме, че това са специалности, които биха дали възможност на човек да се реализира не само в страната, но и далеч извън границата на България“, коментира той. Стоилов добави, че последното решение се взима от кандидат-студентите, за това коя специалност ще изучават. Той каза още, че проблемът в образователната система, още в средните училища, влияе и в развитието на студентите  във висшето учебно заведение. „Принудени сме да въвеждаме в нашите учебни програми дисциплини, които да компенсират пропуснатото в средното училище. Това става в първи курс, за да можем да неутрализираме тази разлика, тъй като във висшето образование, във всяка една специалност има специфично ниво от което трябва да започне обучението“, заяви зам.-ректорът.\r\nКристина МИТКОВА", "date": "2018.03.25", "title": "Проф. Антони Стоилов, ЮЗУ „Неофит Рилски“: Срещаме затруднение при запълването на места в специалностите химия, физика и математика"}
{"url": "http://www.focus-news.net/news/2018/03/25/2503883/telma-makedoniya-nikos-kotsiyas-e-zapoznal-aleksis-tsipras-s-razvitieto-po-spora-za-imeto-mnozinstvoto-ot-gartsite-sa-protiv-reshenie-sadarzhashto-makedoniya.html", "text": "Министърът на външните работи на Гърция Никос Коцияс е запознал премиера на страната Алексис Ципрас с подробностите около посещението си в Македония и разговорите около спора за името на бившата югорепублика, които, според неговите думи, са преминали в добра атмофера, предава скопският телевизионен канал „Телма“.\r\nСрещата се е провела в премиерската резиденция в Атина и не е била обявена от гръцкото МВнР или премиерската канцелария, нито пък е излязло официално съобщение, за това какво е говорено на нея.\r\nСпоред информациите на гръцките медии, официална Атина смята, че има напредък в преговорите, но остава твърдо на своята позиция, че са нужни конституционни промени, не само по отношение на името, но и на иредентизма.\r\nЕжедневниците „Катимерини“ и „Прототема“ проведоха анкети, които показаха, че повече от 70% от гръцките граждани са против решение на спора за името, в което се съдържа терминът „Македония“.\r\nВ анкетата на „Катимерини“, 71,7% от гласувалите са отговорили, че Гърция не трябва да приема сложно име, в което присъства термина „Македония“, а вестникът коментира, че отговорът „не“ е толкова силен, че обединява хората, които са имали противоположно мнение на референдума през 2015-а година.\r\nВ анкетата на „Прототема“, процентът на участвалите, които са против термина „Македония“ е още по-голям – 74,5%. В анализа на резултатите, вестникът обяви, че 63,5% от гласоподавателите на СИРИЗА са против подобно решение.\r\n„Телма“ коментира, че интензивните дипломатически усилия продължават. Външните министри Никола Димитров и Никос Коцияс ще проведат нова среща в петък, този път във Виена с посредничеството на Матю Нимиц от ООН. Очаква се фокусът на срещата да е върху подготовката на един единствен проекто-договор, извлечен от предложенията, които си размениха двете държави по дипломатически път.\r\nЗасега няма официално потвърждение на информацията за посещение в Атина на Димитров след края на срещата във Виена.\r\nПревод и редакция:", "date": "2018.03.25", "title": "„Телма“ (Македония): Никос Коцияс е запознал Алексис Ципрас с развитието по спора за името, мнозинството от гърците са против решение, съдържащо „Македония“"}
{"url": "http://www.focus-news.net/news/2018/03/25/2503921/varna-79-proekta-na-stoynost-644-mln-leva-se-realizirat-v-oblastta-po-operativna-programa-inovatsii-i-konkurentosposobnost.html", "text": "79 проекта на стойност 64.4 млн. лева се реализират на територията на област Варна по Оперативна програма „Иновации и конкурентоспособност“. Това каза в интервю за Радио „Фокус“ – Варна Виктория Николова, управител на Областен информационен център – Варна. „Тази програма се възприема добре от бизнеса. „Иновации и конкурентоспособност“ е една от най-успешните програми в област Варна. 62 от договорите, които се реализират в областта, са само за град Варна. Те са на стойност 47 млн. лева. Голяма част от работещите по програмата имат по няколко проекта. Те са бенефициенти от старата оперативна програма“, заяви Виктория Николова.\r\nПо данни на Областния информационен център във Варна по приоритетна ос „Технологично развитие и иновация“ се изпълняват 10 проекта на стойност 7 641 130 лв. По приоритетна ос „Предприемачество и капацитет за растеж на малки и средни предприятия“ се изпълняват 39 проекта на обща стойност 25 152 060.28 лв. По процедура „Подкрепа за внедряване на иновации в предприятията“, по която се кандидатстваше през периода 2015 – 2016 г., са оценени 532 проектни предложения, а общата стойност на заявената безвъздмездна финансова помощ е в размер на 312.7 млн. лв. Сключени са също така 153 договора, като безвъзмездната финансова помощ, предоставена по тях, възлиза на 117.1 млн. лв. От тях най-голям е делът на договорите, сключени в Северозападния район на планиране – 76 договора. По процедура „Подкрепа за разработване на иновации в стартиращи предприятия“, по която се кандидатстваше през 2016 г., са сключени общо 82  договора, в т. ч. след процедура по наддоговаряне. Oбщата стойност на предоставената безвъзмездната финансова помощ е в размер на 30.5 млн.лв. По процедура „Разработване на продуктови и производствени иновации“, чийто бюджет е в размер на 68.5, през миналата година са оценени 364 предложения.\r\nМарияна ВАЛЕНТИНОВА", "date": "2018.03.25", "title": "Варна: 79 проекта на стойност 64.4 млн. лева се реализират в областта по Оперативна програма „Иновации и конкурентоспособност“"}
{"url": "http://www.focus-news.net/news/2018/03/25/2503924/afp-kola-bomba-e-ubila-nay-malko-chetirima-dushi-v-somaliya.html", "text": "Кола-бомба е убила най-малко четирима  души в сомалийската столица Могадишу по данни на полицията, предава AFP.\r\n„Имаше взрив на контролно пропускателен пункт в близост до Министерството на вътрешните работи. Четирима души са убити, като двама от тях са от силите за сигурност, а другите двама са цивилни“, заявяват от полицията.\r\nСпоред очевидец  колата се е взривила преди да бъде проверена . Това е втората атака с кола-бомба тази седмица. При предишния атентат загинаха 14 души пред популярен хотел. \r\nТерористичната организация Ад Шабааб е поела отговорност за нападението.  Юлиян Марков", "date": "2018.03.25", "title": "AFP:  Кола-бомба е убила най-малко четирима души в Сомалия"}
{"url": "http://www.focus-news.net/news/2018/03/25/2503925/api-vremenno-e-ogranicheno-dvizhenieto-po-pat-i-1-vidin-montana-za-tezhkotovarni-avtomobili-nad-12-t-v-posoka-ot-vidin-kam-montana.html", "text": "Временно е ограничено движението по път I-1 Видин – Монтана  за тежкотоварни автомобили над 12 т в посока от Видин към Монтана,  поради  снеговалеж, предават от пресцентъра на АПИ.\r\nOбходният маршрут за движещите се в посока от Видин към Монтана е: път II-11 Дунавци – Арчар - път III-112 Добри дол – Тополовец - път III-114 Тополовец – Ружинци.", "date": "2018.03.25", "title": "АПИ: Временно е ограничено движението по път I-1 Видин – Монтана  за тежкотоварни автомобили над 12 т в посока от Видин към Монтана"}
{"url": "http://www.focus-news.net/news/2018/03/25/2503900/d-r-veselin-gerev-psihiatar-sastoyanieto-na-proletna-umora-pri-horata-se-otlaga-za-april-zaradi-lipsa-na-postoyanno-slantsegreene.html", "text": "Тази година състоянието на пролетна умора при хората се „отлага“ за април, заради липса на постоянно слънцегреене. Това каза за Радио „Фокус“ – Пловдив психиатърът д-р Веселин Герев. „Все още нямаме пролетна умора в класическия й вид, а причината за това е, че все още няма слънце. Имахме някакъв мини-вариант на пролетна умора преди около 10 дни, когато имаше високи температури за по-дълъг период от време. В момента все още времето е мрачно и това не може да задейства механизма за пролетната умора“, коментира Герев. Психиатърът обясни, че пролетната умора е физиологично състояние, през което преминава всеки един от нас, независимо от физическата му активност, от начина му на хранене, от липсата на витамини или от нагласите му. „Причината за това състояние е смяната на сезоните и слънцегреенето, което трябва да е 3-4 последователни дни и то много ярко. Тоест, трябва да няма облаци и да има силно слънце, за да се задейства механизмът на синтеза на серотонин в нервната клетка. Серотонинът се синтезира също от светлина и точно тогава, когато се покачват нивата на серотонин от природния фактор слънце, се получава тази лека отпадналост, сънливост и апатия, която аз наричам „арабското спокойствие“.  Това състояние продължава 3-4 дни, максимум седмица, както е при смяната на часовото време. Оттам нататък вече човек тръгва да получава тонус, жизненост и енергичност. Пролетната умора е едно физиологично състояние, при което имаме настройка на психиката и преминаване от зимната летаргия към пролетно-летния тонус, жизненост и активност. Това състояние не може да бъде избегнато. Виждам, че се дават много глупави съвети, следването на които евентуално би ни предпазило от пролетна умора – да се пият витамини, да се ядат плодове и зеленчуци и т.н. Всичко това е в сферата на пожеланията“, коментира д-р Веселин Герев. По думите му очаква се хората да усетят пролетната умора към средата на април. „През април се очаква да има повече дни постоянно слънцегреене, за да може да се задейства биомеханичният механизъм в нервната клетка и да се задвижи този психичен процес“, посочи психиатърът.\r\nТони МИХАЙЛОВ", "date": "2018.03.25", "title": "Д-р Веселин Герев, психиатър: Състоянието на пролетна умора при хората се „отлага“ за април, заради липса на постоянно слънцегреене"}
{"url": "http://www.focus-news.net/news/2018/03/25/2503923/regnum-balgariya-nyama-da-goni-ruski-diplomati.html", "text": "България няма да гони руски дипломати, пише руската агенция REGNUM  в обзорен материал по темата.\r\nАгенцията започва с официалната позиция на министъра на външните работи на България Екатерина Захариева, че страната няма намерение да гони руски дипломати, изразена в събота, 24 март, като отбелязва, че тази позиция е била потвърдена от заместник-председателя на управляващата партия ГЕРБ Цветан Цветанов.\r\nПредставя се и позицията заявена от българския премиер Бойко Борисов след заседанието на  Европейския съвет в Брюксел, където той е коментирал „високата степен на вероятност“, която не е достатъчна според него за такава драстична мярка.Според агенцията българския министър-председател сравнил инцидента в Солсбъри с войната в Ирак, където обвиненията срещу Саддам Хюсеин са били построени върху предположения, че страната му притежава химически оръжия, които послужили за въоръжено нахлуване на САЩ и съюзниците им през 2003 година.", "date": "2018.03.25", "title": "REGNUM: България няма да гони руски дипломати"}
