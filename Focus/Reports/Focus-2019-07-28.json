{"url": "http://www.focus-news.net/news/2019/07/28/2684687/d-r-sotir-ivanov-im-petrich-sred-naslednitsite-na-hristo-filipov-i-do-dnes-ima-hora-chast-ot-obshtestveniya-i-kulturni-zhivot-na-balgariya.html", "text": "Подобно на друг от кметовете в историята на Петрич, като например Анастас Тасев Антикаджиев, Христо Филипов е бил преследван от турските власти. Това каза за  Радио „Фокус“ – Пирин  д-р Сотир Иванов, директор на Исторически музей – Петрич по повод 55-ата годишнина от смъртта на Христо Филипов.  Той отбеляза, че дори през 1907 година е арестуван и прекарва с баща си 6 месеца в затвора Еди куле в Солун. „Точно тук идва и един много интересен момент – след като е освободен от затвора, Филипов заминава за Сан Франциско, САЩ и записва философия в местния университет. През 1911 година решава да се завърне в България, където се посвещава на учителската професия. Неговото американско образование му позволява през Балканската война да бъде секретар и преводач на Фредерик Палмър, който отразява военните събития у нас като кореспондент на „Ню Йорк Таймс““, каза още д-р Иванов. Той посочи, че малко след Междусъюзническата война и по-конкретно в годините 1913 – 1914 г. е кмет на Петрич. „Важно е да отбележим, че през 1914 г., заедно с Анастас Тасев Антикаджиев и цяла плеяда възрожденци е сред основателите на местното читалище „Братя Миладинови“ и член на първото му настоятелство. Между другото зад основаването на читалището стоят все хора, които залагат в идеята за културната институция всички онези ценности, които ще осигурят пълноценен културен живот като се започне от библиотека, през музикални школи до запазването на всички важни детайли за една култура. В същото време са се търсили и модерните тенденции“, допълни д-р Иванов. Той обясни, че от 1914 до 1919 г. Христо Филипов е член на Окръжната постоянна комисия в Струмица, тъй като тогава Петрич е попадал под обхвата на Окръг Струмица. „След приключването на войните за национално обединение и подписването на Ньойския мирен договор от 27 ноември 1919 г., Филипов се завръща в Петрич, където се занимава с една от любимите си професии. Тук е мястото да кажем, че той всъщност е имал две страсти – едната е образованието, другата духовния живот, свързан с Българската православна църква. През  1928 година завършва своето философско образование в Софийския университет“, коментира д-р Иванов. Той заяви, че по-късно Христо Филипов продължава своята активност като заедно със своя приятел Анастас Тасев Антикаджиев се включват активно в дейността на Червенокръстката здравна организация, създава ученически лагер, свързани с туризма в местността Вършилото в Беласица. „Между другото те и до ден днешен имат своите последователи в лицето на организацията на българският туристически съюз. През 1931 г. Христо Филипов е ръкоположен за свещеник в старата българска църква „Свети Николай“ в Петрич, където служи до 1946 година. Доживява и новото време, като умира през 1964 година в София, когато е на 84 години. Всъщност най-важното нещо, което трябва да кажем за личността на Христо Филипов е, че той и до ден днешен има своите последователи, а сред наследниците му има хора, които продължават да са част от обществения и културни живот в полза на българската нация“, посочи д-р Иванов. \r\nЛивия НИНОВА", "date": "2019.07.28", "title": "Д-р Сотир Иванов, ИМ – Петрич: Сред наследниците на Христо Филипов и до днес има хора, част от обществения и културни живот на България"}
{"url": "http://www.focus-news.net/news/2019/07/28/2684689/ria-novosti-svaleniyat-v-libiya-il-76-e-prevozval-orazhie.html", "text": "Сваленият в Либия украински самолет Ил-76 е превозвал оръжие от Обединените Арабски Емирства, предава  “РИА Новости“ . Според медийни съобщения, превозното средство е принадлежало на частна украинска компания и е осъществявал доставка за някоя от страните в либийската гражданска война.  \r\n \r\nВ резултат на инцидента един от пилотите на самолета е починал.  \r\nПо-рано бе съобщено, че в Либия, в резултат на удара от страна на правителството на националното единство (признато от ООН) срещу летището Ал-Джафра, което се контролира от Либийската национална армия на Халифа Хафтар, е бил свален самолет Ил-76.  \r\n : Цанко Цолов", "date": "2019.07.28", "title": "РИА Новости: Сваленият в Либия Ил-76 е превозвал оръжие"}
{"url": "http://www.focus-news.net/news/2019/07/28/2684692/nimh-zhalt-kod-za-dazhd-s-gramotevitsi-e-v-sila-za-11-oblasti-na-stranata-za-29-yuli.html", "text": "Жълт код за дъжд с гръмотевици е в сила за 11 области на страната за 29 юли, сочи справка на сайта на НИМХ. Предупреждението е в сила за областите: Видин, Монтана, Враца, Плевен, Велико Търново, Русе, Габрово, Ловеч, София област и град и Перник. В тези райони се очакват краткотрайни интензивни валежи и гръмотевични бури. Възможни са градушки.", "date": "2019.07.28", "title": "НИМХ: Жълт код за дъжд с гръмотевици е в сила за 11 области на страната за 29 юли"}
{"url": "http://www.focus-news.net/news/2019/07/28/2684686/afp-vapreki-zabranata-v-honkong-be-organiziran-nov-protest-politsiyata-izpolzva-salzotvoren-gaz.html", "text": "Въпреки забраната за протести, жителите на Хонконг отново излязоха на демонстрация в неделя, а полицията използва сълзотворен газ срещу тях, предава  AFP . Видео, излъчено по местни телевизии показва как недоволните са издигнали барикади в близост до сградата, служеща като свързочен център на Пекин в Специалния административен регион на Хонконг. Срещу издигнатите от демонстрантите препятствия органите на реда хвърлят множество гранати сълзотворен газ.  \r\n \r\nДо сблъсъка се е стигнало след като група от около 200 души си е пробила път до сградата, където е стоял отряд на полицията. Друга група протестиращи е успяла да превземе една от оживените улици в популярния търговски квартал „Козуей бей“ \r\n \r\nДо сблъсъци се стигна и в събота, когато органите на реда използваха и гумени куршум заедно със сълзотворния газ. Протестиращите изразяват своето недоволство след като три местни банди, вероятно свързани с управляващите, извършиха побой на демонстранти в същия район миналата седмица.  \r\n \r\n : Цанко Цолов", "date": "2019.07.28", "title": "AFP: Въпреки забраната в Хонконг бе организиран нов протест, полицията използва сълзотворен газ"}
{"url": "http://www.focus-news.net/news/2019/07/28/2684688/burgas-katastrofa-mezhdu-tri-avtomobila-e-vazniknala-v-platnoto-ot-grada-kam-kv-vetren-v-rayona-na-statsionarnata-kamera.html", "text": "Катастрофа между три автомобила е възникнала в платното от Бургас към кв. Ветрен в района на стационарната камера до бензиностанцията. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. По първоначални данни има само материални щети, но трафикът в посочения участък е затруднен. \r\nМария ПОПЧЕВА", "date": "2019.07.28", "title": "Бургас: Катастрофа между три автомобила е възникнала в платното от града към кв. Ветрен в района на стационарната камера"}
{"url": "http://www.focus-news.net/news/2019/07/28/2684693/kmetat-na-burgas-dimitar-nikolov-sdelka-mezhdu-gerb-i-biznesa-za-mestnite-izbori-nyama-da-ima.html", "text": "Сделка между ГЕРБ и бизнеса за местните избори няма да има. Това каза Димитър Николов, кмет на Бургас и заместник-председател на ГЕРБ и на ИК на ГЕРБ, в разговор с Илиана Беновска в седмичното обзорно политическо предаване  „Беновска пита“  по  „Канал 3“ . Той заяви позиции по следните теми: \r\n \r\n Преките му контакти с хората и наблюденията на проектите за реконструкция. \r\n    Водещата Илиана Беновска посрещна своя събеседник на една от централните улици на град Бургас. Димитър Николов разказа, че това е неговото ежедневие, защото така се случва, че във връзка с ежедневни си ангажименти по-често е на улицата, сред хората и това може би е нормално за всеки  един кмет, защото това е най-прекият контакт за решаването на проблемите и за познаване на трудностите на хората. „Не Ви ли е страх, че така като ходите сред хората на улицата ей сега някой ще ни спре и ще поиска нещо от Вас или ще изрази дай Боже одобрение, но може би и недоволство от нещо?“, попита водещата. Кметът на Бургас отговори, че човек не трябва да се страхува, това е необходимо и нужно, защото така по най-честния и пряк начин се получава информация за темите, които вълнуват хората. Много често се случва да го спират, това е ежедневие. В повечето случаите темите са много лично-битови, свързани с ремонти пред жилищните сгради, преместване на контейнери за смет, детски площадки, търсене на места в детските градини, търсене на съдействие за места в различни училища, протекли покриви и т.н. \r\n    „А успявате ли да помогнете на всички, знаете, че слънцето не е достатъчно голямо, за да огрее навсякъде?“, попита водещата Илиана Беновска. Димитър Николов отговори, че максимално се старае да да помага. „Има може би в Бургас едно надценяване на правомощията и функцията на кмета като институция, защото една голяма част от темите, които тревожат хората, не са в моите компетентности. Но въпреки това, благодарение на добрите ми комуникации с останалите държавни институции и други власти, например дружества, които не са под управлението на кмета, успявам да им помогна, защото може би заради авторитета и добрата връзка между различните институции хората откликват на моя зов!“, обясни кметът. \r\n    „Личното ми присъствие на много от местата, особено когато те са в ремонт и реконструкция, помага да се решат някои от детайлите, които дразнят хората. Преди беше много лесно, преди 10 години беше достатъчно да се асфалтира една улица и всички бяха доволни, защото не се случваха нещата. Сега обаче е необходимо, когато се ремонтира една улица да се сменят всички комуникации, да се погледнат детайли, тротоари, стълбове за улично осветление, да се реши проблема с отводняването на сградите. Въобще комплекс от мероприятия трябва да се случи, защото ни гледат стотици хиляди очи всеки ден, сега всеки притежава смарт телефон, всеки може да снима, всеки може да коментира!“, каза още кметът на Бургас. \r\n \r\n Културата в Бургас. \r\n     „Кръстили сме нашия разговор „Момчето, което говори с морето“ и дали ГЕРБ успява да говори с хората, визирам вашата битност на заместник-председател на ПП ГЕРБ и заместник-председател на ИК, но нека по първата част – „Момчето, което говори с морето“, разкажете малко за Вас!“    , попита водещата Илиана Беновска. Димитър Николов каза, че преди малко са минали покрай една бронзова плочка, на която пише тези думи – „Момчето, което говори с морето“. Водещата предложи да се върнат и да разгледат тези плочи. „Бургас е известен с прекрасни културни личности, художници, музиканти, хора, които много са надскочили мащабите на града и са дали този колорит, тази известност на града ни с което ние се гордеем. Разбира се голяма част от тях са наши почетни граждани и ние винаги намираме начин да ги удостоим с вниманието на бургаската публика!“, разказа кметът на Бургас. Той показа плочката на Христо Фотев – „Не е измислица морето и щастието съществува“. „Следващата е на Петя Дубарова - „И всяка от звездите е зеница в морето скрила своя отпечатък“, едно от златните стихотворения на Петя! И следващият бронзов символ е „Момчето, което говори с морето на някакъв странен език“ на Недялко Йорданов. На много места в старата част на града, стартирахме една инициатива за реконструкция на автентичните улички на Бургас и на различни места в уличките се опитваме да монтираме различни строфи от бургаски поети!“, разказа още кметът на Бургас. Той показа и морски елементи, оформени от бургаски скулптури, които презентират морето, различни форми от морското дъно. „Това е място за срещи, може би едно от най-популярните места за срещи, както и Морската градина, през лятото Морската градина е най-предпочитаното място за отдих и развлечения!“, добави той. \r\n \r\n Какво може да каже за себе си? \r\n    „Разкажете за „Момчето, което говори с морето“ – Димитър Николов, кмет на град Бургас и партиец от най-висок ранг!“, попита водещата Илиана Беновска. „На 52 години, кмет на града, човек с благ характер, оптимист и в най-тежките моменти, които се случват при мен и в качеството ми на кмет, винаги се стремя да подходя с разбиране и в най-неразплитаемите и тежки казуси и ситуации. Опитвам се да вляза в обувките на човека, който има конкретния проблем или зов за помощ, за да помогна максимално бързо и ефективно да се случват нещата!“, разказа за себе си Димитър Николов. \r\n    „Коя е любимата Ви мисъл, опорната Ви точка, онова, което Ви дава сила? Казахте за трудни моменти в битността Ви на кмет?“, попита водещата Илиана Беновска. Димитър Николов отговори: „Всичко може да се случи на този свят, стига да има кой да го направи! Така че нещата се случват!“. \r\n \r\n Ще се кандидатира ли за следващ мандат? \r\n   На въпроса дали ще се кандидатира за следващ мандат кметът на Бургас отговори така: „Сега е процедура на номинации, така че, ако има доволни мои съграждани, по-точно членове на нашата партия в редиците на ГЕРБ, има вероятност да получа номинация за кандидат за кмет за следващ мандат, но това е все още в сферата на хипотезите!“. \r\n \r\n Стимулирането на младите и образовани хора. \r\n    „Има един въпрос, който ние често, даже и с Вас сме разговаряли, третираме в „Беновска пита“, това е стимулирането на младите и образовани хора, които трябва да получат шанс да останат в България и да работят. Аз много често подхвърлям идеята, ако не може държавата, то общините да могат да отделят нещо от своя бюджет, както прави Орбан, при женитба, при първо, при второ, при трето дете, даже Орбан отпуска по 8 000 за кола, освен по 30 000 за всички събития, които изредих!“, постави водещата въпроса за стимулирането на младите и образовани хора.Димитър Николов отговори, че това са сериозни стимули, но всичко зависи от това дали бюджетът на страната може да си позволи подобни стимули. Това е едно голямо предизвикателство и то минава през призмата на образованието. „Ние искаме рязко да подобрим качеството на образованието, защото образованият, грамотният човек, който има много повече знания е много  по-конкурентен, той може да се бори и да получава по-добро. Стараем се градът да е град на знаещите, на можещите хора. По този начин ще се привличат и инвеститори, които ще осигуряват поминък с по-високи технологии, с повече доходите към самите работници, така градът и икономиката ще бъдат много по-конкурентни. Между другото това важи и за цялата страна!“, категоричен бе кметът на Бургас. \r\n \r\n Искането на по-голяма автономия на общините за оползотворяване на евросредствата. \r\n    „Наскоро поискахте повече самостоятелност, по-голям обем от бюджета да отива в самите общини и по-голяма самостоятелност при разпределението?“, попита водещата Илиана Беновска. Димитър Николов отговори, че става въпрос за по-голяма самостоятелност при взимането на решения за разпределение на европейските грантове. Защото през последните няколко години общините са натрупали много сериозен административен капацитет и опит как да управляват тези процеси. „Обикновено управляващите органи, министерства, ни даваха конкретни средства за конкретни дейности. В случая например град Бургас няма нужда от тази конкретна дейност, но има нужда от средства в друга сфера, която ще подобри качеството на живот и ще даде перспектива и възможности на младите хора. При липсата на такава самостоятелност ние сме длъжни да се съобразяваме с правилата. Затова, ако получим тази самостоятелност, не само Бургас, но всеки един град ще може да адаптира и да инвестира средства в дейност, която е пряко необходима на града и ще има много по-голяма полза!“, обясни кметът. \r\n \r\n Подготовката на ГЕРБ за местните избори. \r\n    „„Момчето, което говори с морето“ премина естествено от говорене с морето в говорене с хората от името на ГЕРБ именно защото г-н Николов е заместник-председател на ГЕРБ и заместник-председател на ИК. Горещо ли е в политиката след евроизборите и преди местните избори?“, попита водещата Илиана Беновска. Димитър Николовотговори: „В момента мога да кажа, че в нашата партия е много горещо, предполагам и в другите партии, защото сме в процес на номинации, на оценка на дейността на кметовете и общинските съветници, въобще на всички, които работят в сферата на местната власт и почти всеки ден някъде текат събрания. Разбира се и на територията на Бургаски регион. На тези събрания се номинират подходящи личности за следващите мандати, прави се оценка на дейността на кметовете и общинските съветници, на кметовете на населените места за изминалия период. Има доста критики, имаме разбира се и промяна във визията кои да са конкретните фигури, които да управляват!“. \r\n    „Каква е промяната на критериите, не сте го обявявали официално?“, попита водещата Илиана Беновска. Събеседникът й отговори, че става въпрос за промяна на конкретните личности. „Когато хората са загубили доверието на своите съграждани и ние го виждаме, защото имаме широка мрежа за получаване на информация чрез наши симпатизанти и членове на партията и ако даден кмет се е отклонил от своите предизборни обещания или по някакъв начин е нарушил моралните принципи и не е успял да си изпълни ангажиментите към хората, разбира се на негово място идва друг кандидат!“, подчерта той. \r\n    „Деликатна тема, Вашият колега от Пловдив Тотев нарушил ли е тези принципи, че си подаде условно оставката и заяви, че няма да се кандидатира?“, попита водещата Илиана Беновска. Събеседникът й отговори, че не е запознат в детайли, доколкото знае става въпрос за негово лично желание и решение. На тези въпроси най-добре обаче могат да отговорят хората от организацията на ГЕРБ в град Пловдив. И там е мястото, където да се дискутира тази тема в контекста на следващата фаза за местен вот. \r\n \r\n Работата на Етичната комисия на ГЕРБ. \r\n    „По искане на министър-председателя и лидер на ГЕРБ Бойко Борисов ГЕРБ създадохте Етична комисия. Тази Етична комисия обяви, че ще има задачата да събира сигнали, да ги проверява и да се произнася. В течение ли сте?“, попита водещата Илиана Беновска. Димитър Николов обясни, че Валентин Радев, Красимир Ципов и Ивелина Василева са членовете на Етичната комисия. Вече е проведено първото заседание през миналата седмица. Тази седмица текат още едно или две заседания. Към Етичната комисия е сформиран помощен орган специалисти, защото те самите не могат да набавят достатъчно информация. \r\n    „Това какво означава, че са ваши членове на ГЕРБ, или че са определени институции?“, попита водещата Илиана Беновска. Събеседникът й отговори, че Етичната комисия има пълната свобода да привлича във връзка с изпълнението на своите функции и дейност специалисти с различна квалификация. Може да привлече юристи, IT специалисти, специалисти, които могат в детайли да разгадаят или разнищят конкретния казус. „Но не разбрах на партиен принцип ли ще ги привличате?“, попита водещата. Кметът на Бургас отговори, че членовете на комисията имат пълната свобода да преценят сами. „Ако се пошегувам сега, дали ще привлечете някой юрист примерно от БСП?“, продължи водещата. Николов отговори: „Това зависи от тях. Нека аз да не се намесвам. Те имат максимална самостоятелност, която им е дала ИК. Те са достатъчно зрели, компетентни, отговорни и морално устойчиви хора и ние сме убедени, че техните мнения и решения ще бъдат най-правилните!“. \r\n   „Сигурно още е рано, но някак завоалирано остана пред кого ще се отчитате и как точно?“, попита водещата Илиана Беновска. Димитър Николов отговори, че Етичната комисия се отчита пред ИК, а ИК се отчита пред Националната конференция. Това в политическите документи е записано конкретно и ясно, така че няма структура в партията, която да не носи отговорност и да не дава отчет. „Да, но този така наречен конгрес на партията я се състои преди местните избори, но по-скоро не?“, продължи водещата. Събеседникът й отговори, че има Изпълнителна комисия и Контролна комисия. Функция на КК е да съблюдава спазват ли се уставните изисквания и принципи, които са гласувани. На въпроса кога предстои първият отчет на Етичната комисия пред ИК кметът на Бургас отговори: „Когато Етичната комисия вече е взела конкретни решения по конкретни казуси ИК има правото да изиска този отчет и да се проведе такава среща. Но пак казвам, че в момента сме в първите крачки на тази дейност!“. \r\n    „Това нещо като „мешере“ ли е, с извинение за сравнението? Вие си решавате помежду си, без дори да кажем, казвам го условно, да има доказана някаква юридическа или друг вид вина?“, попита водещата Илиана Беновска. Димитър Николов отговори: „Именно затова и самите членове на тази комисия са достатъчно квалифицирани и в правната материя, за да преценят доколко основателен е конкретният сигнал. Ако има нужда да получат допълнителна информация, за да вземат решението, те имат достатъчно време и техническа възможност да го направят. Но нека да не влизаме в детайлите, които всъщност са техни прерогативи“. \r\n \r\n Сградата на новата библиотека. \r\n    Димитър Николов обясни, че на 8-ми август стартира строителството на новата библиотека. Новата сграда е изключително добре ситуирана и функционално отговаря на изискванията на регионалните библиотеки. „Може би това са едни от малкото сгради в страната, защото рядко се изграждат нови библиотеки в България. Такава съвсем скоро, след седмица и половина предстои!“, добави той. \r\nПроблемът със замърсяването на морето с пластмасови отпадъци. \r\n    Димитър Николов обясни, че има една много важна тема за която много рядко се говори, това е въпросът за съдържанието на пластмаси в Черноморския басейн, защото това е едно голямо предизвикателство за бъдещето. „Аз наскоро четох, че ако аз съм около 60 килограма, годишно средно изчислено произвеждам 8 пъти повече пластмаси и боклуци по почти половин тон!“, обясни водещата Илиана Беновска. Димитър Николов каза, че десетки хиляди тона пластмаса се изхвърлят ежегодно в Черно море, което е затворен басейн, няма оттичане, защото прекалено малък е Босфорът. Годините на разпад и разграждане на пластмасата варират между 40 и 100. Това е много дълъг период. „Най-уязвими са морските обитатели, рибите и аквакултурите, защото поглъщайки тази пластмаса, хранейки се хората със здравословната морска храна, има много голяма опасност, затова ние държим да бъде създадена такава организация която да следи за съдържанието на пластмаса в морето и в аквакултурите и по този начин да се търсят мерки, които да се противопоставят и да решават едно глобално предизвикателство. Така че, ако не се погрижим ние, жителите на този морски град, защото градът е възникнал около морето и нашето препитание е свързано с морето!“, категоричен бе кметът на Бургас. \r\n \r\n Натовските учения в района на Бургас. \r\n    „Ето виждате как се преплитат политиката с живота ни, с Вашата задача, мисия на кмет. Сега да Ви пратя в отношенията ни с НАТО. Тук до Бургас каква натовска база има?“, попита водещата Илина Беновска. Димитър Николов обясни, че до Бургас има военноморска база, все още тя не е натовска, защото има други международни правила, които не позволяват в момента създаването на военноморска база на НАТО в Черно море. „Но акостират на нашите пристанища, когато има учения?“, продължи водещата. Събеседникът й отговори, че почти всяка година и почти през месец има достатъчно много военноморски учения, които са с обединените сили на НАТО. Обикновено участват не по-малко от 7-8 натовски морски държави. \r\n \r\n Сделката за F-16. \r\n    „Доколко е ефективна покупката на 8 самолета F-16 с предварително заплащане без оборудване и така нататък, да не изреждам аргументите на опозицията?“, попита водещата Илиана Беновска. Димитър Николов отговори, че следейки отстрани този процес може да каже, че това решение е взето въз основа на компетентно мнение на специалисти, на военни експерти, хора, които именно това разбират. „И се радвам, че България може финансово да си позволи покупката на нови самолети, защото преди няколко години се говореше за купуването на втора употреба самолети и тогава не се знаеше дали достатъчно висока ще бъде прецизността в охраната на нашето небе. Сега, когато се купуват нови самолети, то е ескадрила с възможност за допълнително оборудване със съвременните технологии на въоръжаване, България ще има самочувствието на пълноправна членка на НАТО с притежаването на изключително качествена и прецизна военна техника!“, категоричен бе той. Водещата попита своя събеседник дали е ходил войник. Той отговори, че е бил войник, както и всички негови връстници, първо в школата в Плевен, след това в танковата бригада в Айтос. \r\n    „Тоест не казвате от куртоазия и уважение към Борисов, от партийна повеля това за самолетите?“, попита водещата Илиана Беновска. Димитър Николов отговори, че става дума за самолети, които са избрали нашите специалисти, след това сделката е била  потвърдена от МС и разбира се от българския парламент. „И колкото по-бързо България получи тези нови самолети, толкова по-сигурно и безопасно ще бъде нашето небе. И мисля, че това е нормално. България може да си позволи и мисля, че трябва да може да си позволява достатъчно висок процент от своя бюджет, каквито са изискванията към натовска държава, за да може да защитава нашата страна!“, категоричен бе той. \r\nПредизвикателствата през бизнеса, свързани с намирането на работна ръка. \r\n    Димитър Николов обясни, че често има срещи с хора от бизнеса в кабинета си и те са в посока трудности при намиране на квалифицирани работници и служители в техните предприятия. „Все по-малко ме търсят за съдействие за осигуряване на работа, да кажем в приемния ми ден преди 3,4 или 5 години много често идваха хора, които търсеха съдействието на кмета, за да им намеря работа спрямо тяхната квалификация. Сега основно срещи с хора, представители на бизнеса, които ме молят да им съдействат за осигуряване на работници, служители за техните компании. Това между другото е голям проблем в цялата страна, особено сериозен в Бургас. Ако не бяха чужденците, ако не бяха украинците, ако не бяха казахстанците и много други националности, които работят тук по морето, щеше да има сериозен проблем!“, заяви той. \r\n \r\n Разпръскването на водна пара в жегите. \r\n    Кметът обясни, че на всеки осветителен стълб е сложена по една тръбичка и пускаме пара. Водещата се приближи и се увери сама, че това е така. Димитър Николов обясни също така, че на всеки стълб има излъчвател за уай-фай и всеки може да ползва и мобилните приложения на община Бургас за информация. \r\n \r\n Намаляването на партийната субсидия на един лев за получен глас. \r\n    „Субсидията по желание на Бойко Борисов и на ГЕРБ вече е гласувана, независимо от желанието на президента Радев, да бъде един лев. Сега бизнесът готов ли е да инвестира в политиката и срещу какво, г-н заместник-председател на ПП ГЕРБ?“, попита водещата Илиана Беновска. Димитър Николов обясни, че конкретно в Бургас това са компании, които са с чужди капитали, западни компании и едва ли имат желание да се занимават с политика и да се намесват в политиката. „Аз мисля, че нашата партия има достатъчно собствени възможности, именно затова съвсем наскоро ние променихме и правилата за събиране на членски внос!“, категоричен бе той. \r\n   На въпроса колко е членският му внос, кметът на Бургас отговори, че той е в размер на 100 лева всеки месец. „Не е ли малко?“, попита водещата Илиана Беновска. Събеседникът й отговори: „Такова е решението на партията, всеки един с реципрочна на моята длъжност в партията трябва да внася не по-малко от 100 лева. Общинските съветници, кметовете на населени места, депутатите, всички, които са в политическия апарат и заемат по-отговорни длъжности имат задължението да плащат много повече, отколкото един обикновен член на партията!“. \r\n   Димитър Николов беше категоричен, че ГЕРБ ще се справи със собствени средства и сили, защото има в момента натрупани средства, които не са разходвани от досегашната партийна субсидия. Може би след време трябва да се мисли сигурно за следващи парламентарни избори и по-нататък. Но към този момент финансовата кондиция на партията не предполага търсене на финансова подкрепа от страна на бизнеса. \r\n   „Тоест сделка няма да има, поне засега, между бизнеса и партията за тези избори, така ли?“, попита водещата Илиана Беновска. Събеседникът й отговори, че това е така и тези правила са валидни не само за ГЕРБ, а и за всички политически партии в страната. \r\nФиналното му обръщение. \r\n    „Добре, какво искате да кажете в заключение? Какво не казахме, какво пропуснах и какво Вие укрихте?“, попита водещата Илиана Беновска. Събеседникът й отговори, че винаги, когато сме в разгара на лятото, притесненията му са да не се случват сериозни катаклизми и сезонът да завърши нормално, защото обикновено една голяма част от жители на Бургас се препитават и доходите и поминъкът им са свързани с туризма. „И затова, когато нещата са наред и хората успяват да си осигурят средства за зимния период или да инвестират средства, така че мисълта ми е да не се случват трагедии, каквито често се случват, големи наводнения, бедствия, терористични актове, за да може хората да си осигурят бъдещето!“, завърши Димитър Николов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2” на 28-ви юли 2019 година.", "date": "2019.07.28", "title": "Кметът на Бургас Димитър Николов: Сделка между ГЕРБ и бизнеса за местните избори няма да има"}
{"url": "http://www.focus-news.net/news/2019/07/28/2684690/nikolay-valkanov-bmgk-borisov-vinagi-si-izpalnyava-obeshtaniyata-tova-e-uspeshnata-politika.html", "text": "Борисов винаги си изпълнява обещанията, това е успешната политика. Това коментира Николай Вълканов, председател на БМГК, в разговор с Илиана Беновска в седмичното обзорно политическо предаване  „Беновска пита“  по  „Канал 3“ . Той заяви позиции по следните теми: \r\n \r\n Необходимостта от стабилност и предвидимост на изпълнителната власт. \r\n„Г-н Вълканов, изкушавам се в днешното ежедневие да Ви попитам всичко ли се купува с пари?“, започна разговора водещата Илиана Беновска. Николай Вълканов отговори, че не всичко се купува с пари. „Не всичко се купува, не се купува любов, не се купува щастие, не се купува уважение. Това трябва да си заслужиш, трябва много години да се доказваш за тези неща пред хората, с които работиш!“, добави той.  \r\n „Питам Ви, защото Вие сте един от хората, които обикновено наричат богати, друг е въпросът, Вие ще изясните етимологията на това „богат“, Вие сте и заместник-председател на най-голямата работодателска организация КРИБ, Вие сте и създател и ръководител на „Минстрой Холдинг“ и на Настоятелството на Минно-геоложкия университет. Какво мислите, дали политиците се купуват с пари? Предстои, след като стана субсидията на партиите един лев, подозрението, че Вие, например, ще си купите партия?“, продължи водещата Илиана Беновска. Събеседникът й отговори, че няма намерение да си купува партия и е далече от политиката, въпреки че пряко всички участваме в политиката. „Не може да си голям работодател, в „Минстрой“ работят 4 000 човека, и да си безразличен към политиката и към това кой управлява тази държава. Винаги работодателите и синдикатите имаме отношение към политиката. За нас е важно да имаме стабилност, стабилно управление и това правителство, което е с мандат от 4 години, първо да го изкарва, да няма прекъснати мандати, защото това пречи на бизнеса. И второ, тези политици, с които се срещаме преди да влязат в парламента и те обещават в програмата си, те трябва я да изпълняват през цялото време. Това правителство на Борисов така направи, каза – няма да правим промени в данъчната политика, няма да правим популистки ходове – удържаха и бизнесът е доволен от това. Това иска бизнесът – спокойствие!, подчерта той.  \r\nНиколай Вълканов обясни, че този, който управлява, когато прави предизборната си политика, предизборната си кампания, трябва ясно да каже как ще управлява. Това е по-важно, а не парите. Много важно е да спечелиш избирателите, да спечелиш бизнеса, не само едрия бизнес, но и дребния със своята програма и после да докажеш във времето, че ги изпълняваш. Тогава хората гласуват за програми и за политики, а не за личности.  \r\n„Косвено говорите за Борисов, хвалите ли го?“, попита водещата Илиана Беновска. Събеседникът й отговори, че за Борисов не може да каже, че той не е удържал на думите си, даже много често са го критикували в парламента за вдигане на данъците, но той е устоявал, както и финансовият министър, и са подчертавали, че няма да действат популистки, а ще си спазват предизборните обещания. И това е много важно. „Аз казах, когато инвестираш 100-200-300 милиона в индустрията, трябва да си сигурен какво ще се случва през следващите години. Аз казах, че влияе много цената на металите, когато цената на металите падне на борсата, ние започваме да губим приходи. И ако през това време правителството увеличи данъците и цената на тока, ние какво трябва да правим? Трябва да затваряме работни места, да намалим заплати и кой печели от това? Трябва така да се разсъждава и когато един политик разсъждава по този начин, ние гласуваме за него!“, подчерта още веднъж бизнесменът. \r\n  \r\n Недоволството на работодателите от високите цени на тока за бизнеса. \r\n„Добре, но бизнесът винаги е недоволен, ето, искахте отново и отново КРИБ и Асоциацията на работодателите да се ревизират цените на тока за бизнеса?“, попита водещата Илиана Беновска. Николай Вълканов отговори, че цените на тока имат много голяма тежест, влияят върху бизнеса на енергоемките предприятия, а това са минната индустрия, металургията, те са значителна част. „И когато си планираш бюджета за годината, в това число заплати, ръст на заплати, ние правим всяка година минимум 10% ръст на заплатите, ти трябва да си сигурен и в суровините, които получаваш, че няма да има голям срив. Ето, например цените на цветните метали миналата година паднаха с 30%, това означава, че приходите ни са намалели с 30%, но ние не намаляваме работните заплати и не съкращаваме хората, държим ги. А когато цената на тока в сектора се вдига и то значително, с 20%-30% или с 50%, това започва да влияе. Ние гледаме какво се случва в Европа, нали все пак сме в ЕС, там енергоемките предприятия имат съвсем други цени за електроенергията. Ние това искаме, дали ще стане със закон, дали ще стане с решение, дали ще става по някакъв друг начин, но енергоемкият бизнес трябва да получава облекчения в цената на електроенергията!“, подчерта директорът на „Минстрой“. \r\n \r\n Предложението на КНСБ за необлагаем минимум. \r\n„Като говорите за пари, какво се случва в Европа и за заплати, нека да Ви напомня последното предложение на КНСБ, лично на неговия президент Пламен Димитров, който иска да има необлагаем минимум. Как се отнасяте вие работодателите към това хората да имат необлагаем минимум, той предлага в рамките на две минимални работни заплати?“, попита водещата Илиана Беновска. Николай Вълканов отговори, че по принцип много е важно работниците и служителите да получават високи заплати а не минимални, да получават високи заплати, да бъда осигурявани на тези високи заплати, за да може да имат високи заплати. „А колкото до исканията на КНСБ, ние много често се разминаваме с техния искания по различни причини, но така или иначе, когато са необлагаеми две минимални работни заплати, това и за бизнесът е добре, и за работниците е добре!“, добави той.  \r\n„Това е важна новина, която правите в момента, защото Пламен Димитров, президентът на КНСБ  се гласи и мисля, че прати тази седмица послание- писмо до министър-председателя Борисов това да се обсъди на правителствено равнище!“, подчерта водещата Илиана Беновска. Събеседникът й добави, че все пак е добре този въпрос да се обсъди на заседание на НСТС. \r\n \r\n Намаляването на субсидиите за партиите. Ще направи ли КРИБ дарение на някоя политическа сила? \r\n„Връщам Ви към темата за парите и за партиите, преди малко Георги Гергов, едно от знаковите лица на БСП, който беше отстранен от Корнелия Нинова, но той е и един от големите в бизнеса, каза, че ще продължи да дава пари на БСП, защото той ги давал „като в църква“. Вие бихте ли погледнал така на тази мисия и коя е Вашата „църква“ – ГЕРБ ли, БСП ли, ДПС ли?“, попита водещата Илиана Беновска. Николай Вълканов отговори, че Думата “църква“ я разбира правилно и помага много на църквите в България. Той продължи, че в момента помага на две църкви - едната е в Бургас, другата е във Велико Търново. „И не само сега, помагам и на културата, на изкуството, на университетите, на образованието. Доста средства отделям за това. Колкото до партии, аз никога не съм искал да имам партия, предлагано ми е през годините да вляза в политиката, аз съм отказвал, тъй като моето поприще е науката, да се развивам като специалист в минната индустрия. Там съм силен и там градя, но не ми е безразлично кой управлява България, пак казвам. Тази промяна в закона, който е за финансиране на партиите, това е нормално поведение, защото знаем всички, че в Америка е така и в доста западни страни е така, тоест партиите могат да набират средства без ограничения, стига да са явни, светли, тези, които ги даряват, да са си платили данъците върху тях, да бъдат изчистени, това е нормална практика. Няма от какво да се притесняват. Чета сега, че тревогата идвала от определени политически сили, че ще се купуват кметове. Това няма как да се случи, защото кметовете, които управляват населените места, работят по закони. Законите са такива, че трябва да обявят обществена поръчка, трябва да направят други неща и виждаме, когато не го правят, прокуратурата какво прави, колко кметове отидоха където трябва. Така че аз не се притеснявам, че някой ще купи кметове или някой ще купи политици. Имаме доста добро законодателство и доста силна прокуратура и следствие, които, който го сбърка го слагат на място. Така че едва ли някой ще си го позволи!“, категоричен беше Вълканов.  \r\n„Но президентът Радев каза, че ГЕРБ неслучайно намаляват субсидията на един лев, защото те, не го цитирам съвсем перфектно, „живеели от комисиони“, които получавали от индустриалците, от бизнесмените, от такива като Вас, заради спечелени обществени поръчки или друг вид бизнес!“, припомни водещата думите на президента. Събеседникът й отговори, че самият той не може да каже подобно нещо, тъй като  участва много малко в обществени поръчки, бизнесът му е съвсем различен. „Но там, където съм участвал, например в „Мини Марица Изток“ „Минстрой“ традиционно е силен, там е на най-ниска цена. Тоест вземаш поръчката на най-ниска цена. Така е и в пътища, така е и в магистрали, там няма как да отделяш едни пари  ида ги даваш на някого. Лично аз мога да кажа, че никога никой не ми е искал пари за спечелена обществена поръчка!“, обясни той.  \r\n„А Вие не сте ли се чувствал така, възпитано, да се отблагодарите за това, че някой Ви е зачел труда, авторитета, усилията?“, попита водещата Илиана Беновска. Събеседникът й категорично заяви, че не е така и продължжи: „Когато ти си спечели обществената поръчка с най-ниска цена, когато твоята фирма е с най-добри показатели, с най-добра техника, с най-добри специалисти, как да се чувстваш задължен към някого? На много места в обществените поръчки, особено в общините, пък и не само в общините, ето, „Марица Изток“ е държавно предприятие, всичко е на най-ниска цена!“. Вълканов обясни, че „Минстрой“ са много силни в „Мини Марица Изток“ в монтажа на багери, „Минстрой“ затова е и създаден от „Марица Изток“ да изгражда тези огромни машини, които идват и да ги обслужва, но там всички поръчки са най-ниска цена. Тогава участват фирми от Германия, от Румъния, от Балканския полуостров, от Македония, и „Минстрой“ участва. „И когато спечелиш на най-ниска цена в една голяма конкуренция, няма от какво да се притесняваш, нито директорът на мините, нито аз, тъй като всичко е прозрачно и ясно!“, категоричен бе той.  \r\n„След като имате уважението да го нарека към сегашните управляващи, цитирате премиера Борисов, Влади Горанов, министъра на финансите, не е ли редно да подпомогнете тяхната политическа дейност и да им направите легални дарения?“, попита водещата Илиана Беновска. Събеседникът й отговори: „Това законът вече го разрешава. Щом законът го разрешава, щом имаш достатъчно средства, които можеш да ги дариш, разбира се, всеки един трябва да прецени иска ли го или не го иска. Но, пак казвам, не е важно, дали, ще дариш пари, важна е политиката, защото аз гласувам или моите служители гласуват за политики. И когато хората, които искат да влязат в парламента или в кметствата, трябва да знаят, че ние следим политиките и техните действия преди това!“.  \r\n„Не влязохте ли сам в капан, казахте „хората ми гласуват за политики“, не се ли издадохте, че казвате на вашите хора – гласувайте за правителството примерно на Борисов?“, попита водещата Илиана Беновска. Николай Вълканов отговори, че служителите му са свободни хора, не можеш да им кажеш за кого да гласуват. Тези хора са умни и те много добре знаят как да гласуват на тези избори за политики. \r\n„Как така „знаят“, как го разбират?“, попита водещата Илиана Беновска. Вълканов отговори: „Гласуването е много лично и когато ти получаваш добра заплата, когато получаваш добри осигуровки, когато всичко получаваш на светло ти си доволен от работата на твоето ръководство и на това управление. Това е, което искам да кажа!“. \r\n„Добре, но все пак избягвате въпроса, кажете ми точно и откровено. Ще дарите ли пари на ПП ГЕРБ лично Вие, Николай Вълканов и в КРИБ обсъждали ли сте го?“, попита водещата Илиана Беновска. Николай Вълканов отговори, че този въпрос все още не е обсъждан. Той продължи, че местните избори са много важни, защото там живеят работниците и служителите. Според него кметът на Златоград е един доказал се кмет - Мирослав Янчев. „Той е от ГЕРБ, ние ще гласуваме за него, но не защото е от ГЕРБ, а защото доказа, че може да управлява тази община и да помага за развитието на бизнеса и на хората в общината. Кметът на Мадан, той е от ДПС, то там където ние работим, където имаме хиляди хора, където живеят нашите хора, техните деца, болници, градини, детски площадки. Всичко това е изключително важно за нас и нашите хора го виждат. Те знаят много добре кой е Мирослав Янчев. Това са кметове, с които работим всеки ден, ние ги познаваме. Няма нужда някой да ни казва колко е добър единият и колко е добър другият!“, обясни директорът на „Минстрой“. \r\n„Аз не Ви подпитвам, за да излезе компромат, но понеже от ДПС заявиха, цитирам пак свободно:  Ахмед Доган, почетният председател на ДПС, би могъл да дари пари на ДПС?“, попита водещата Илиана Беновска. Събеседникът й отговори: „Разбира се, г-н Доган е доказан политик, доказа се в бизнеса, така че законът му дава право да дарява където иска и колкото иска. Така или иначе тази партия ДПС е негова рожба и той никога няма да я остави!“. \r\n„И, вие, кога ще решите -  Николай Вълканов и КРИБ – отделно, дали, ще дарявате на партии - било на ГЕРБ, пък може и на БСП?“, продължи водещата. Николай Вълканов отговори, че не делят кметовете на политически партии, те са личности, доказани личности. Има кметове по трети мандат, пети мандат, те са се доказали. „Но сигурно като свършат отпуските, август месец или септември ние ще имаме заседание на УС на КРИБ и на Камарата и тогава ще ги вземем тези решения. Въпреки че всеки сам има право да прави това, което иска. Ние не можем да издадем заповед гласувайте за тази политическа сила, тук гласуваме за кметове, за личности!“, добави той.  \r\n„Питам Ви така настойчиво, защото и в думите на президента Радев, и в аргументите на БСП на Корнелия Нинова се прокрадна не, а даже се формулира ясно, че бизнесът, който досега се е отблагодарявал едва ли не под масата на  политиците, сега ще има възможност легално вече, чисто осчетоводено да се отблагодари на управляващите?“, продължи с въпросите си водещата Илиана Беновска. Николай Вълканов отговори, че това е световна практика и при най-великите сили това се прави, говорим и за САЩ, и за европейски държави. Това е нормална политика и ние трябва да свикваме с нея. \r\n„Добре, но не излязоха ли, Вие споменавате американците и американската политика, твърде забогатели някои политици, които имаха възможност да получават партийни дарения за своите кампании, за своите управления и своите политики?“, попита водещата Илиана Беновска. Председателят на Настоятелството на МГУ отговори, че това не е лошо, например Бил Клинтън или Джордж Буш са излезли богати хора. „Някои влизат богати и излизат по-богати, но при тях е демокрация. Това е демокрация, Клинтън може да изнесе лекция и да получи 10 милиона долара, може един милион долара. Никой не го пита защо. Законът позволява и се прави. Докато тук, ако го направиш, ще имаш хиляди въпроси, защо си го направил, как си го направил, какво точно спечели от цялата тази работа?“, заяви той.  \r\n„Проф. Вълканов, неволно не потвърждавате ли, че най-добрият бизнес е политиката?“, попита водещата Илиана Беновска. Събеседникът й отговори: „Не, за мен най-добрият бизнес е там, където работиш и да работиш правилно, силно, да стигаш световни нива. Много фирми в България работят така, че да стигнат европейски и световни нива, това ще бъде добре и за всички!“. „Тоест, Вие, няма да смените Вашия бизнес в областта на металургията с политика?“, попита водещата. Вълканов отговори, че няма никакво намерение да го прави. Той подчерта, че за него най-важното е да развива компаниите си и припомни случая с „Горубсо“ Мадан: „Понеже споменахме няколко пъти премиерът Борисов, през 2012 г. Едно предприятие „Горубсо“ Мадан беше фалирало, 1000 човека бяха на улицата. Премиерът направи търг кой да откупи задълженията. Състезавахме се 4-5 фирми, ние спечелихме през нощта, той седя късно през нощта, защото на улицата стоят хора вече 6 месеца, не бяха получавали заплати от 6 месеца, не бяха осигурявани от 10 години тези хора, те не съществуваха в правния мир, нямаха осигуровки в НОИ. Тогава взехме „Горубсо“ Мадан и днес то е едно от водещите в Европа по производство на оловно-цинков концентрат. Там работят 1000 човека с високо възнаграждение, с много техника. Изобщо едно от най-добрите предприятия стана. Това мога да правя и това ми е силата!“. \r\n \r\n Социалната политика в предприятията му и благотворителната дейност. \r\n„Каква е социалната ви политика в „Горубсо“ Мадан? Ще кажа личните си впечатления, без да изглежда, че Ви правя някаква скрита реклама, но знам, че вие давате, тази година мисля, че са 35, която измина, 35 стипендии на студенти от МГУ, които ще се върнат да работят при вас?“, попита водещата Илиана Беновска. Николай Вълканов отговори, че имат 35 стипендии, дадени в МГУ, но това го правят за всички предприятия, а отделно „Горубсо“ Мадан има 30 задочни студенти, които учат в МГУ. „Нашата социална политика към общините е отворена, силна, подпомагаме болница в Златоград, трябват им пари за гориво, за оборудване, помагаме всяка година. Кметството има нужда да направи един хубав градски парк, подпомагаме кметството със средства. В Мадан имаме стипендианти, имаме 80 ученика, с Вас водим тази битка за дуалното обучение. Едно от тези места е именно гимназията в Мадан, 80 деца учат, които получават безплатен обяд и тези, които имат успех над 4,5 получават и стипендия. Това е социалната политика изобщо на Минната камара, на КРИБ, на „Минстрой“ специално, на местата, където работим, ние сме много отговорни, защото това са нашите хора, там са децата на нашите служители, болницата обслужва нашите служители, затова сме социално отговорни!“, разказа Вълканов.  \r\n„Хората обаче винаги очакват от богатите повече помощ, успявате ли да „огреете“ по-широко?“, попита водещата Илиана Беновска. Събеседникът й отговори, че не успява, защото исканията за помощ са ежедневни. По 7, по 8, по 3, по 5 писма всеки ден пристигат отнякъде за нещо - от индивидуални хора до организации, до театри, до кина, най-различни случаи. „Аз казах, че ние подпомагаме училища, подпомагаме общини, за „Минстрой“ говоря, подпомагаме изкуството, наградите „Икар“, на ансамбъл „Българе“ „Минстрой“ е генерален спонсор. Страшно много неща правим в това, но не можем да огреем всички. Нуждаещите се са много. На една детска болница в София им подаряваме пари за купуване на оборудване, на специални неща, например някаква лампа, която струва 30 000 е много важна за лечение на деца в детска хирургия, те не могат да си я позволят, но ние можем да я закупим и да им я дарим. И това правим, пак казвам, на много помагаме, но не можем на всички!“, обясни той.  \r\n„Добре, но не е ли редно държавата да се грижи, споменахте болница, лампа за 30 000, а не бизнесът да го прави това?“, попита водещата Илиана Беновска. Николай Вълканов отговори, че винаги дава пример със САЩ, там например бизнесът страшно много работи в университетите. „Това, което ние го направихме в МГУ в настоятелството, в настоятелството трябва да са хора, които са готови да дарят 200, 300, 500 хиляди, един милион на университета. Едно време чорбаджиите са били в настоятелствата. Този, който влиза в настоятелството, трябва да знае, че отива там, за да финансира, а не да си напише във визитката аз съм член на настоятелство или председател на настоятелство. Трябва да го заслужиш това нещо и да се гордееш с него. Така е в големите развити страни, бизнесът работи с университетите, правят стажантски програми, осигуряват апаратура и техника, взимат ги на стажове. После те излизат от най-добрите университети и отиват в най-големите корпорации!“, разказа той.  \r\n„Добре, Вие „чорбаджията“ в добрия смисъл на думата, използваме това определение и тази титла бих казала. Вие винаги сте бил много открит и сте казвал колко хора работят, колко осигуровки и заплати и т.н. Колко данъци плащате?“, попита водещата Илиана Беновска. Николай Вълканов отговори, че те са от немалкото фирми, които работят на светло,  плащат много данъци, корпоративен данък, данък печалба, ДДС, данък представителни разходи, плащат за колите, които ползват. В момента не може да каже точните числа, но сумата е доста голяма.  \r\n \r\n Сделката за F-16. \r\n„Добре, но въпросът ми водеше към друг, как се отнасяте към това, че вашите данъци и моите данъци също така оформиха сумата, която ще заплатим за американските самолети F-16?“, попита водещата Илиана Беновска. Николай Вълканов отговори, че точно това представлява държавата. Държавата се финансира от данъците, тя няма друг бизнес, това са данъците и акцизите, които се събират и колкото повече данъци се събират от фирмите и от гражданите, които работят, толкова по-добре за една държава. „Държавата си има програма, национална сигурност и отбрана. С нашите данъци се купуват самолети, кораби, нали искаме да имаме сигурност и отбрана. Или в болниците и НЗОК, където отиват от нашите осигуровки. Държавата няма друг бизнес - данъци и акцизи. Тези данъци вече се разпределят от правителство и от парламент къде да отидат в бюджета на държавата. И ние никога не казваме – това са моите пари. Това са парите не само на гражданите, но и на компаниите и на корпорациите. Това е държавата, нейният бизнес са данъците и акцизите. Ние оттам нататък не можем да казваме точно какво трябва да се случва. Затова сме избрали правителство, парламент и депутати, на които имаме пълно доверие и те знаят как да ги харчат!“, заяви Вълканов.  \r\n„Пълно доверие имате в мнозинството или в БСП и ДПС или във „Воля“?“, попита водещата Илиана Беновска. Събеседникът й отговори: „В парламента! Нали, България е парламентарна република и парламентът трябва да бъде отговорен за това как се харчат парите. Първо бюджетът се приема от правителството и след това от парламента!“. „Как може да имате доверие в „Обединени патриоти“, които вчера се „разединиха“, ако мога така да се изразя, изразиха недоволство, че Волен Сидеров не ходел на работа, не взимал решения. Аз попитах самата, тогава, той защо получава държавна субсидия?“, попита водещата. Вълканов отговори, че при „Обединени патриоти“ кризата не е от вчера, но те най-добре си знаят вътрешните отношения. Той още веднъж подчерта важността на това властта да е стабилна и предвидима.  \r\nКак се развива животът му в личен план, щастлив човек ли е?  \r\n„Сега много рязко, Вие щастлив човек ли сте?“, попита водещата Илиана Беновска. Николай Вълканов отговори: „Смея да кажа, че съм щастлив! Смея да кажа! Защо? Защото първо имам прекрасно семейство. Имам 3 деца с които се гордея. Намерих си прекрасна жена за която утре ще се оженя! Прекрасна жена, Руми, с която живея вече 6 години, изключителен човек, професионалист, работеща жена. В същото време добра майка, добра домакиня, така че аз се гордея с нея и затова съм щастлив. Щастието идва от близките хора! Щастието за мен е здраве, на мен, на близките ми хора, на хората, които познавам, за всички хора щастие“. \r\nНиколай Вълканов обясни, че щастието е като седнеш вечерно време или преди да заспиш да можеш да кажеш – беше един добър ден. Щастие е да можеш да правиш добри дела. „Както говорихме за спонсорство и за подпомагане на църкви и на училища, това е щастие, вътрешно щастие. Още по-голямо щастие е, когато постигаш големи успехи в работата си или в бизнеса, който ръководиш. Когато се сравняваш със световното ниво. Много инвестиции трябват, стотици милиони, 200-300 милиона правиш в минната индустрия, но ти си на световно ниво, добивът ти е световен, заплатите ти са световни, техниката, с която работиш, е световна, най-добрата техника. Но пак казвам, щастието започва от личното, от семейството, от децата, от жената и прераства в работата, така че мога да кажа, че съм щастлив!“, каза той.  \r\nПодаръкът на Беновска.  \r\nБеновска изненада своя събеседник, като му подари картина от момента в който подарява годежния пръстен на Румяна. Той благодари и каза, че това е една от най-хубавите му снимки. Водещата продължи, че иска да му подари и един стих от Веселин Ханчев, който иска да каже на съпругата си: \r\n„За твойто тихо идване, което все още в мен отеква като гръм.  \r\nЗа даденото и назад не взето, за прошката, че с теб съм и не съм.  \r\nЗа думите понякога спестени, за ласките, които не спести.  \r\nЗа силата, която вля у мен, когато беше най-безсилна ти!  \r\nЗа туй, че беше на твое име кръстен и моят лош, и моят хубав час.  \r\nНа малкия ти  пръст, наместо пръстен, горещите си устни слагам аз!“ \r\n \r\n„Благодаря, много се радвам за подаръка, невероятно, благодаря! Невероятна картина по една от най- хубавите ми снимки, благодаря!“, завърши Николай Вълканов участието си в обзорно политическо предаване „Беновска пита“ по „Канал 3“ и „Радио К2” на 28-ви юли 2019 година.", "date": "2019.07.28", "title": "Николай Вълканов, БМГК: Борисов винаги си изпълнява обещанията, това е успешната политика"}
{"url": "http://www.focus-news.net/news/2019/07/28/2684696/pazardzhik-intenziven-e-trafikat-v-defileto-velingrad-varvara.html", "text": "Интензивен е трафикът в дефилето Велинград-Варвара, предаде репортер на  Радио „Фокус“ – Пазарджик . Полицейски патрули има на ханче Септември и на входа на Велинград. В началото на дефилето има поставено светлинно информационно табло, което предупреждава шофьорите за опасност от падащи камъни. По-натоварен е трафикът в посока към Пазарджик. \r\nВаня НИКОЛОВА", "date": "2019.07.28", "title": "Пазарджик: Интензивен е трафикът в дефилето Велинград-Варвара"}
{"url": "http://www.focus-news.net/news/2019/07/28/2684697/sofiya-mazh-e-pochinal-pri-tezhak-intsident-mezhdu-tir-i-tri-leki-avtomobila-kray-dragoman.html", "text": "Мъж е починал при тежък инцидент между ТИР и три леки автомобила край Драгоман. Това съобщиха от пресцентъра на  МВР . Инцидентът е станал към 15.10 часа в района на Драгоман. Към мястото веднага са насочени полицейски екипи. Според първоначалната информация от катастрофата е починал водачът на камиона. \r\nЗапочва оглед на местопроизшествието. Пътят Драгоман-Калотина е временно затворен за движение на моторни превозни средства и в двете посоки.", "date": "2019.07.28", "title": "София: Мъж е починал при тежък инцидент между ТИР и три леки автомобила край Драгоман"}
{"url": "http://www.focus-news.net/news/2019/07/28/2684698/mkd-makedoniya-balgariya-otricha-da-se-e-otkazvala-ot-nominatsiyata-na-yordan-kamchev-za-pocheten-konsul.html", "text": "България се отказа от номинирането на Камчев за почетен консул в Македония. Това заглавие е погрешно и моля да бъдете коректни и да не разпространявате неистините, пише в писмо на българското Министерство на отбраната, цитирано от македонското електронно издание  “МКД“  .  \r\nИзданието припомня, че българският вицепремиер и министър на отбраната Красимир Каракачанов заяви в интервю за \"Канал 5\", че това решение ( за оттеглянето на номинацията)е взето след реакциите в македонската общественост и опозицията. \r\nЕто и текста на част от интервюто, касаеща номинацията, така както е предадена на интернет страницата на македонския телевизионен  “Канал 5“  без редакторска намеса: \r\n„Миналата година Камчев бе номиниран за български почетен консул, с аргумента, че е човек, който е много влиятелен в икономиката, има своя авторитет в Македония. Но когато македонските власти не подкрепиха тази идея, както виждате, България не повдига въпроса, защото, както виждате, той е гражданин на Република Македония. Иначе България го номинира, но когато Македония заяви, че не е приемливо за нас, няма проблем, в края на краищата се съобразяваме с вашето мнение“, каза тогава Каракачанов. \r\n \r\n  Юлиян Марков", "date": "2019.07.28", "title": "„МКД“ (Македония): България отрича да се е отказвала от номинацията на Йордан Камчев за почетен консул"}
{"url": "http://www.focus-news.net/news/2019/07/28/2684694/d-r-adriyan-dankov-odbh-vidin-martvo-prase-e-otkrito-v-zaden-dvor-v-romskiya-kvartal-nov-pat-vav-vidin-probata-za-afrikanska-chuma-se-ochakva-da-bade-gotova-v-ponedelnik.html", "text": "Мъртво прасе е открито в заден двор в ромския квартал \"Нов път\" във Видин, пробата за африканска чума се очаква да бъде готова в понеделник. Това каза за  Радио \"Фокус\" - Видин  Адриян Данков, директор на Областната дирекция по безопасност на храните-Видин. Той посочи, че мъртвото прасе е открито в петък. \"В три километровата зона на квартал \"Нов път\" се намира свинеферма, в която се отглеждат 4 000 прасета, но там са взети строги мерки за биосигурност. Проби за болестта от фермата са изпращани в лаборатория в София през миналата седмица и те са отрицателни\", обясни д-р Данков. Той допълни, че сигнали за мъртви прасета са имали в дирекцията от различни селища на областта, като последните са от село Мали Дреновец, но всички проби, които са взети са били отрицателни. \"Регистрацията на прасета в задния двор продължава. Готови са списъците на хората, отглеждащи прасета в задния двор в общините Бойница, Грамада, Макреш, Чупрене и Ново село\", каза  д-р Данков.  \r\n   \r\nАнна ЛОЗАНОВА", "date": "2019.07.28", "title": "Д-р Адриян Данков, ОДБХ-Видин: Мъртво прасе е открито в заден двор в ромския квартал \"Нов път\" във Видин, пробата за африканска чума се очаква да бъде готова в понеделник"}
{"url": "http://www.focus-news.net/news/2019/07/28/2684695/burgas-dvama-sa-postradali-pri-paten-intsident-v-otsechkata-kv-kraymorie-burgas-dvizhenieto-se-izvarshva-v-ednata-lenta.html", "text": "Двама са пострадали при пътен инцидент в отсечката от кв. „Крайморие“ към Бургас. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. Инцидентът е станал между два леки автомобила на завоя срещу бензиностанция „Лукойл“. Движението се извършва само в едната пътна лента, трафикът е затруднен. \r\nМария ПОПЧЕВА", "date": "2019.07.28", "title": "Бургас: Двама са пострадали при пътен инцидент в отсечката кв. „Крайморие“ – Бургас, движението се извършва в едната лента"}
{"url": "http://www.focus-news.net/news/2019/07/28/2684700/burgas-otvorena-e-za-dvizhenie-avtomagistrala-trakiya-v-rayona-na-km-356-v-posoka-sofiya.html", "text": "Отворена е за движение автомагистрала „Тракия“ в района на км 356 в посока София. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. Пътният участък бе временно затворен поради пожар в лек автомобил, при който няма пострадали. \r\nМария ПОПЧЕВА", "date": "2019.07.28", "title": "Бургас: Отворена е за движение автомагистрала „Тракия“ в района на км 356 в посока София"}
{"url": "http://www.focus-news.net/news/2019/07/28/2684582/pregled-na-osnovnite-temi-v-svetovniya-pechat-agentsiya-fokus.html", "text": "Американската и турската гледна точка за влошаващите се отношения между двете страни и ново лекарство срещу ХИВ/СПИН са сред темите на световния печат \r\n*** \r\n \r\n  Външнополитическите и военните политики трябва да се променят с обстоятелствата. По време на Студената война бе логично Вашингтон да създаде НАТО и да вкара в него Турция. Днес, доминиран от САЩ Алианс не е толкова нужен, а същото важи в дори по-голяма степен за турското членство в него, пише в коментар американското издание  The American Conservative  в материал, представен без редакторска намеса.  \r\n \r\nВкарването на Турция, която никой никога не е бъркал за либерална демокрация от западен тип, винаги е било леко намирисващо. Страната се е доказала като нестабилна през годините с честа намеса на военните в делата на управляващите. През 1974 г. Турция навлезе Кипър и стигна почти до война с Гърция – друг член на НАТО. А последващите слаби коалиции не успяха да решат проблемите на Турция.  \r\n \r\nЗа щастие конфронтацията с Русия така и недойде и след като СССР се разпадна, официални лица от Алианса работеха денонощно за съставянето на нови планове, полагащи началото на „изнвънрегионални“ операции, които да не са свързани със защитата на Европа. Турция изигра почти никаква роля в тях, макар да прати малък помощен отряд в Афганистан.  \r\n \r\nЩо се отнася до американските санкции, Анкара показа слаби съюзнически връзки (но добро геополитическо мислене) – като отказа да позволи на американски части да открият втори фронт срещу Ирак от нейна територия. Това създаде търкания с Пентагона, до тогава един от защитниците на Анкара в САЩ. Що се отнася до по-скорошно време, Турция изигра и твърде малка роля в Сирия. \r\n \r\nОще в началото на войната в Сирия, Ердоган позволи на „Ислямска държава“ да преминава свободно през турската граница. Контрабандата процъфтя. Зетят на Ердоган и министъра, отговарящ за петрола бяха обвинение в незаконно забогатяване чрез незаконна търговия. В началото на 2018 г. Анкара започна офанзива срещу сирийските кюрди, които съдействаха на САЩ в борбата срещу екстремистите. В искането си за буферна зона, Ердоган дори заплаши да посегне и на американските военни.   \r\n \r\nТурция се обърна също така срещу Израел, продължи да се боричка с Гърция и отказа да съдейства за разрешаването на кипърския въпрос. А откриването на газ във водите на кипърци доведе до последващо изостряне на отношенията, което въвлече и ЕС в конфликта. Да не говорим че Ердоган открито и без никакви доказателства обвинява САЩ в участие в провалилия се опит за преврат, извършен преди три години. Дори не повдигаме въпроса за върховенството на закона в Турция. \r\n \r\nНищо от това обаче явно не трогва американската администрация. Последният проблем, който може да предизвика влошаване на отношенията бе закупуването на руските системи С-400 от Турция. Не е изненадващо, че Тръмп обвини администрацията на Обама, но решението бе на Ердоган. Вашингтон многократно предупреждаваше, че това застрашава сигурността на американските самолети F-35, които Турция иска да закупи, тъй като руските техници могат да открият в тях слаби места, ако Анкара наистина закупи такива. Но това остана нечуто от Ердоган.  \r\n \r\nСлед като Турция все пак завърши покупката, сега тя най-вероятно ще бъде санкционирана с изтеглянето си от програмата за F-35, както и финансово по закона за противодействие на американските противници.  \r\nНо всъщност по-добре ще бъде направо да се прекрати турското членство в НАТО. А може да се обмисли и изтегляне на американското оборудване от Инчърлък. Това ще е доста закъснял хора за Алианса, който до този момент демонстрира невиждан интерес към разширяване.  \r\n \r\nЕдинствената сериозна заплаха за сигурността на Европа в момента е Русия. И все пак Турция не може да получава доверието на натовски съюзник в един бъдещ конфликт. Външната политика на Анкара в момента се различава коренно от тази на западните държави, а нейното сътрудничество с Русия ще й попречи да се противопостави на Москва ако НАТО направи това. Според някои сенатори, Турция все още е твърде важна, но ако нейното членство бъде суспендирано, това само ще приложи на практика съществуващото състояние на нещата.  \r\n \r\nЕстествено Ердоган няма да бъде начело вечно. САЩ трябва да запомнят, че Турция е повече от един човек и да се концентрират към бъдещето. Но все пак не трябва и да се търси одобрението на двулични съюзници, чието значение е намаляло. Само 18% от турците гледат на САЩ благосклонно, а 72 смятат, че Вашингтон е заплаха за тях.  \r\nАнкара де факто е избрала да не бъде в НАТО. САЩ и останалите членове трябва да ратифицират това решение и работят в Турция за създаването на ново сътрудничество, която интересите им отново съвпаднат. Новите обстоятелства изискват нови политики.  \r\n*** \r\n \r\n Американски санкции срещу Турция ще навредят и на двете страни, пише турският журналист Калъч Канат в англоезичното издание  Daily Sabah  в материал, представен без редакторска намеса. \r\nМиналата седмица едно от най-значимите развития по отношение на турско-американските отношения беше срещата на президента на САЩ Доналд Тръмп с десетки републикански сенатори. Според съобщенията по време на срещата президентът Тръмп се е опитал да убеди сенаторите по отношение на потенциалните негативни последици от приемането на санкции срещу Турция за САЩ и техните двустранни отношения. Много от тях са обсъждали досега потенциалната загуба на Турция, ако Анкара закупи ракетната система С-400, въпреки че, както написа в социалната мрежа „Туитър“ сенатор Линдзи Греъм санкциите срещу Турция ще доведат до загуба за двете страни. Тази ситуация може да създаде неблагоприятни последици за американските национални интереси по три начина. Първо, санкционирането на Турция вероятно ще навреди на потенциалното геополитическо сътрудничество между двете страни. \r\nПрез последните няколко години политиките на администрациите на САЩ срещу Турция предизвикаха значителен проблем в доверието между двете страни. \r\nОсвен че оказва влияние върху общественото мнение за външната политика на САЩ, този дефицит на доверие може да окаже въздействие и върху  турската външна политика. В един все по-бурен регион и в много критичен момент е жизненоважно за САЩ да установят работни отношения със своя съюзник в НАТО. \r\nНапрежението в Черно море, статутът на Крим, нестабилността в Ирак и конфликтът в Сирия са само няколко региона, в които САЩ ще се нуждаят от подкрепата на Турция за формулиране и прилагане на дългосрочна стратегия. \r\nСъществуващото сътрудничество във войната срещу тероризма и стабилизационните операции в Афганистан и продължаването на съвместните дейности в тези области също са изключително критични за външната политика на САЩ. \r\nВ разгара на всички тези кризи и критичните роли, които Турция играе в тези конфликти, да се създаде разрив с Турция, може да доведе до сериозна загуба за американската администрация. Както многократно се споменава във вестника, американската администрация трябва да обърне значително внимание на възможното разрушително въздействие на санкциите върху турското възприятие за САЩ и въздействието на това възприятие върху съществуващото и бъдещото сътрудничество между две държави. \r\nВторо, санкциите срещу Турция също ще доведе до икономическа загуба за Турция. След изявленията на Пентагона за изключване на Турция от програмата F-35, някои анализатори твърдят, че това ще доведе до минимум 500 милиона долара загуба за проекта F-35. \r\nПотенциалните щети, които изключването на Турция може да създаде за механизмите на веригата за доставки на програмата F-35, често се посочваха от американски служители. В допълнение към това, забавянето на доставката на F-35 след изключването на Турция също ще породи сериозен проблем с получаването на поръчки за програмата. \r\nНякои доклади също така посочват потенциалното увеличение на единичната цена на F-35 след подобна стъпка. Приемането на по-нататъшни санкции срещу Турция може също да разпространи тази вреда в други области на икономически отношения между две държави. \r\nВсъщност това създава още една загуба за турско-американските  отношения. Въпреки че някои в САЩ изглеждат много нетърпеливи да \"накажат\" Турция чрез санкции, те са обърнали внимание на икономическите загуби, които подобни действия могат да донесат и на САЩ. \r\nНа трето място, развалянето на отношенията между Турция и САЩ също води до загуба. Всички съюзници на САЩ по света внимателно наблюдават действията на САЩ срещу съюзник в НАТО. \r\nЗаплахата за санкциониране на съюзник и изключването му от стратегическа оръжейна програма може да генерира висока степен на безпокойство сред други съюзници на САЩ в различни части на света. Особено след обявяването на програмата F-35 всички останали страни партньори и бъдещите партньори за бъдещи оръжейни програми осъзнават, че има възможност за едностранни действия от страна на САЩ срещу други страни партньори. \r\nБез съмнение това ще доведе до алтернативно мислене и проучване на различни сценарии по отношение на бъдещето на отношенията на тези страни със САЩ. Вече съществуващата липса на доверие в САЩ ще се увеличи през следващите няколко години поради политиката на САЩ спрямо Турция. По този начин това ще бъде друга сериозна загуба за външната политика на САЩ. \r\nВсички тези загуби трябва да бъдат анализирани и разгледани от американските външни политици, преди да се вземат решения относно санкциите срещу Турция. Вътрешните политическите сблъсъци и политиканстването от страна на някои представители на американската администрация  не трябва да водят до необратимо и скъпоструващо действие, което би довело до сериозен разрив със съюзник. Трябва да се разбере, че това ще бъде губеща ситуация и за двете страни и всеки, който следва тази политика, ще бъде отговорен за загубите.  \r\n*** \r\n \r\n  Американската фармацевтична компания „Мерк“ (Merck) разработва имплант, който би могъл да помогне на имунната система на човек да предотврати заразяване с вируса на ХИВ в продължение на около година, пише американското издание  USA Today .  \r\n \r\nСпоред лекари, използвайки голям колко игла имплант, лекарите ще могат да осигуряват на човешкия организъм умерени дози от експериментално вещество, наречено „ислатравир“, което има за цел да спре разпространението на вируса в бъдеще.  \r\n \r\n„Окуражени сме от резултатите на тези резултати, доказващи теорията на проучване, занимаващо се с потенциално приемане на умерени дози ислатравир в рамките на 12-седмичен период“, заяви доктор Рой Барнс, вицепрезидент и един от главните медицински работници в изследователските лаборатории на компанията.  \r\nСпоред друг специалист – д-р. Джордж Хана, веществото е много ефикасно и с него лекарите вероятно ще могат да лекуват хора, заразени с ХИВ или да се използва като превантивно средство в здрави пациенти.  \r\n \r\nХана разкри, че то е преминало успешно експериментите при животните заразени с ХИВ, но тестовете при хората са още в начален етап. Той разкри, че имплантът ще бъде зареден с висока доза ислатравир, а веднъж поставен в тялото, той ще освобождава постепенно веществото в продължителен период от време. „В момента работим по имплант за превенцията на ХИВ, но същият теоретично може да се използва за лечение“, увери докторът. Според него, резултатите от първите три месеца тестове са добри и окуражаващи.", "date": "2019.07.28", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/28/2684581/predstoyashti-sabitiya-v-stranata-za-28-yuli-agentsiya-fokus.html", "text": "*** \r\n \r\nВ зала „Амбасадор“ на „Рамада хотел Тримонциум\" министърът на образованието и науката Красимир Вълчев участва в конференция на тема „Съхранението на българския език и родовата памет по света – път към Родината“. \r\n \r\n*** \r\n \r\nОт 14.00 часа пред Летния театър в Морската градина ще се проведе първият студентски фестивал „Сцената”. \r\n \r\n*** \r\n \r\n \r\nОт 19.00 часа в Летен театър – Бургас в Приморски парк ще се проведе Концерт на младите таланти от Академичния фолклорен ансамбъл на АМТИИ, изпълнения на опера от Белканто, откъс от мюзикъла „КОСА“ от студентите от Американския университет, поп и джаз музика от студентите в НМА - Кристиан Грънчаров и Кристиана Атанасова и други  \r\n \r\n*** \r\n \r\n \r\nВ 19.30 часа на Открита сцена „Охлюва“ ще се проведе концерт „100 години ФК „Черноморец Бургас“ \r\n \r\n*** \r\n \r\n \r\nВ 20.00 часа в залата на народно читалище „Просвета 1888“ – Поморие ще бъде поставена постановката „Горката Франция“  \r\n \r\n*** \r\n \r\nОт 21.30 часа в Туристически комплекс „Акве Калиде“ ще бъде прожектиран филмът „LOVE.NET“. \r\n \r\n*** \r\n \r\nОт 14.00 часа на вр. Околчица ще се проведе Vola Open Air 2019 - музикалeн фестивал. \r\n \r\n*** \r\n \r\nОт 17.00 часа в парк „Рила” ще се състои литургия по повод похода, пресъздаващ пренасяне на мощите на Свети Иван Рилски от Търново в Рилската света обител. \r\n \r\n*** \r\n \r\nОт 20.00 часа в село Камен бряг ще се проведе бутиковият фестивал „Jazz на село“. \r\n \r\n*** \r\n \r\nОт 21.00 часа в парк „Галерията” ще се състоят прожекции на късометражни филми. \r\n \r\n*** \r\n \r\nОт 18.00 часа сал от рециклирани материали ще бъде пуснат на южния бряг на река Марица като част от програмата за творчески резиденции „ADATA AiR“. \r\n \r\n*** \r\n \r\nВ залата на Народно читалище „Просвета 1888“  ще бъде представена постановката „Горката Франция“. \r\n \r\n*** \r\n \r\nОт 18.00 часа в катедрален храм „Св. Висарион Смоленски“ ще бъде отслужена тържествена Вечерня с Петохлебие. \r\n \r\n*** \r\n \r\nОт 19.00 до 21.00 часа по случай 55-тия рожден ден на директора на Държавна опера – гр. Стара Загора Огнян Драганов, дверите на Митрополитския дом ще бъдат широко отворени за всички миряни.  \r\n \r\n*** \r\n \r\nОт 13.00 часа в зала „Арена Шумен“ ще се състои закриване и награждаване на победителите в Националната индивидуална купа по шахмат Мемориал „Стоян Иванов“.", "date": "2019.07.28", "title": "Предстоящи събития в страната за 28 юли (Агенция „Фокус“)"}
{"url": "http://www.focus-news.net/news/2019/07/28/2684584/irlandskiyat-premier-brekzit-bez-sdelka-mozhe-da-dovede-do-obedinena-irlandiya.html", "text": "Премиерът на Ирландия Лео Варадкар заяви, че ако Великобритания излезе от ЕС без да има сключено споразумение между Лондон и Брюксел, това може да доведе до обединението на Ирландия, предава  AFP .  \r\nКоментарът му е направен след като новият британския министър-председател Борис Джонсън изрази мнението, че текущата сделка за Брекзит е неприемлива, започвайки подготовка за напускане на Съюза без договор за отношенията на двете страни след 31 октомври. Напрежението се покачи и заради т.нар. „спирачка“ – механизъм в споразумението, сключено от предишния премиер Тереза Мей, според който Великобритания ще остане част от Европейския митнически съюз докато не се реши проблема с границата и граничния контрол между Ирландия и Северна Ирландия.  \r\n \r\n„Хора, които бихте описали като умерени националисти или умерени католици, които бяха повече от доволни от статуквото, ще гледат все по-често към обединение на Ирландия“, каза Варадкар цитиран от местни медии. „И изведнъж ще видите все повече либерални простестанти и юнионисти, които ще си задават въпрос къде се чувстват у дома“, допълни премиерът.  \r\n Цанко Цолов", "date": "2019.07.28", "title": "Ирландският премиер: Брекзит без сделка може да доведе до обединена Ирландия"}
{"url": "http://www.focus-news.net/news/2019/07/28/2684691/kommersantrusiya-aleksey-navalni-be-priet-v-bolnitsa-sled-ostar-alergichen-pristap.html", "text": "Критикът на Кремъл Алексей Навални, който излежава 30-дневната си присъда „лишаване от свобода“ е приет в болница в неделя заради остър алергичен пристъп, съобщава електронното издание на руския вестник  “Коммерсант“ .  \r\n \r\n„Причината за алергичната реакция към момент е неизвестна. През целия си живот Навални никога не е страдал от алергии“, съобщиха от 64-та болница, където е хоспитализаран опозиционерът в една от социалните мрежи. Навални се намира в стабилно състояние, като в стаята ми има охрана, която го наблюдава.   \r\n : Цанко Цолов", "date": "2019.07.28", "title": "„Коммерсант“(Русия): Алексей Навални бе приет в болница след остър алергичен пристъп"}
{"url": "http://www.focus-news.net/news/2019/07/28/2684586/protothema-gartsiya-gartsiya-i-balgariya-sa-na-parvo-myasto-v-es-shto-se-otnasya-do-tyutyunopushene.html", "text": "Скороформираното правителство на „Нова Демокрация“ в Гърция е твърдо решено да приложи закона забраняващ пушене в затворени обществени пространства, който съществува от 2008 г. насам, но не се спазва, пише гръцкото издание  “Protothema” .  \r\nГърция е една от малкото страни в ЕС, където тютюнопушенето на обществени затворени места е забранено, но де факто мярката не се прилага на практика. Според данни на Световната здравна организация, прилагането на закона в Гърция е твърде слабо.  \r\n \r\nВ допълнение, според „Евростат“, заедно с България, Гърция заема първото място що се отнася до нивата на пушене в държавите от ЕС. Австрия е една от малкото страни, където такъв закон все още не е приемат и приложен, а пушенето там е разрешено в барове и ресторанти.  \r\n Цанко Цолов", "date": "2019.07.28", "title": "Protothema (Гърция): Гърция и България са на първо място в ЕС що се отнася до тютюнопушене"}
{"url": "http://www.focus-news.net/news/2019/07/28/2684699/api-vazstanoveno-e-dvizhenieto-po-pat-i-5-ruse-byala-pri-km-7.html", "text": "Възстановено е движението по път I-5 Русе – Бяла при км 7. Това съобщиха от  пресцентъра на Агенция \"Пътна инфраструктура\" .", "date": "2019.07.28", "title": "АПИ: Възстановено е движението по път I-5 Русе – Бяла при км 7"}
{"url": "http://www.focus-news.net/news/2019/07/28/2684587/mkd-balgariya-i-ispaniya-sa-prateni-pred-evropeyskiya-sad-zaradi-mrasen-vazduh.html", "text": "През месец май 2018 г., след десетгодишни предупреждения, срещу шест държави-членки на ЕС, сред които Германия и Франция бяха предприети мерки заради неспазване на препоръките за регулиране на замърсяването на въздуха. Сега е ред на Испания и България, коментира македонското електронно издание  “МКД“ . Брюксел обяви, че двете държави „систематично са нарушавали препоръките за количеството на азотен диоксид (отпадъчен продукт при горене), с които са юридически обвързани от 2010 г. насам“, се казва в съобщение на Европейската комисия.  \r\n \r\nЕмисиите на азотен диоксид са сред главните замърсители на въздуха в ЕС, като причината за натрупването са най-вече задръстванията и дизеловите автомобили. Според Европейската агенция за околната среда, в Испания годишно около девет хиляди души умират следствие не замърсения въздух.  \r\nБългария, която вече е осъждана за неспазване на регулацията, този път е подсъдима заради високите нива на серен диоксид, който се отделя при горенето на фосилни горива. Европейската комисия предупреди Хърватия и Румъния заради същите нарушения.   \r\n  Цанко Цолов", "date": "2019.07.28", "title": "„МКД“: България и Испания са пратени пред Европейския съд заради мръсен въздух"}
{"url": "http://www.focus-news.net/news/2019/07/28/2684585/deutsche-welle-novi-razkritiya-hvarlyat-oshte-neyasnota-varhu-pozhara-v-rayhstaga-prez-1933-g.html", "text": "Наскоро открити показания от свидетел хвърлиха неяснота около пожара в германския Райхстаг, случил се през 1933 г., предава англоезичната редакция на  Deutsche Welle . Пожарът, при който голяма част от сградата на тогавашния парламент изгаря се разглежда от историците като ключов момент по време на управлението на Адолф Хитлер, който му позволява да се придвижи към обсебването на пълната власт в страната. Нацистите използват събитието за да оправдаят въвеждането на извънредно положение, в което започва разправа с обвинените за пожара комунисти. \r\n \r\nВ петък германски вестник публикува писмени показания от 1955 г., открити в архива на съда в Хановер. Те са дадени от Ханс-Мартин Ленингс, бивш член на нацистката групировка Щурмабтайлунг (или SA). Според записаното, в нощта на пожара, Ленингс е закарал холандския комунист Маринус фон дер Лубле до сградата на Райхстага. Ленингс разкрива, че когато пристигнали на мястото усетили „странна миризма на изгоряло, както и облаци дим, издигащи се“ от Райхстага.  \r\n \r\nНе е ясно защо SA ще водят холандски комунист в сградата на парламента посред нощ, но ако се вярва на показанията, по това време пожарът вече бил започнал.  \r\nФон дер Лубле по-късно е обвинен в разпалването на пожара и екзекутиран след като признава, че е извършил деянието сам, с цел, според неговите думи, да обедини комунистите срещу фашизма. Освен него, подсъдими са още четирима души, но те в крайна сметка биват оправдани, като сред тях е и Георги Димитров.  \r\n \r\nСпоред показанието на Ленингс, той и останалите от групата му, които са закарали фон дер Лубле до Райхстага, са били принудени да подпишат документ, в който декларират, че не знаят нищо за инцидента. Малко по-късно почти всички, станали свидетели на началния етап на пожара били убити, а самият Ленингс бяга в Чехословакия.  \r\n \r\nИсториците са раздвоени по въпроса за палежа на Райхстага. Повече са съгласни, че фон дер Лубле е действал сам, докато някои обвиняват висши партийни функционери на нацистите в умишлено запалване на огъня с цел да се сдобият с оправдание за разправа над политическите си противници.  \r\n Цанко Цолов", "date": "2019.07.28", "title": "Deutsche Welle: Нови разкрития хвърлят още неяснота върху пожара в Райхстага през 1933 г."}
{"url": "http://www.focus-news.net/news/2019/07/28/2684589/tass-emanyuel-makron-shte-posreshtne-vladimir-putin-na-19-avgust-v-breganson.html", "text": "Френският президент Емануел Макрон се готви да приеме президента на Руската федерация Владимир Путин на 19 август във Форт Брегансон. Френският лидер съобщи това в събота в ефира на телевизионния канал  BFM, цитиран от  TACC .  \r\n„Подготвям се за среща с руския президент Владимир Путин, която ще се проведе в Форт Брегансон след няколко седмици - на 19 август“, заяви президентът на Франция. \r\nОтговаряйки на въпроси на журналисти, Макрон каза, че е избрал Форт Брегансон, една от летните резиденции на президентите на Франция, поради това, че това е \"удобно място за работа, може да се провеждат всички международни телефонни разговори, да се приемат чуждестранни лидери\". \r\nПо темата за текущите му отношения с американския президент Доналд Тръмп, Макрон каза: \"Ще продължим да работим с него в перспективата на срещата на върха на Г-7 (в Биариц 24-26 август). Вчера проведохме телефонни разговори с него\" . \r\nФорт Брегансон е крепост, извисяваща се на скала над водите на средиземноморското крайбрежие, разположена по средата между Ница и Марсилия. Това военно укрепление е превърнато в лятна резиденция на президентите на Франция от генерал Де Гол, който е бил там през 1964 година. Това място е обичано и от президентите Жорж Помпиду, Валери Жискар д'Естен и Никола Саркози. Президентите Франсоа Митеран и Франсоа Оланд, напротив, рядко са отсядали  там. \r\n \r\n  Юлиян Марков", "date": "2019.07.28", "title": "ТАСС: Еманюел Макрон ще посрещне Владимир Путин на 19 август в Брегансон"}
{"url": "http://www.focus-news.net/news/2019/07/28/2684588/partiya-edinstvena-makedoniya-sreshtite-s-filip-riykar-sa-tazhen-den-izvarsheno-e-predatelstvo.html", "text": "Срещите на Зоран Заев и Християн Мицковски с Филип Рийкър са тъжен ден за Македония, предателство за суверенитета на държавата след признанието на лидерите на СДСМ и ВМРО-ДПМНЕ, че Рийкър взема решенията за Македония, се казва в изявлението на проруската партия Единствена Македония, цитирана от македонското електронно издание  „Скопие1“ . \r\n  \r\n Агенция „Фокус“ представа партийната позиция без редакторска намеса. \r\n \r\nМарионетното правителство на Зоран Заев вече не се крие, че е поставено и купено от чуждестранен властови център, който работи за изтриване на всичко, което е македонско. \r\nНо сега, потвърждението и за Християн Мицковски, който преди срещата с Рийкър на пресконференция каза: „След няколко часа ще имам възможността да кажа на Рийкър, кой играе политически игри и ще му ги опиша подробно. И Рийкър, като опитен дипломат, като изслуша двете страни, се надявам да вземе правилното решение ”, с което Мицковски несъзнателно признава, че Рййкър взема решения за Македония. \r\nЕдинствена Македония пита Заев и Мицковски, чуват ли се какво говорят. Заев е министър-председател, а Мицковски иска да става премиер. Знаете, или трябва да знаете, че премиерите са държавната власт, която взема решения за Македония, а не дипломати като Рийкър. \r\nЕдинствена Македония не дава празни обещания. Няма да се предадем, защото новата народна власт, която идва ще сложи край на марионетките в Македония. Както казахме на американския министър на отбраната Джеймс Матис, че ще ги спечелим на референдума, когато той дойде в Скопие, за да помогне на Заев за референдума заради предполагаемата руска намеса, така че окото ни няма да трепне, за да кажем на дипломати като Рийкър, да не доближават държавните институции и могат да ги обикалят само в радиус от поне 500 метра, се казва в изявлението на Единствена Македония. \r\n \r\n  Юлиян Марков", "date": "2019.07.28", "title": "Партия Единствена Македония: Срещите с Филип Рийкър са тъжен ден, извършено е предателство"}
{"url": "http://www.focus-news.net/news/2019/07/28/2684583/pod-mototo-edinni-za-balgariya-premina-traditsionniyat-sabor-na-levitsata-na-vrah-buzludzha-obzor.html", "text": "Под мотото \"Бузлуджа 2019 г. - Единни за България\" премина традиционният събор на левицата на връх Бузлуджа. Така бяха отбелязани 128 години от организираното социалистическо движение. Празникът на партията бе отбелязан с богата програма, която започна още в петък. Националният събор на левицата бе кулминацията на събитията. На историческата поляна се събраха хиляди социалисти и симпатизанти на БСП от цялата страна. По данни на организаторите на поляната бяха около 40 хил. души. Те носеха знамена на партията, тениски и шапки с нейното лого, както и българския трибагреник.  В началото на официалната част на историческата поляна прозвучаха химнът на България,  на Европейския съюз и на Социалистическия интернационал. На сцената бяха поканени лидерът на БСП Корнелия Нинова, ръководството на партията, депутати от ПГ на \"БСП за България\", коалиционни партньори на БСП, настоящи кметове от левицата. Всички те бяха посрещнати с възгласи: \"БСП\". В своето слово  лидерът на БСП Корнелия Нинова  заяви, че партията не се продава, не се предава, а продължава с вярата на хиляди социалисти. Нинова обърна внимание, че ГЕРБ се отказват от ключовите си кметове. Тя попита какво е това освен признание за провал. Лидерът на БСП подчерта, че партията ще държи на своите успешни кметове и оттново ще ги издигне. \"Но ще имаме и много млади и нови кандидати, подкрепете ги, нека всички работим за тях, за да има приемственост и обновление\", каза още Нинова. Лидерът на партията изтъкна, че БСП е първата политическа сила със своя платформа за местния вот. \r\n\"Скъпи социалисти, симпатизанти, коалиционни партньори, гости, скъпи българи, историческият връх Бузлуджа ни събра отново, събра ни уважението към Димитър Благоев и съратниците му, към нашите предци, които преди 128 години проведоха тук Бузлуджанския конгрес и сложиха начало на борбата за справедливост. Тук сме да се поклоним пред героите на България - Хажди Димитър и неговите честници, които проляха кръвта си на тази промяна за свободата на България. Днес ни събират тези две думи - тези две ценности: справедливост и свобода, защото и днес мнозина не се чувстват свободни българи и за мнозина няма справедливост, но за разлика оттогава днес българи отнеха свободата на други българи и справедливостта за други българи. Днес едноличната, авторитарна власт, пълзящата диктатура управлява чрез страх и апатия. Борисов управлява не защото може и не защото народът го иска, а заради страха, в който държи народа. Заради апатията, която предизвиква с политиката, която води. Държава не може да се управлява със страх, нация не може да се развива с апатия. Държава се управлява с ум, нация се развива с труда и силите на всеки българин и това е задачата пред нас\", подчерта Нинова. Тя посочи, че днес политическият опонент е ГЕРБ. \"Нашият враг е страхът и нашата задача е да отидем до всеки, беден, слаб, онеправдан и унижен, да му подаден ръка, да му дадем вяра, да му кажем, че съдбата ни зависи от всеки от нас. Да му кажем: \"Народе, изправете се и те ще паднат\", каза Нинова. Слово към хилядите социалити на историческата поляна отправи и  народният представител от ПГ на \"БСП  за България\" Георги Гьоков . Той изрази убедеността си, че на 130-ата годишнина от създаването на партията премиерът на България ще се казва Корнелия Нинова.  \"Победа, другари, победа на тези избори. Честит празник социалисти, честит празник комунисти, честит празник леви хора. Да живее България и победа\", каза още Гьоков.  \r\n\"Тази шайка, която води държавата трябва да бъде свалена. Трябва да я свалим. Предстои ни битката за местните избори. Сигурен съм, че ще се явим с наши достойни кандидати, но надеждата на всички българи е свързана с нашата партия и с нашите кандидати за кметове и общински съветници. Трябва да се борим с тази шайка и да започнем битката за спасяване на България\", заяви депутатът Гьоков.  \r\nСлед официалните слова бяха наградени проф. Искра Баева, Къдринка Къдринова и Иван Гранитски наградите на Националния съвет на БСП за 2019 г., съобщиха от пресцентъра на партията. Доц. д-р Искра Баева е тазгодишният лауреат на конкурса за изследвания в областта на историята „Димитър Благоев”, а журналистите Къдринка Къдринова и Иван Гранитски са носителите на наградата за политическа журналистика и публицистика „Георги Кирков – Майстора”.  \r\nДеница КИТАНОВА", "date": "2019.07.28", "title": "Под мотото \"Единни за България\" премина традиционният събор на левицата на връх Бузлуджа (ОБЗОР)"}
{"url": "http://www.focus-news.net/news/2019/07/28/2684758/daily-express-frenskiyat-prezident-zaplashi-da-blokira-targoviyata-s-velikobritaniya-dokato-tya-ne-plati-smetkata-za-razvoda.html", "text": "Президентът на Франция Еманюел Макрон се опита да задуши оптимизма на Борис Джонсън за търговска сделка след Брекзит  с един от най-силните съюзници на Обединеното кралство, настоявайки, че ЕС няма да обсъжда търговията, докато не бъде платена „сметката за развода“, пише британският консервативен вестник  Daily Express .  \r\nЕвропейският съюз ще откаже да разговаря за търговията с премиера Борис Джонсън, докато Великобритания не даде на Брюксел предвидените 39 милиарда британски лири. Острото предупреждение дойде от един от най-силните съюзници на Еманюел Макрон и бивш френски министър за ЕС Натали Лоазо. Говорейки пред Sky News, Лоазо потвърди, че няма да има дискусия за бъдещи търговски отношения, докато не бъдат платени парите за напускане на ЕС, и не бъдат уредени правата на гражданите и проблема с ирландската граница. Острото предупреждение от френската страна идва на фона на ескалиращото противопоставяне между Великобритания и Европейския съюз преди 31 октомври. \r\nЛоазо каза, че заплахата на Борис Джонсън за Брекзит без споразумение няма да реши нищо. Тя предложи, че този подход ще върне Великобритания в позицията, в която се намира сега. \r\nНовоизбраният френски евродепутат добави, че ЕС само ще предостави удължаване на Брекзит\"ако се случи нещо сериозно\" като общи избори или втори референдум.и каза: „Трябва да направите избор. Камарата на общините трябва да направи избор.Има споразумение за оттегляне, което е на масата, или няма сделка – изборът е само между двете. \r\n \r\n  Юлиян Марков", "date": "2019.07.28", "title": "Daily Express:  Френският президент заплаши да блокира търговията с Великобритания, докато тя не плати „сметката за развода“"}
{"url": "http://www.focus-news.net/news/2019/07/28/2684595/nimh-vremeto-shte-e-predimno-slanchevo-s-kupesto-dazhdovna-oblachnost-sledobed.html", "text": "Днес над България ще е предимно слънчево. Това съобщи за  Агенция „Фокус“  Мартин Славчев от Националния институт по метеорология и хидрология.  Около и след обяд в западната половина от страната ще се развива купеста и купесто-дъждовна облачност. Ще има краткотрайни валежи от дъжд, придружени с гръмотевици и временно усилване на вятъра. На места явленията ще интензивни. Ще има условия за градушки. През нощта срещу понеделник валежите ще продължат и ще обхванат и централните райони от страната. Ще продължи да духа до умерен вятър от изток-югоизток. Ще е горещо с максимални температури между 33° и 38°. Атмосферното налягане е по-ниско от средното за юли и ще продължи да се понижава. \r\nПо Черноморието ще бъде слънчево. Ще продължи да духа слаб до умерен вятър от изток-югоизток. Максималните температури ще са между 27° и 30°. Температурата на морската вода е 26°-27°.  Вълнението на морето ще бъде 2-3 бала. \r\nВ планините ще е предимно слънчево. Около и след обяд, в масивите от Западна България ще се развива купеста и купесто-дъждовна облачност и там на места ще има краткотрайни валежи от дъжд, придружени с гръмотевични бури. Ще духа умерен югоизточен вятър, по билата югозападен. Максималната температура на височина 1200 метра ще е около 24°, на 2000 метра - около 19°.", "date": "2019.07.28", "title": "НИМХ: Времето ще е предимно слънчево с купесто-дъждовна облачност следобед"}
{"url": "http://www.focus-news.net/news/2019/07/28/2684594/mon-ministar-krasimir-valchev-uchastva-v-konferentsiya-na-tema-sahranenieto-na-balgarskiya-ezik-i-rodovata-pamet-po-sveta-pat-kam-rodinata.html", "text": "Министърът на образованието и науката Красимир Вълчев участва в конференция на тема „Съхранението на българския език и родовата памет по света – път към Родината“, която ще се проведе днес в зала „Амбасадор“ на „Рамада хотел Тримонциум\" в Пловдив. Това съобщиха от пресцентъра на  Министерството . \r\nФорумът се организира от Асоциацията на българските училища в чужбина (АБУЧ) с подкрепата на Министерството на образованието и науката и на Пловдивския университет „П. Хилендарски”. На него ще се отрази постигнатото от Асоциацията досега и ще се набележат бъдещите приоритети, които тя ще осъществява заедно с държавните институции за успешно провеждане на обучението по български език зад граница и съхраняване на  българските традиции у нашите сънародници в чужбина.", "date": "2019.07.28", "title": "МОН: Министър Красимир Вълчев участва в конференция на тема „Съхранението на българския език и родовата памет по света – път към Родината“"}
{"url": "http://www.focus-news.net/news/2019/07/28/2684593/predstoyashti-mezhdunarodni-sabitiya-za-28-yuli-agentsiya-fokus.html", "text": "*** \r\n  Среща на дипломати на страните по иранската ядрена сделка \r\n \r\n*** \r\n  Военноморски парад с присъствието на Владимир Путин \r\n \r\n*** \r\n  Антиправителствени протести \r\n \r\n*** \r\n  Празненства по случай рождения ден на Крал Маха", "date": "2019.07.28", "title": "Предстоящи международни събития за 28 юли (Агенция \"Фокус\")"}
{"url": "http://www.focus-news.net/news/2019/07/28/2684596/tass-zadarzhanata-v-severna-koreya-ruska-lodka-e-osvobodena.html", "text": "Руската риболовна лодка, която бе задържана в Северна Корея, е освободена късно в събота, това съобщава руското посолство в Пхенян чрез своя профил в социалната мрежа „Фейсбук“, предава  ТАСС .  \r\n„На 27 юли в резултат на продължителната работа на руското външнополитическо ведомство, лодката „Сянхалин-8“ е освободена. В 16:00 часа местно време или 22 московско (съвпада с българското – бел. прев.) капитанът е уведомен за освобождаването. Малко след полунощ морският съд е излязъл от пристанището и е поел курс към южнокорейският град Сокчо, където ще бъдат оставени двама членове на екипажа, които са родом от там“ се казва в дипломатическото съобщение. \r\n \r\nЛодката е била освободена без каквито и да е дадени гаранции или санкции, а инцидентът се счита за приключен. „Екипажът се намира на борда в пълен състав и всички са добре и здрави“, казаха за агенцията от морския съд. \r\n \r\nЛодката бе задържана в Северна Корея на 17 юли, докато е ловяла риба. Според севернокорейското външно министерство, причината е „нарушаване на правилата за навлизане и престой на територията на страната“.  \r\n : Цанко Цолов", "date": "2019.07.28", "title": "ТАСС: Задържаната в Северна Корея руска лодка е освободена"}
{"url": "http://www.focus-news.net/news/2019/07/28/2684597/nimh-ekstremalen-indeks-za-pozharoopasnost-ima-na-mesta-v-oblastite-pleven-i-ruse.html", "text": "Екстремален индекс за пожароопасност има на места в областите Плевен и Русе днес, сочи справка на сайта на  НИМХ . Екстремалният индекс означава, че са възможни бързо разпространяващи се много силни пожари с въвличане на дървесните корони и че пожарите са трудни за овладяване. За останалите територии на областта важи оранжев индекс, който означава, че опасността от пожари е много голяма. Такава опасност има и на места в областите Монтана, Плевен, Велико Търново, Разград, Силистра, Добрич, Стара Загора, Хасково, Ямбол и Бургас. Тази степен на предупреждение означава, че има риск за възникване на пожари в местности с гори и храсти. На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2019.07.28", "title": "НИМХ: Екстремален индекс за пожароопасност има на места в областите Плевен и Русе"}
{"url": "http://www.focus-news.net/news/2019/07/28/2684590/pregled-na-mezhdunarodnite-novini-do-6-chasa-agentsiya-fokus.html", "text": "Десет пакистански войници бяха убити от бунтовници в събота в два отделни инцидента в северозападните и югозападните провинции на страната, според  данни на Пакистанската армия, цитирани от  TACC . \r\nШест войници, патрулиращи близо до афганистанската граница, бяха убити в района Северен Вазиристан, когато нападатели от афганистанска страна са открили огън. \r\nОтделно, армията заяви, че четирима войници са били убити в югозападната провинция Белуджистан по време на операция срещу бунтовническа групировка. \r\nМинистър-председателят Имран Хан изрази съболезнованията си на семействата на загиналите и написа в социалната мрежа „Туитър“: \"Поздравявам нашия персонал от въоръжените сили, който продължава да рискува живота си срещу терористи, за да запази нацията в безопасност.\" \r\nСеверен Вазиристан, доскоро фокус в световната война срещу тероризма, проведе за първи път провинциални избори по-рано този месец, ключова стъпка във връщането на северозападния регион в политическия процес след години на сътресения, подхранвани от военни конфликти. \r\nВашингтон отдавна настоява, че районът осигурява сигурни убежища за бойци, включително на талибаните и на „Ал Кайда“ - твърдение, което Исламабад отрича. \r\nСигурността се е подобрила през последните години, но атаките като тази все още се случват и районът остава известен с наличието на евтини оръжия, наркотици и контрабандни стоки. \r\n*** \r\n \r\n ВМРО-ДПМНЕ няма готов законопроект за прокуратурата, нито посочва дали ще внесе изменения в този, подготвен от правителството, който вече е внесен в Събранието. Опозицията се придържа към становището, че преговорите с правителството са възможни само ако бъде прието тяхното искане за предсрочни избори, информира македонският телевизионен канал  “Алсат М“ . \r\n„Трябва да завършим техническите поправки в текста и тогава ще решим дали да го предложим и какви ще бъдат следващите стъпки. Може би Зоран Заев ще се съгласи на лидерска среща, за да обсъди дата за предсрочни парламентарни избори. Да изчакаме още няколко дни“, каза Димче Арсовски - говорител на ВМРО-ДПМНЕ. \r\nВчера Мицковски отбеляза редица забележки по проектозакона на правителството, според който Специализираната прокуратура (СП) със своите функции и възможности, трябва да бъде обединена с Основната прокуратура за организираната престъпност и корупцията. Опозицията настоява прокурорите от СП да се върнат в старите си офиси, да се разследва възможното им участие в аферата, в която бе замесено името на Катица Янева и след това да кандидатстват за работа в новата прокуратура. Те не са съгласни с разпоредбата, според която Катица Янева ще бъде повишена в Републиканската прокуратура. \r\nСъдбата на СП се смята за последния отворен въпрос преди страните-членки на ЕС да вземат решение за започване на преговорите за присъединяване през октомври. Ето защо Филип Рийкър и Йоханес Хан дойдоха с координирана позиция в Скопие, която трябва да осигури бъдещето на СП, според която законопроектът на правителството за прокуратурата е добра основа за това и че никой не може да бъде амнистиран поради изтекли срокове. Ако страните се споразумеят и осигурят мнозинство от две трети, председателят на парламента Талат Джафери заяви, че законопроектът може да премине през парламента до началото на септември. \r\n*** \r\n \r\n Масова демонстрация в предградието на Хонконг Юен Лонг събра 288 хиляди души, според организаторите на неразрешения протест, цитирани от  TACC . \r\nПо-рано полицията използва сълзотворен газ, за да разпръсне демонстрантите. Някои радикални участници хвърляха тухли и други предмети в полицията. Според съобщения, няколко души са били ранени в сблъсъците. За задържани все още не се споменава. \r\nПричината за провеждането на демонстрацията в този район е масов побой на продемократичните активисти от голяма група от неизвестни лица. Сто въоръжени с палки и облечени в бели тениски неизвестни лица на метростанция Юен Лонг нападнаха демонстрантите, облечени в черно, които се връщаха от митинг от центъра на града. Полицията пристигна на мястото след 35 минути, когато нападателите вече са избягали. В резултат на сблъсъците са ранени 45 души. \r\nПротестиращите осъдиха инцидента и критикуваха полицията за бездействието . Освен това те все още изискват пълното и неотменимо оттегляне на закона за екстрадиция. \r\n*** \r\n \r\n Мароканският съд осъди на смърт двама холандски граждани заради случайното убийство на студент по медицина през 2017 г., съобщи адвокатът на семейството на жертвата, цитиран от  AFP .  \r\nПреди две години Едвин Габриел Роблес Мартинес и Шардьон Гиригорио Семерел са обвинени, че са открили огън в кафене в туристическия център на Маракеш. \r\nТе очевидно са се целили в собственика на кафенето, но вместо това са убили студента и са ранили други двама души, съобщиха местните медии. \r\nПо онова време местните власти заявиха, че стрелбата е за \"уреждане на сметки\", което е \"пряко свързано с престъпна мрежа с връзки в някои европейски страни\". \r\nВ петък съдът осъди 15 други заподозрени по същия случай, издаде присъди от три до двадесет години за създаване на \"престъпна банда\", заяви адвокатът Абделатиф Хтитех. \r\nСред осъдените е и собственикът на кафенето, който е получил 15-годишна присъда за \"трафик на наркотици\", каза Хтитех, който представлява семейството на убития студент по медицина. \r\nГоворител на външното министерство в Холандия каза пред AFP, че холандското посолство \"е в пряк контакт с адвоката\", без да дава допълнителни подробности. \r\nЗапитан дали страната ще се намеси, говорителят  каза, че осъдените трябва да решат дали да обжалват или не. Но тя добави, че Холандия се противопоставя на смъртното наказание. \r\nМароко фактически замрази екзекуциите от 1993 г. насам, макар че издаването на смъртни присъди продължава. \r\n*** \r\n \r\n Френският президент Емануел Макрон се готви да приеме президента на Руската федерация Владимир Путин на 19 август във Форт Брегансон. Френският лидер съобщи това в събота в ефира на телевизионния канал  BFM, цитиран от  TACC .  \r\n„Подготвям се за среща с руския президент Владимир Путин, която ще се проведе в Форт Брегансон след няколко седмици - на 19 август“, заяви президентът на Франция. \r\nОтговаряйки на въпроси на журналисти, Макрон каза, че е избрал Форт Брегансон, една от летните резиденции на президентите на Франция, поради това, че това е \"удобно място за работа, може да се провеждат всички международни телефонни разговори, да се приемат чуждестранни лидери\". \r\nПо темата за текущите му отношения с американския президент Доналд Тръмп, Макрон каза: \"Ще продължим да работим с него в перспективата на срещата на върха на Г-7 (в Биариц 24-26 август). Вчера проведохме телефонни разговори с него\" . \r\nФорт Брегансон е крепост, извисяваща се на скала над водите на средиземноморското крайбрежие, разположена по средата между Ница и Марсилия. Това военно укрепление е превърнато в лятна резиденция на президентите на Франция от генерал Де Гол, който е бил там през 1964 година. Това място е обичано и от президентите Жорж Помпиду, Валери Жискар д'Естен и Никола Саркози. Президентите Франсоа Митеран и Франсоа Оланд, напротив, рядко са отсядали  там. \r\n*** \r\n \r\n Столичната полиция  заедно с гвардията  задържаха повече от хиляда души за участие в неразрешен митинг на опозицията митинг в центъра на Москва, съобщи пресслужбата на московската полиция, цитирана от  TACC .  \r\n\"На неразрешен митинг в центъра на столицата бяха задържани 1074 души за различни престъпления\", заяви говорител на Министерството на вътрешните работи. По образуваните срещу тях производства решенията ще бъдат взети според закона, добави полицията. По-рано полицията съобщи за ареста на 295 участници в неразрешен митинг в центъра на Москва за нарушаване на обществения ред. Общо, според полицията, над  3 500 души са взели участие в проявата. \r\nВластите предупредиха участниците в неразрешения митинг на 27 юли за отговорността и недопустимостта на нарушаване на закона. Кметът на Москва Сергей Собянин заяви, че се подготвят сериозни провокации, които представляват заплаха за сигурността, живота и здравето на хората. Столичната полиция в Москва също призова гражданите да се въздържат от участие в протеста и обеща да предприеме всички необходими мерки за гарантиране на безопасността на гражданите, недопускане и прекратяване на нарушенията на обществения ред. \r\n*** \r\n \r\n Един миньор е загинал, а двама са ранени в рудник край Крива Паланка в оловно-цинковата мина \"Булмак-Минстрой\", съобщи македонското МВР, цитирано от скопският телевизионен  “Канал 5“ . \r\nИнцидентът е станал този следобед. По време на взривни работи е загинал миньор на  57-годишна възраст други двама на 30 и 32 години са били ранени. Те са били транспортирани в Клиничната болница в Куманово. \r\nНа мястото на произшествието се извършва проверка от прокуратурата. \r\n*** \r\n \r\n Регистрирано е  земетресение с магнитуд 6,3 близо до Япония, показва справка на страницата на  Европейския средиземноморски сеизмологичен център  .  \r\nТрусът е станал в 3:31 часа местно време на 28 юли  (21:31 часа българско време) на 231 километра южно от Нагоя на дълбочина 377 километра в Тихия океан. Усетен е на големия остров Хоншу, включително в столицата Токио.  Засега няма информация за пострадали хора или нанесени материални щети. Не е обявена тревога за опасност от възникване на цунами.", "date": "2019.07.28", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/28/2684592/predstoyashti-sabitiya-v-stranata-za-28-yuli-agentsiya-fokus.html", "text": "*** \r\n \r\nВ зала „Амбасадор“ на „Рамада хотел Тримонциум\" министърът на образованието и науката Красимир Вълчев участва в конференция на тема „Съхранението на българския език и родовата памет по света – път към Родината“. \r\n \r\n*** \r\n \r\nОт 14.00 часа пред Летния театър в Морската градина ще се проведе първият студентски фестивал „Сцената”. \r\n \r\n*** \r\n \r\n \r\nОт 19.00 часа в Летен театър – Бургас в Приморски парк ще се проведе Концерт на младите таланти от Академичния фолклорен ансамбъл на АМТИИ, изпълнения на опера от Белканто, откъс от мюзикъла „КОСА“ от студентите от Американския университет, поп и джаз музика от студентите в НМА - Кристиан Грънчаров и Кристиана Атанасова и други  \r\n \r\n*** \r\n \r\n \r\nВ 19.30 часа на Открита сцена „Охлюва“ ще се проведе концерт „100 години ФК „Черноморец Бургас“ \r\n \r\n*** \r\n \r\n \r\nВ 20.00 часа в залата на народно читалище „Просвета 1888“ – Поморие ще бъде поставена постановката „Горката Франция“  \r\n \r\n*** \r\n \r\nОт 21.30 часа в Туристически комплекс „Акве Калиде“ ще бъде прожектиран филмът „LOVE.NET“. \r\n \r\n*** \r\n \r\nОт 14.00 часа на вр. Околчица ще се проведе Vola Open Air 2019 - музикалeн фестивал. \r\n \r\n*** \r\n \r\nОт 17.00 часа в парк „Рила” ще се състои литургия по повод похода, пресъздаващ пренасяне на мощите на Свети Иван Рилски от Търново в Рилската света обител. \r\n \r\n*** \r\n \r\nОт 20.00 часа в село Камен бряг ще се проведе бутиковият фестивал „Jazz на село“. \r\n \r\n*** \r\n \r\nОт 21.00 часа в парк „Галерията” ще се състоят прожекции на късометражни филми. \r\n \r\n*** \r\n \r\nОт 18.00 часа сал от рециклирани материали ще бъде пуснат на южния бряг на река Марица като част от програмата за творчески резиденции „ADATA AiR“. \r\n \r\n*** \r\n \r\nВ залата на Народно читалище „Просвета 1888“  ще бъде представена постановката „Горката Франция“. \r\n \r\n*** \r\n \r\nОт 18.00 часа в катедрален храм „Св. Висарион Смоленски“ ще бъде отслужена тържествена Вечерня с Петохлебие. \r\n \r\n*** \r\n \r\nОт 19.00 до 21.00 часа по случай 55-тия рожден ден на директора на Държавна опера – гр. Стара Загора Огнян Драганов, дверите на Митрополитския дом ще бъдат широко отворени за всички миряни.  \r\n \r\n*** \r\n \r\nОт 13.00 часа в зала „Арена Шумен“ ще се състои закриване и награждаване на победителите в Националната индивидуална купа по шахмат Мемориал „Стоян Иванов“.", "date": "2019.07.28", "title": "Предстоящи събития в страната за 28 юли (Агенция „Фокус“)"}
{"url": "http://www.focus-news.net/news/2019/07/28/2684591/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\n Метеорологична обстановка: \r\nНад по-голямата част от страната ще е предимно слънчево. Около и след обяд на места в Западна България ще се развива купеста и купесто-дъждовна облачност. Ще има краткотрайни валежи от дъжд, придружени с гръмотевици и временно усилване на вятъра. На места явленията ще интензивни. Ще има условия за градушки. През нощта срещу понеделник валежите ще продължат и ще обхванат и централните райони от страната. Ще продължи да духа до умерен вятър от изток-югоизток. Ще е горещо с максимални температури между 33° и 38°. \r\nВ планините ще е предимно слънчево. Около и след обяд, в масивите от Западна България ще се развива купеста и купесто-дъждовна облачност и там на места ще има краткотрайни валежи от дъжд, придружени с гръмотевични бури. Ще духа умерен югоизточен вятър, по билата югозападен. Максималната температура на височина 1200 метра ще е около 24°, на 2000 метра - около 19° \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nОбласт Пловдив: \r\nДвижението при км 133+112 на пътен възел \"Пловдив-изток\" в района на с. Войводиново е ограничено поради текущи ремонтни дейности на настилката за ремонт пътна връзка София-Пловдив. \r\nОбходен маршрут: през Пловдив по п.в. Север на км 126 и през с. Войводиново. Срок до 29.07.2019 г. в часовия интервал от 07:30 ч до 19:00 ч.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г.; \r\nДвижението от км 358+075 до км 360+425 ляво платно в района на Ветрен се ограничава скоростта на движението на 70 км/ч. Водачите да се движат с повишено внимание и съобразена скорост. Срок: от 08:00 ч. г. до 23:00 ч. на 28.07.2019 г.; \r\nДвижението от км 358+075 до км 360+425 дясно платно в района на Ветрен се ограничава скоростта на движението на 70 км/ч. Водачите да се движат с повишено внимание и съобразена скорост. Срок: от 08:00 ч. до 23:00 ч. на 28.07.2019 г.; \r\nДвижението в участъка от пв. \"Българово\" при км 350+991 до пв. \"Бургас-запад\" при км 358+582 е ограничено в двете посоки, поради изграждане на стационарна контролна единица на електронната система за събиране на таксите за ползване на републиканската пътна мрежа. Обходен маршрут: По път I-6 гр. Бургас – гр. Айтос – гр. Карнобат. Срок: от 23:00 ч. до 24:00 ч. на 28.07.2019 г.; \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:   \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът II-99: Движението по път II-99 Созопол – Бургас при км 17+000 в участъка Созопол – Черноморец се извършва с повишено внимание поради ремонтни дейности в лявата лента посока Бургас. Участъкът е сигнализиран с пътни знаци. Водачите да се движат с повишено внимание и съобразена скорост. Срок: до 28.07.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 01.08.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г.; \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.08.2019 г.; \r\n \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-901: Движението по път III-901 в района на Шабла от км 2+100 до км 3+700 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок 31.07.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59  Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. \r\nОбходен маршрут: Крумовград – Поточница – Голобрад – Падало - път II-59.  \r\nСрок до 25.08.2019 г.; \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г.; \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът II-11: Движението по път ІІ-11 Горни Цибър – Козлодуй от км 74+000 до км 78+820 се осъществява в една лента, поради ремонтни дейности на асфалтовата настилка. Движението в района се регулира от сигналисти. Срок до 29.07.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; \r\nПът IIІ-818: Движението по път Път IIІ-818 Игнатово – Долни Цибър от км 36+832 до км 37+000/ в с.Долни Цибър/, се извършват ремонтни дейности по асфалтовата настилка. \r\nДвижението в района се регулира от сигналисти. Срок до 29.07.2019 г.; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-84: Движението по път II-84 Черна Места – Якоруда в района на с. Черна Места при км 72+000 се осъществява в една лента поради пропадане на част от пътното тяло. Движението се регулира от сигналисти. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 30.07.2019 г.; \r\nПът III-843: Движението по път III-843 с. Каратепе – с. Сърница от км 22+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно.; \r\nРемонтни дейности:  \r\nПът III-866: Движението по път III-866 Кричим – Михалково – Девин при км 88+050 до км 103+341 в областите Пловдив и Смолян се осъществява с повишено внимание поради стартиране на строителни дейности по премахване на скална маса. Движението в участъка ще бъде затруднено но няма да бъде спирано. Може да се използва обходен маршрут: Път II-86 Асеновград – Смолян. Срок до 30.11.2019 г.; \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът II-21: Движението по път II-21 Русе – Силистра в участъка от  км 23+000 до км 24+000 е въведена ВОБД по искане на ОД МВР-Русе във връзка с дейности по борба с АЧС. Участъка е сигнализиран с пътни знаци. Ограничение на скоростта 50 км/ч. Срок 29.07.2019 г.; \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+728 до км 129+660 е ограничено поради извършването на взривни работи в участъците от км 126+148,12 до км 126+272 от км 126+392,88 до км 126+482,60 на обект: Реконструкция на път II-86 Средногорци - Рудозем, участък от км 125+727,46 до км 129+660 и от км 129+660 до км 132+920, област Смолян. Обходен маршрут: Средногорци – Смолян – кв. Устово – кв. Райково–  Рудозем и обратно. Срок: до 18,00 часа на 30.07.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-18: Движението по път II-18 СОП Нови Искър – Мало Бучино при Мрамор посока Калотина от км 4+465 до км 3+715 се осъществява с повишено внимание в светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок 29.07.2019 г. и 30.07.2019 г.; \r\nПът II-18: Движението по път II-18 СОП Нови Искър – Мало Бучино при Мрамор посока АМ „Хемус“ от км 3+615 до км 3+965 се осъществява с повишено внимание в светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок 29.07.2019 г. и 30.07.2019 г.; \r\nПът II-18: Движението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок 30.07.2019 г.; \r\nПът II-18: Движението по път II-18 /Софийски околовръстен път/ при Кривина посока АМ \"Тракия\" от км 28+400 до км 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок 30.07.2019 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Затворена е лявата лента /посока АМ \"Хемус\"/, като движението се извършва двупосочно в съседната /лява/ лента. Участъкът е сигнализиран с пътни знаци и сигналисти. Срок 14.09.2019 г.; \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движение по път III-663 Чирпан – Симеоновград в участъка от км 7+200 до км 10+620 в района на с.Зетьово – с.Целина е ограничено, поради ремонтни дейности . Обходен маршрут: път II-66 –с. Ценово – / път III-663/.Срок на действие : от 28.03.2019 г. до 19:00 ч. на 31.07.2019 г. ; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.; \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г.; \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 02.08.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.08.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.28", "title": "Актуална пътна обстановка"}
{"url": "http://www.focus-news.net/news/2019/07/28/2684600/deutsche-welle-protest-v-rumaniya-zaradi-ubiystvoto-na-momiche.html", "text": "Румънското правителство обмисля организирането на референдум относно въвеждането на по-строги наказания в случаите на убийство и педофилия след организираните в Букурещ протести във връзка с насилието, което доведе до смъртта на 15-годишно момиче, съобщава  Deutsche Welle . Премиерът Виорика Дънчила пък призова за вземане на мерки за съкратяване времето на реакция от страна на службите в при спешни случаи.  \r\n \r\nНачалникът на румънската полиция Иоан Буда и двама висши официални лица бяха уволнени в петък, но в събота вечерта отново бяха организирани протести, обвиняващи властите в „бездействие, некомпетентност и липса на съпричастност“. \r\n \r\nПротестът е предизвикан след като 65-годишен мъж бе арестуван за убийството на 15-годишно момиче, което той е качил на стоп в колата си. Според румънските властта полицията е получила три обажданията от момичето, сигнализиращи че тя е отвлечена и изнасилена, но органите на реда са реагирали 19 часа по-късно, пристигайки на съобщеното място, където са намерили останките на две млади жени – 15-годишната подала сигнала и тялото на 18-годишно момиче, което изчезна безследно през април тази година.  \r\n \r\nСпоред полицията, нейните служители са се забавили тъй като не са успели да локализират успешно източника на сигнала.  \r\n : Цанко Цолов", "date": "2019.07.28", "title": "Deutsche Welle: Протест в Румъния заради убийството на момиче"}
{"url": "http://www.focus-news.net/news/2019/07/28/2684603/reuters-donald-tramp-kaza-na-svoy-kritik-da-izchisti-otvratitelniya-si-zavladyan-ot-plahove-rayon.html", "text": "Американският президент Доналд Тръмп се обърна известен свой афроамерикански критик в събота, наричайки го „брутален кавгаджия“, който трябва да се концентрира върху изчистването на своя „отвратителен завладян от плъхове“ район Балтимор, вместо да критикува работата на имиграционните служби на САЩ, предавa  Reuters .  \r\n \r\nКонгресменът от Демократическата партия Елайджа Къминг стана мишена на Тръмп в редица съобщения в социалната мрежа „Туитър“, който преди това е наричал президента расист, критикувайки остро политиката му относно миграцията.  \r\n \r\n„Представителят Елайджа Къминг е брутален кавгаджия, който крещи и се кара на добрите мъже и жени от Граничния патрул заради условията на южната граница и то при условие че неговият район Балтимор е много по-зле и по-опасен. Регионът е смятан за най-лошия в САЩ“, пише Тръмп. \r\n„Границата е чиста, ефективна и добре ръководена, просто много населена. Регионът на Къминг е отвратителна и и завладяна от плъхове дупка. Ако той прекарва повече време в Балтимор, може би ще помогне за почистването на това мръсно и опасно място“, пише още държавният глава.  \r\n \r\nДумите на Тръмп бяха критикувани остро от редица демократи, както и от кметът на Балтимор.  \r\n : Цанко Цолов", "date": "2019.07.28", "title": "Reuters: Доналд Тръмп каза на свой критик да изчисти „отвратителния си завладян от плъхове район\""}
{"url": "http://www.focus-news.net/news/2019/07/28/2684602/burgas-dobri-sa-usloviyata-za-patuvane-v-oblastta.html", "text": "Добри са условията за пътуване в областта. Това съобщиха за  Радио „Фокус“ – Бургас  от Областно пътно управление. Видимостта е отлична, пътищата са сухи и проходими, няма затворени пътни участъци. Движението се осъществява интензивно по пътищата в областта. Натоварен е трафикът в района на кръстовищата с кръгово движение край Поморие, по пътя Бургас – Созопол, както и по пътя Бургас – автомагистрала „Тракия“. В централната градска част движението е интензивно, но няма образувани големи колони от автомобили. \r\nМария ПОПЧЕВА", "date": "2019.07.28", "title": "Бургас: Добри са условията за пътуване в областта"}
{"url": "http://www.focus-news.net/news/2019/07/28/2684599/sport-dzhervontey-deyvis-pobedi-s-nokdaun-vav-vtoriya-rund-rikardo-nunez.html", "text": "Бокс: Джервонтей Дейвис защити световната си титла на Световната боксова асоциация в категория до 59 килограма, след като победи Рикардо Нунез с нокдаун във втория рунд на мача. Срещата бе спряна от съдията Харди Док минута и 33 секунди след началото на втората част. Нунез протестира за кратко, тъй като той не бе паднал на земята, а се държеше на въжетата, но според реферът спирането на мача е предотвратило сериозно нараняване за панамския боксьор, който имаше силата само да се задържи за въжетата, но не и да се защити от ударите на противника.", "date": "2019.07.28", "title": "Спорт: Джервонтей Дейвис победи с нокдаун във втория рунд Рикардо Нунез"}
{"url": "http://www.focus-news.net/news/2019/07/28/2684598/denyat-28-yuli-v-svetovnata-istoriya.html", "text": "На тази дата през 1986 г. Михаил Горбачов обявява началото на изтеглянето на съветските войски от Афганистан. \r\nПрез 1929 г. 48 държави подписват в Женева конвенция за военнопленниците. \r\nНа 28 юли през 1914 г. започва Първата световна война, след като Австро-Унгария обявява война на Сърбия, един месец след убийството на австро-унгарския престолонаследник Франц Фердинанд в Сараево. \r\n \r\n \r\n2017 г. \r\nСеверна Корея изстрелва междуконтинентална балистична ракета, която лети около 1000 километра хоризонтално за около 45 минути и се пада в Японско море. \r\n \r\n \r\n2016 г. \r\nСеверна Корея обявява, че Съединените щати \"пресичат червената линия в конфронтацията\", след като санкционират лидера Ким Чен-ун за нарушаване на правата на човека и счита, че санкциите са \"обявяване на война\" от САЩ. \r\n \r\n \r\n2016 г. \r\nСирийското правителство предлага амнистия на бунтовниците, които се предадат в рамките на три месеца. \r\n \r\n \r\n2016 г. \r\nНад 64 души умират в Непал след тежки мозонски дъждове, предизвикващи наводнения и свлачища. \r\n \r\n \r\n2014 г. \r\nМеждународният съд в Хага осъжда Руската Федерация на 50 милиарда долара, които тя трябва да изплати до 15 януари 2015 г. на акционерите на някогашния петролен гигант „ЮКОС“. Руските власти възразяват на решението, тъй като Енергийната харта и Договорът за Енергийната харта не са ратифицирани от Русия. Съдът приема приема, че „ЮКОС“ се е опитала да скрие доходи чрез подставени структури в руската автономна република Мордовия, „исканите от държавата сума са представлявали пълномащабна атака срещу \"Юкос\" и нейните собственици с цел да бъде докарана компанията до банкрут“. \r\n \r\n \r\n2013 г. \r\nВ Камбоджа се провеждат парламентарни избори. \r\n \r\n \r\n2013 г. \r\nВ Мали се провеждат президентски избори. \r\n \r\n \r\n2013 г. \r\nВ Севернокипърската турска република се провеждат президентски избори. \r\n \r\n \r\n2011 г. \r\nОлянта Умала (Оланта Умала Мозес Тасо) официално заема поста президент на Перу. \r\n \r\n \r\n2006 г. \r\nНикола Груевски встъпва в длъжност като президент на Република Македония \r\n \r\n \r\n2006 г. \r\nДесетки израелски танкове и бронетранспортьори напускат Ивицата Газа след двудневна офанзива срещу палестински екстремисти. Израелското командване потвърждава сведенията с думите, че операцията в Ивицата Газа е завършила.  \r\nЗа последните два дни в престрелки между израелски войници и палестински екстремисти загиват 30 палестинци, почти половината от които мирни жители. \r\n \r\n \r\n2006 г. \r\nНовият президент на Перу Алан Гарсия встъпва в длъжност. \r\nВ церемонията взимат участие президентите на осем латиноамерикански страни, испанския принц Фелипе и министъра на търговията на САЩ Карлос Гутиерес.  \r\nАлан Габриел Гарсия Перес за втори път заема този пост. Той е президент на Перу през периода от 1985 г. до 1990 г., тогава неговото управление приключва с икономически хаос в страната. \r\n \r\n \r\n1986 г.  \r\nМихаил Горбачов обявява началото на изтеглянето на съветските войски от Афганистан. \r\n \r\n \r\n1929 г. \r\n48 държави подписват в Женева конвенция за военнопленниците. \r\n \r\n \r\n1914 г. \r\nЗапочва Първата световна война, след като Австро-Унгария обявява война на Сърбия, един месец след убийството на австро-унгарския престолонаследник Франц Фердинанд в Сараево.  \r\nПървата световна война (1914 - 1918) се води между двете големи групировки - Тройният съюз и Съглашението (Антанта). Повод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия - като съюзник на Австро-Унгария и Русия - на страната на Сърбия. Германия обявява война на Русия и Франция и навлиза със своите войски в пределите на неутрална Белгия. Следва намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. \r\nОт лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират. \r\n \r\n \r\n1913 г. \r\nСключен е Букурещкият мирен договор за мир, с който приключва Междусъюзническата война от 1913 г. \r\nТози договор е подписан между България, от една страна, и Румъния, Гърция, Сърбия и Черна гора – от друга. Според него Румъния получава Южна Добруджа, Сърбия – Вардарска Македония, с изключение на Струмица, Гърция – Егейска Македония. Отношенията с Турция се уреждат с отделен мирен договор. Тези два договора очертават първата национална катастрофа за България. С подписването на тези договори България не само е лишена в значителна степен от освободените от нея по време на Балканската война 1912 г.-1913 г. земи, но понася и тежки финансови и други загуби. За България остават земите между реките Струма и Места в Западна Тракия. \r\nПоражението на България в Междусъюзническата война сериозно разклаща положението на монархическия институт, но при все това цар Фердинанд I успява да се задържи на престола. Изходът от войната показва по недвусмислен начин, че макар недоволството на Кобурга спрямо претенциите на бившите съюзници на България към освободените земи да е напълно основателно, пътят за тяхното преодоляване не е избран правилно. Защото от войната спечелва не България, а Австро-Унгария и Германия, които по никакъв начин не искали да се примирят със съществуването на Балканския съюз като руско творение в един от най-невралгичните европейски райони в навечерието на предстоящия световен военен конфликт. \r\n \r\n \r\n1868 г. \r\nПриета е 14-ата поправка на Конституцията на САЩ. Тази поправка гарантира граждански права на всички, родени в страната или по-късно натурализирани афроамериканци. Главната й цел е да бъдат дадени права на всички освободени след Гражданската война роби. \r\n \r\n \r\n1808 г. \r\nВ Цариград е извършен преврат под ръководството на влиятелния русенски аянин Мустафа паша Байрактар. \r\nЦелта на преврата е да се възстанови на престола Селим ІІІ. Докато Мустафа Байрактар се опитва да влезе в двореца, Селим ІІІ е удушен. След като дворецът е превзет, султан Мустафа ІV е детрониран, а на негово място е поставен Махмуд ІІ (1808 г.-1839 г.). \r\n \r\n \r\n1794 г. \r\nВ Париж са изпратени на гилотината Робеспиер, Сен-Жюст и още 19 френски революционери. Превратът от 27 - 28 юли слага край на диктатурата на якобинците. Якобинците са членове на Якобинския политически клуб в Париж по време на Великата френска революция, които изразяват интересите на радикалната буржоазия. \r\n \r\n \r\n1402 г. \r\nВойските на Баязид І търпят поражение в битката при Анкара от монголския владетел Тимур (1336-1405 г.). Баязид І е пленен и не след дълго умира. Тимур е монголски хан, когото европейските извори наричат Тамерлан. Той възстановява бейлиците в Анадола и силно ограничава азиатските владения на Османската династия. Османската държава преживява дълбока криза, чиито политически израз е дългата междуособна война за владетелския трон между Баязидовите синове Сюлейман Челеби (1402-1411 г.), Муса Челеби (1409-1413 г.) и Мехмед І Челеби (1413-1421 г.). \r\n \r\n \r\n На тази дата са родени: \r\n1954 г.  \r\nРоден е Уго Чавес, президент на Венецуела († 2013). \r\n \r\n \r\n1951 г. \r\nРодена е Наталия Белохвостикова - руска актриса. \r\nЗавършва ВГИК през 1971 г., работи в Театър-студията на киноактьора. Снима се във филмите \"Край езерото\" (1970 г.), \"Пей песен, поете\" (1971 г.), \"Надежда\" (1974 г.), \"Океан\" (1974 г.), \"Червено и черно\" (1976 г.), \"Чаша вода\" (1979), \"Малки трагедии\" (тв, 1980 г.). Етап в творческото й развитие са ролите във филмите на Алов и Наумов - \"Легенда за Тил\" (1977 г.), \"Техеран ‘43\" (1981 г.), \"Бряг\" (1984 г.), \"Избор\" (1988 г.). \r\n \r\n \r\n1929 г. \r\nРодена е Жаклин-Бувие Кенеди (1929 - 1994). Съпруга на американския президент Джон Кенеди, а след неговото убийство - на гръцкия корабен магнат Аристотел Онасис. \r\n \r\n \r\n1920 г. \r\nРоден е Андрю Маклаглен – американски режисьор, син на В. Маклаглен. \r\nПрез 1956 г. снима уестърна “Застреляй този човек”. Снима: “Шенандоа” (1965 г.), “Пътеки на Запад” (1967 г.), “Чейзъм” (1970 г.), “Парад на глупците” (1971 г.), “Кехил - шериф на САЩ” (1973г.), “Последният достоен мъж” (1976 г.), “Дивите гъски I “ (1978 г.), “Морски вълци” (1980 г.), “Сахара” (1982 г.), “Кавалерите на дългите сенки” (1984 г.), “Мостът на река Куай” (1989 г.). \r\n \r\n \r\n1915 г. \r\nРоден е Чарлз Таунс – американски физик, лауреат на Нобелова награда. \r\nОт 1931 г. до 1937 г. учи в Гринвил, а от 1937 г.до 1939 г. в Калифорнийския технологичен институт. От 1939 г. до 1948 г. работи във фирмата “Бел телефон”, от 1948 г. е в Колумбийския университет, а от 1950 г. е професор там. От 1961 г. до 1966 г. е преподавател в Масачусетския технологичен институт, от 1967 г. ръководи Физическия отдел в Калифорнийския университет в Бъркли. Президент на Американското физическо дружество през 1967 г. Основните му трудове са по квантова електроника. Независимо от А. М. Прохоров и Н. Г. Басов предлага идеята за нов принцип на генериране и усилване на електромагнитните вълни и на тази основа (заедно с колектив) създава първия квантов генератор - мазер. Съвместно с А. Шавлов обосновава възможността за създаване на оптически квантов генератор (лазер). Прилага методите на квантовата електроника и нелинейната оптика в астрофизиката; през 1969 г. открива мазерния ефект в Космоса. Печели нобелова награда за 1964 г. \r\n \r\n \r\n1874 г. \r\nРоден е Ернст Касирер - немски философ, един от водещите представители на Марбургската школа на неокантианството. \r\nУчи в Берлин, Лайпциг, Хайделберг. От 1896 г. е асистент на Коен в Марбург. Преподава философия в Берлинския (от 1908 г. до 1919 г.) и в Хамбургския университет (от 1919 г. до 1933 г.), негов ректор от 1930 г. Когато Хитлер идва на власт, Касирер емигрира и става преподавател отначало в Оксфордския университет в Англия, после в университета в Гьотеборг, Швеция (1935 г.-1941 г.). През 1941 г. заминава за САЩ. Работи като преподавател в Йейлския, а по-късно и в Колумбийския университет. Още в първите му трудове по история на философията и философия на науката са свързани с “марбургската” интерпретация на Кантовия критицизъм. Умира на 13 април 1645 г. \r\n \r\n \r\n1806 г. \r\nРоден е Александър Андреевич Иванов – руски художник. \r\nУчи в Петербургската художествена академия от 1817 г. до 1828 г. при своя баща А. И. Иванов и в класа на А. И. Егоров. През 1830 г. Дружеството за поощряване на художниците го изпраща в Италия, посещава Австрия и Германия. От 1831 г. до 1858 г. живее в Рим, пътува из Италия, Венеция, Неапол, Лондон (1857 г.), среща се с А. И. Херцен. Произведенията му от ранния (петербургски) период: “Приам, изпращащ на Ахил тялото на Хектор\" (1824 г.) , Третяковска галерия; \"Иосиф, тълкуващ съня на затворените с него в тъмница виночерпец и хлебар\" (1827 г.), \"Белерофонд в поход срещу Химера\",  \r\n(1829 г.), \"Явяването на Христос пред Мария Магдалина\" (1835 г.), Руски музей, Петербург. Ранният му период завършва с картината \"Аполон, Хиацинт и Кипарис\" - една от първите му работи в Рим.. Върху формирането на светогледа на Иванов в Рим оказва влияние Н. В. Гогол, Н. М. Рожалин и Ф. Овербек. От 1837 г. до 1857 г. работи върху картината \"Явяването на Христос пред народа\" (днес в Третяковската галерия). Разглежда евангелския сюжет като реално историческо събитие. Създава пейзажните етюди - \"Апиевият път при залез слънце\"(1845 г.), \"На брега на Неаполитанския залив\" (края на 40-те - началото на 50-те години), Третяковска галерия. През последното десетилетие от живота си работи цикъла \"Библейски ескизи\" (акварел, Третяковска галерия). Умира на 15 юли 1858 г. \r\n \r\n \r\n1851 г. \r\nРоден е Теодор Липс – германски философ и психолог, естет. \r\nПрофесор е в университетите в Бон от 1884 г., Бреслау от 1890 г. и Мюнхен от 1894 г. Основател е на Мюнхенския психологически институт. Заедно с В. Вунд и Г. Ебинхаус Липс е един от систематизаторите на немската психология от края на ХIХ век. Изходно понятие в неговата философия е непосредственият психологически \"опит\"; според него психологията е основа на философията, логиката, етиката и естетиката. По-късно под влияние на феноменологията на Е. Хусерл се опитва да преодолее психологизма. \r\n \r\n \r\n1849 г. \r\nРоден е Векослав Клаич – хърватски историк, професор от Загребския университет от 1893 г. до 1922 г., почетен доктор на Пражкия университет през 1922 г. \r\nПрез 1873 г. завършва Виенския университет. Съчиненията му са посветени на средновековната история, историята и географията на Хърватия, средновековната история на Босна, историята на хърватската музика. Неговият основен труд е многотомна история на Хърватия (описваща събитията до 1608 г.). Опитва се да обясни възникването на хърватската държава с прииждането на 7 или 8 племена от хървати завоеватели, които подчиняват славяните и образуват особена привилегирована прослойка от населението, от която се формира господстващата класа на хърватското общество. \r\n \r\n \r\n1828 г. \r\nРоден е Йосиф Владимирович Ромейко-Гурко - руски генерал. \r\nУчаства в Кримската война и се отличава през Руско-турската война от 1877 г. до 1878 г. Преминава Хаинбоазкия проход, смятан от турците за непроходим. При обсадата на Плевен, превзема турските укрепления при Горни и Долни Дъбник (25 и 29 октомври 1877 г.), а след падането на Плевен разбива турците при с. Богров, както и в тридневната битка при Пловдив (16-18 януари 1878 г.), преследва победените турските войски до Одрин. По-късно е генерал-губернатор на Петербург. Член на Държавния съвет на Русия от 1886 г. до 1894 г. Последовател на принципите на Суворовската военна школа. Умира на 28 юли 1828 г. \r\n \r\n \r\n1812 г. \r\nРоден е Юзеф Игнаций Крашевски – полски писател, предтеча на реализма в полската литература. \r\nАвтор е на “селските” романи “Уляна” (1843 г.), “Остап Бондарчук” (1847 г.) и други. \r\n \r\n \r\n1804 г. \r\nРоден е Лудвиг Фойербах - германски философ-материалист, представител на най-радикалните кръгове на немското общество от 30-те - 60-те години на ХIХ век, идеолог на немските радикали. \r\nСлед завършване на местната гимназия постъпва в Хайделбергския университет през 1823 г., където изучава теология. След една година напуска Хайделберг и постъпва в Берлинския университет, където слуша лекциите на Хегел. Изпитва известно неудовлетворение от абстрактния характер на Хегеловата философия и започва да се занимава с природни науки. Завършва университета и защитава докторска дисертация на тема “За единния, универсален и безкраен разум” през 1828 г., посветена на Хегел. Става частен доцент в Ерлангенския университет, чете лекции по история на философията, логика и метафизика. За разлика от Хегел, който смята, че логическите категории имат самостоятелно битие, стоящо над природата и историята, Фойербах схваща логиката като теория на познанието, основана на историята на познанието. През 1830 г. издава “Мисли за смъртта и безсмъртието”, където се противопоставя на християнските догми и отрича личното безсмъртие. Цялото произведение е атеистично, но изходните позиции на философа са идеалистични. Доказва, че човекът е смъртен, а животът му - временен, преходен. Според Фойербах безсмъртието на човека трябва да се разбира само като продължаване на човешките дела в паметта на живите хора. Вечен, безсмъртен и абсолютен е само родовият, всеобщият, универсалният разум, родовото мислене, родовото съзнание. След издаването на това съчинение Фойербах е уволнен от университета и повече не може да намери преподавателско място в германски университет. Умира на 13 септември 1872 г. \r\n \r\n \r\n1750 г. \r\nРоден е Филип Фабр Д’Еглантин - френски общественик и политик, участник във Великата френска революция, якобинец. \r\nРаботи като провинциален актьор и се заселва в Париж през 1787 г. Фабр Д’Еглантин е известен като автор на комедии, насочени против феодализма. Член е на Клуба на корделиерите от 1790 г. Участник е във въстанието на 10 август 1792 г., член на въстаническата Парижка комуна през 1792 г. Член е на Конвента, взема участие в разработването на републиканския календар. В края на 1793 г. се присъединява към дясното крило на якобинците около Ж. Дантон. Заедно с други дантонисти е осъден на смърт и 5 април 1974 г. е гилотиниран. \r\n \r\n \r\n На тази дата умират: \r\n1960 г. \r\nУмира Етел Лилиан Войнич - английска писателка от ирландски произход. \r\nРодена е на 11 май 1864 г. След смъртта на баща й, семейството й се премества в Лондон. От 1887 г. до 1889 г. живее в Русия. От 1920 г. в Ню Йорк. Първият й роман \"Стършел\" й носи световна известност. По романа й е създаден филм, драматизиран е и са поставени 2 опери; на български език е преведен за първи път през 1921 г. След \"Стършел\" Войнич написва още четири романа: \"Джек Реймънд\" (1901 г.), \"Оливия Летам\" (1904 г.), \"Прекъсната дружба\" (1910 г.), \"Събуй обущата си\" (1945 г.). Авторка на няколко музикални съчинения, между които ораторията \"Вавилон\" (1948 г.). \r\n \r\n \r\n1922 г. \r\nУмира Матю Базил Гед - френски политик. \r\nЕдин от водачите на Френската социалистическа партия. Противник на Жорес. Министър през 1914 г. и 1915 г. \r\n \r\n \r\n1849 г. \r\nУмира Карло Алберто- крал на Пиемонт (Сардинското кралство) (1831 г. -1849 г.), от Савойската династия. \r\nПо време на революцията от 1848 г. до 1849 г. въвежда умерено-либерална конституция, така наречения Албертински статут. Води политика на компромиси спрямо двете борещи се страни, заради което е наречен “краля на колебанията”. Под натиска на национално-освободителното движение обявява война на Австрия; след поражението през 1848 г. -1849 г. се отказва от престола на 23 март 1849 г. и бяга в Португалия. \r\n \r\n \r\n1808 г. \r\nУмира Селим III - турски султан от 1789 г. до 1807 г. \r\nПровежда военни, административни и финансови реформи; засилва централната власт. Води войни с Франция (1798 г. -1801 г.), с Русия (1806 г. -1812 г.) и с Англия (1807 г. -1809 г.). Убит след еничарски заговор. \r\n \r\n \r\n1794 г. \r\nУмира Филип Франсоа Жозеф Леба - френски революционер, сподвижник на М. Робеспиер. \r\nВ периода на Великата френска революция (1789 г. -1799 г.) е якобинец, от 1793 г. - член на Комитета по обществена безопасност. По време на термидорския преврат се самоубива. \r\n \r\n \r\n1794 г. \r\nУмира Максимилиан Мари Изидор де Робеспиер - един от ръководителите на Великата Френска революция, адвокат. \r\nРоден е на 6 май 1758 г. Учи в колежа \"Луи Велики\" в Париж; завършва Юридическия факултет на Сорбоната. Приема идеите на просветителите; смята се за ученик и последовател на Ж.-Ж. Русо. Адвокат е в Арас след 1781 г., защитава подсъдими на политически процеси; член е на Араската академия за наука и изкуство през 1783 г. Избран е за депутат в Генералните щати от третото съсловие на Арас. Привърженик е на радикалните идеи и действия по аграрния въпрос. Налага се като лидер на якобинците, ръководи борбата срещу жирондистите, изразяващи интересите на едрата буржоазия и склонни към съглашателство с аристокрацията. Жертва на заговор на своите политически противници, които организират преврата на 9 термидор. Осъден е на смърт и гилотиниран. \r\n \r\n \r\n1794 г. \r\nУмира Луи Антоан Сен Жуст - участник във Великата френска революция, съратник на М. Робеспиер. \r\nВъзторжено приветства започналата революция и се включва в политическата борба. През септември 1792 г. е избран в Конвента, влиза в крилото на якобинците. В края на 1792 г. подкрепя смъртната присъда на крал Луи ХVIII. Участва в създаването на якобинската конституция през 1793 г. Като член на Комитета за обществено спасение е един от ръководителите в политиката на якобинската диктатура. Сен Жуст е главният обвинител в процесите срещу жирондистите, ебертистите и дантонистите. Изпратен като комисар заедно с Ф. Леба в Рейнската, проявява твърда воля в борбата с контрареволюционерите през 1793 г. и способства за победата на френските войски при Фльорус на 26 юни 1794 г. По негова инициатива Конвентът приема така наречените Вантозки декрети през 1794 г. След контрареволюционния преврат на 9 термидор е осъден на смърт и екзекутиран заедно с М. Робеспиер. \r\n \r\n \r\n1750 г. \r\nУмира Йохан Себастиан Бах - немски композитор и органист. \r\nРоден е на 21 март 1685 г. От 1703 г. до 1723 г. работи като придворен и църковен музикант в Арнщат, Ваймар, Мюлхаузен, Кьотен. От 1723 г. до края на живота си е органист в църквата \"Св. Тома\" в Лайпциг. Творчеството на Бах е връх в изкуството на предкласиците. Автор е на 20 светски кантати, пасиони, прелюдии, токати и фуги за орган и за пиано, сюити, концерти за цигулка и други (\"Коледна оратория\", \"Меса в си-минор\", \"6 Бранденбургски концерта\" и др.; около 30 творби, написани по поръчка на светски лица) на теоретичния труд \"Изкуството на фугата\" (1748 г. -1750 г.). Синовете на Бах също са композитори. От 1950 г. в Лайпциг на всеки 4 години се провежда международен конкурс на името на Бах. \r\n \r\n \r\n1741 г. \r\nУмира Антонио Вивалди - италиански композитор, цигулар и музикален педагог. \r\nРоден е на 4 март 1678 г. Учи композиция при Дж. Легренци и цигулка при баща си Дж. Батиста. От 1714 г. ръководи оркестъра и хора на консерваторията \"Дела Пиета\" във Венеция. Вивалди е виден представител на италианското цигулково изкуство на ХVIII век, утвърдил нов маниер на изпълнение. Майстор на ансамблово-оркестровия концерт - кончерто гросо. Автор е на около 40 опери, кантати, симфонии, църковни творби, повече от 460 концерта, между които прочутият цикъл от 4 цигулкови концерта \"Годишните времена\" - ранен образец на програмната симфонична музика. \r\n \r\n \r\n1655 г. \r\nУмира Саваниен Дьо Сирано Дьо Бержерак – френски писател. \r\nРоден е на 6 януари 1619 г. Автор е на фантастичните романи “Другият свят: Комичната история на държавите и империите на Луната” (1648 г. -1649 г., издаден посмъртно 1657 г.) и “Комична история на държавите и империите на Слънцето” (1662 г., посмъртно) и други. \r\n \r\n \r\n1540 г. \r\nУмира лорд Томас Кромуел (ок. 1485 - 1540) - английски държавник, син на Оливър Кромуел. Предполага се, че е роден около 1485 г. в Патни. От 1533 г. заема най-важните държавни постове при крал Хенри VIII. Съдейства за укрепване на английския абсолютизъм. След редица неуспехи във вътрешната политика, е обявен за държавен изменник. \r\n \r\n \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.07.28", "title": "Денят 28 юли в световната история"}
{"url": "http://www.focus-news.net/news/2019/07/28/2684601/intenziven-e-trafikat-na-gkpp-kalotina-gkpp-makaza-i-gkpp-kulata-gkpp-kandreevo-gkpp-ruse-gkpp-kardam-gkpp-durankulak-gkpp-dunav-most-vidin-na-vhod-i-izhod.html", "text": "На българо-сръбската граница на ГКПП \"Калотина\" трафикът е интензивен на вход за леки автомобили. Това съобащав от пресцентъра на  МВР . На българо-македонската граница трафикът е нормален на всички гранични контролно-пропускателни пунктове. На българо-гръцката граница на ГКПП \"Маказа\" и ГКПП \"Кулата\" трафикът е интензивен на изход и вход. На българо-турската граница на ГКПП \"К.Андреево\" трафикът е интензивен на изход зa товарни и леки автомобили. На българо-румънската граница трафикът е интензивен на ГКПП \"Русе\", ГКПП \"Кардам\" и ГКПП \"Дуранкулак\" на вход и изход за леки автомобили. На ГКПП \"Дунав мост Видин\" интензивен трафик на изход за товарни автомобили. \r\nРемонта на пътното платно от румънска страна ще бъде преустановено до днес. Същите ще бъдат подновени на 29.07, с полагане на асвалтово покритие върху платното в посока България-Румъния. \r\nФерибот между Свищов и Зимнич няма да работи до 30.07.2019 г.", "date": "2019.07.28", "title": "Интензивен е трафикът на ГКПП \"Калотина\", ГКПП \"Маказа\" и ГКПП \"Кулата\",  ГКПП \"К.Андреево\",  ГКПП \"Русе\", ГКПП \"Кардам\", ГКПП \"Дуранкулак\",  ГКПП \"Дунав мост Видин\" на вход и изход"}
{"url": "http://www.focus-news.net/news/2019/07/28/2684606/ria-novosti-parad-po-sluchay-denya-na-voennomorskiya-flot-se-provede-vav-vladivostok.html", "text": "Парад по случай Денят на военноморския флот се проведе във Владивосток, предава  “РИА Новости“ . В него са участвали около две хиляди военнослужещи и 40 бойни кораби от руският Тихоокеански флот, като сред тях бе и ракетният крайсрер „Варяг“, играещ ролята на флагман на флота.  \r\nПарадът бе ръководен от командващия Приморската флотилия контра-адмирал Владимир Якушев, а след неговия край бе даден началото на спортен празник. Денят ще завърши с вечерни фойерверки.  \r\n \r\nАгенцията припомня, че в последната седмица на юли военноморският флот на Русия бележи своята 323-та годишнина. Главният парад ще се състои в Санкс Петербунг и Кронщат, където ще бъде приет от президента на страната Владимир Путин. В него ще вземат участие общо 43 съда, включително и нови разработки. \r\n : Цанко Цолов  \r\n \r\n .", "date": "2019.07.28", "title": "РИА Новости: Парад по случай деня на военноморския флот се проведе във Владивосток"}
{"url": "http://www.focus-news.net/news/2019/07/28/2684604/nimh-zhalt-kod-za-visoki-temperaturi-e-v-sila-za-19-oblasti-v-stranata.html", "text": "Жълт код за високи температури е в сила за 19 области на страната днес, сочи справка на сайта на  НИМХ . Предупреждението за високи температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Сливен, Стара Загора, Пловдив, Пазарджик, София област и град, Перник, Кюстендил, Благоевград, Хасково и Ямбол. В тези области времето ще бъде горещо с максимални температури над 35 градуса. Възможни са здравословни проблеми за чувствителни и болни хора, възрастни и деца.", "date": "2019.07.28", "title": "НИМХ: Жълт код за високи температури е в сила за 19 области в страната"}
{"url": "http://www.focus-news.net/news/2019/07/28/2684608/sport-teylar-frits-e-vtoriyat-finalist-na-turnira-v-atlanta.html", "text": "Тенис: Американският тенисист Тейлър Фриц стана вторият финалист на турнира в Атланта след като се наложи над британеца Камерън Нори с 2:1 сета. За титлата Фриц ще спори с австриеца Алекс де Минаур, който по-рано победи със същия резултат Райли Опелка. Срещата започва в полунощ.", "date": "2019.07.28", "title": "Спорт: Тейлър Фриц е вторият финалист на турнира в Атланта"}
{"url": "http://www.focus-news.net/news/2019/07/28/2684612/burgas-filmat-pomorie-skritata-perla-shte-bade-izlachen-po-televiziyata.html", "text": "Филмът „Поморие – скритата перла“ ще бъде излъчен от 13.00 часа в праймтайма на БНТ 1. Документалната лента е съвместен проект на Община Поморие и Продуцентска къща „Файв стар медиа груп“ и е част от най-популярната рубрика за документални филми на БНТ – „Световните градове на България“, съобщиха от пресцентъра на  Общината . \r\nПоморие би трябвало да е световна атракция. Тук лежат пластове хилядолетна човешка история – духовна и материална, казва режисьорът Степан Поляков. Поморие съчетава в себе си класическите образци на древногръцката цивилизация, типичните черноморски традиции в риболова и плажове като от Лазурния бряг. Ето защо част от образите, които придвижват сюжета на филма за този уникален град, са: Свети Андрей Първозвани – първият сред апостолите на Христос; баснословно богатият византиец Михаил Кантакузин, известен и като Сина на Дявола; императрица Зоя Карбонопсина; апостол Петър и самият Иисус. \r\nСценарист на филма е Александър Перпелиев, главен оператор е Момчил Александров, а композитор – Симеон Германов. Изпълнителни продуценти са Вивиан Бояджиева и Никол Костова – и двете с десетки филмови продукции зад гърба си. Режисьор по монтажа е Цветелина Василева – Лямова. В ролите са поморийските актьори Петър Граматиков, Коста Самоковлиев, Ян Петров, Атанас Димитров, Константин Каракочев, Георги Каприев и Огнян Вичев.", "date": "2019.07.28", "title": "Бургас: Филмът „Поморие – скритата перла“ ще бъде излъчен по телевизията"}
{"url": "http://www.focus-news.net/news/2019/07/28/2684610/rumen-petkov-abv-reaktivnite-deystviya-shte-udaryat-svineproizvodstvoto-za-desetiletiya.html", "text": "Реактивните действия ще ударят свинепроизводството за десетилетия. Това каза лидерът на ПП АБВ Румен Петков относно ситуацията с африканската чума в страната в интервю за предаването „Европа сутрин“ по  ТВ Европа . „Първо се срещнахме с министър Танева, защото като партия сме институционално мислещи и търсещи решения, а не скандали“, каза Петков. Той припомни, че миналата година също са умъртвени животни. „Миналата година унищожихме 4000 животни в Странджа и Сакар и ликвидирахме животновъдството в региона“, поясни лидерът на ПП АБВ. Той добави, че нормативно е възложено във всяка община да има по един ветеринарен лекар, но това не е така. „Имаме много общини, в които няма ветеринарен лекар“, обясни Петков, като отбеляза, че повечето се занимават с домашни любимци и в създалата се ситуация с африканската чума няма достатъчно ветеринарни лекари. По думите му в страната има два проблема и те са от години. „Ние говорим за прасетата в задния двор и очевидната неспособност да се гледат“, каза той. Петков добави, че в държавата има много въпроси. „Никой до ден днешен не може да каже защо при тази евтаназия ние не използваме екарисажите. Ние имаме само един останал екарисаж“, каза той като поясни, че това е удар върху земеделието и спасяването на държавата от такива бедствия. Румен Петков каза, че има вариант за наемане на мобилни екарисажи, но никой не може да даде разумно обяснение защо не ги използваме. „Това означава генерален дефицит на държавническо мислене и подготовка“, заяви той. А относно думите на евкомисарите за ситуацията в България лидерът на АБВ коментира още, че българските евродепутати не участват в Комисията по земеделие. „Всичките 17 български евродепутати проявиха вулгарна безотговорност – нито един от тях не е в Комисията по земеделие, нито един от тях не в Комисията по безопасност на храните. ГЕРБ, БСП, ВМРО – те показаха нежелание, този проблем не ги интересува“, поясни той и добави, че първите, които са загърбили проблема, са българските евродепутати.", "date": "2019.07.28", "title": "Румен Петков, АБВ: Реактивните действия ще ударят свинепроизводството за десетилетия"}
{"url": "http://www.focus-news.net/news/2019/07/28/2684611/new-york-post-strelba-v-nyu-york-zavarshi-s-edin-zaginal-i-11-raneni.html", "text": "Квартално събиране в Ню Йорк завърши със стрелба, в резултат на която един човек загина, други 11 са ранени, съобщава местното издание  New York post \r\nСтрелецът е бил само един а инцидентът се е случил в рамките на съседско събиране в региона на „Кристогър“ и „Хегеман“ авеню.  \r\nОколо полунощ полицията е открила захвърлено оръжие и е проучвала региона за други доказателства сред стотици бирени бутилки, чинии и чаши, оставени след двудневното събиране.  \r\n \r\nРанените са настанени в близка болница. Не са ясни мотивите за стрелбата.  \r\n : Цанко Цолов", "date": "2019.07.28", "title": "New York Post: Стрелба в Ню Йорк завърши с един загинал и 11 ранени"}
{"url": "http://www.focus-news.net/news/2019/07/28/2684609/pernik-negovo-preosveshtenstvo-belogradchishkiyat-episkop-polikarp-shte-otsluzhi-obnovlenie-i-arhiereyska-sveta-liturgiya-v-pernishkiya-hram-uspenie-na-presveta-bogoroditsa-tazi-nedelya.html", "text": "В празничния за християните неделен ден от  9:30 часа с благословението на Негово светейшество Българския патриарх и Софийски митрополит Неофит,  Негово преосвещенство Белоградчишки епископ Поликарп - викарий на Софийския  митрополит, ще  отслужи чин на  Обновление и Архиерейска света Литургия в  храм \"Успение на Пресвета Богородица\", град Перник, кв. \"Изток\", предаде репортер на  Агенция \"Фокус\" . \r\nНикола Петков", "date": "2019.07.28", "title": "Перник: Негово преосвещенство Белоградчишкият епископ Поликарп ще отслужи Обновление и Архиерейска света Литургия в  пернишкия храм \"Успение на Пресвета Богородица\" тази неделя"}
{"url": "http://www.focus-news.net/news/2019/07/28/2684605/sofiya-episkop-polikarp-izvarshi-palno-osveshtevane-na-hram-sv-kliment-ohridski-v-kvartal-lyulin.html", "text": "На 27 юли Православната Църква чества успението на св. Климент Охридски, паметта на светите Седмочисленици и св. валикомъченик Пантелеймон, предаде репортер на  Агенция \"Фокус\" . По този повод, с благословението на Негово Светейшество Неофит, митрополит Софийски и патриарх Български, в столичния кв. Люлин бе извършено пълното освещаване Храмът бе частично осветен  преди двадесет години и в него се извършваха редовни богослужение.  В светия Престол сега бе положена частица от мощите на светите Баташки мъченици. \r\nОсвещаването на храма и Архиерейската света Литургия оглави Негово Преосвещенство Белоградчишкият епископ Поликарп - викарий на Софийския митрополит. Той бе  в съслужение със ставрофорен иконом Ангел Янъков, предстоятел на храм „Св. Климент Охридски“, ставрофорен иконом Нелуц Опря, представител на Румънската патриаршия в София, иконом Константин Вълчев, протойереите Йоан Куков и Иван Иванов и др.  \r\nНикола Петков", "date": "2019.07.28", "title": "София: Епископ Поликарп извърши пълно освещеване на храм \"Св. Климент Охридски\" в квартал \"Люлин\""}
{"url": "http://www.focus-news.net/news/2019/07/28/2684613/alsat-m-amerikanskoto-posolstvo-v-kosovo-izdade-preduprezhdenie-za-opasnost.html", "text": "Американското посолство в Косово издаде предупреждение заради съществуващите заплахи, свързани с терористични организации изповядващи екстремистка идеология, съобщава излъчващият на албански език македонски телевизионен канал  „Алсат-М“ .  \r\nВ съобщението на посолството се казва, че терористичните организации се концентрират предимно върху места, които се посещават най-вече от хора от Западна Европа.  \r\n \r\n„По време на летния сезон мерките за сигурност в Косово се повишават заради съществуващите опасностите от международни терористични организации с екстремистка идеология. Екстремистите продължават да се концентрират върху туристически дестинации, търговски центрове, транспортни средства, кафенета и други обекти, които се посещават от лица от Западна Европа“, предупреждава съобщението.  \r\n \r\nАмериканското посолство препоръчва на гражданите да бъдат внимателни на местата, където се събират големи групи хора, както и да се грижат за личната си безопасност. Според дипломатическото представителство хората трябва да внимават с кого се срещат и следят медиите за да се запознаят с последните събития.  \r\n : Цанко Цолов", "date": "2019.07.28", "title": "„Алсат-М“: Американското посолство в Косово издаде предупреждение за опасност"}
{"url": "http://www.focus-news.net/news/2019/07/28/2684619/niggg-zemetresenie-s-magnitut-22-po-skalata-na-rihter-e-registrirano-tazi-sutrin-kray-burgas.html", "text": "Земетресение с магнитут 2.2 по скалата на Рихтер е регистрирано тази сутрин край Бургас. Това съобщиха за  Агенция „Фокус“  от  Националния институт по Геофизика, Геодезия и География (НИГГГ) към БАН . Земетресението е регистрирано в 07.39 часа. Трусът не е бил сериозен и няма нанесени щети.", "date": "2019.07.28", "title": "НИГГГ: Земетресение с магнитут 2.2 по скалата на Рихтер е регистрирано тази сутрин край Бургас"}
{"url": "http://www.focus-news.net/news/2019/07/28/2684615/blagoevgrad-zasilen-e-trafikat-na-granichen-punkt-ilinden-v-posoka-gartsiya.html", "text": "Засилен е трафикът на граничен пункт-Илинден в посока Гърция. Това съобщи слушател на  Радио \"Фокус\" . Преминаването от към българска страна се осъществява през три пункта.", "date": "2019.07.28", "title": "Благоевград: Засилен е трафикът на граничен пункт-Илинден в посока Гърция"}
{"url": "http://www.focus-news.net/news/2019/07/28/2684618/pazardzhik-16-godishno-momche-e-zaginalo-pri-katastrofa-mezhdu-mikrobus-i-lek-avtomobil-v-rayona-na-mosta-nad-r-luda-yana.html", "text": "Тежка катастрофа между микробус и лек автомобил е станала на пътя Пазарджик-Пловдив в района на моста над р. Луда Яна. Това съобщи за  Радио „Фокус“  говорителят на  ОДМВР – Пазарджик Мирослав Стоянов . Лекият автомобил е навлязъл в насрещното движение и се е ударил в микробуса, който е превозвал работници. Загинало е 16-годишно момче, а жена е ранена тежко. Тя е откарана в болница. В лекия автомобил са пътували младежи, които са се прибирали от Пловдив. Временно пътят е затворен и се използват обходни маршрути през селата Огняново и Мало Конаре.  \r\nВаня НИКОЛОВА", "date": "2019.07.28", "title": "Пазарджик: 16-годишно момче е загинало при катастрофа между микробус и лек автомобил в района на моста над р. Луда Яна"}
{"url": "http://www.focus-news.net/news/2019/07/28/2684616/blagoevgrad-svlachishte-zatrudnyava-dvizhenieto-po-glaven-pat-e-79-v-kresnenskoto-defile.html", "text": "Свлачище затруднява движението по главен път Е-79 в Кресненското дефиле. Това съобщиха за  Радио \"Фокус\"-Пирин  от Областно пътно управление - Благоевград. Засегнат е участък от пътя откъм входа на село Крупник. Движението в района на инцидента се извършва двупосочно в една лента и се регулира от сигналисти. \r\nДежурният служител в пътното управление посочи, че на място има специализирана техника и се очаква всеки момент калното свлачище да бъде разчистено.  \r\nТой добави, че в останалата част от областта няма проблеми за движението на леки и товарни автомобили. Трафикът по основните пътни направления - автомагистрала \"Струма\" и главен път Е-79 е интензивен. Няма регистрирани инциденти. \r\nЛивия НИНОВА", "date": "2019.07.28", "title": "Благоевград: Свлачище затруднява движението по главен път Е-79 в Кресненското дефиле"}
{"url": "http://www.focus-news.net/news/2019/07/28/2684607/denyat-28-yuli-v-balgarskata-istoriya.html", "text": "1330 г., на 28 юли, в битката при Велбъжд българската войска начело с Михаил III Шишман търпи поражение от сърбите начело с крал Стефан Урош III Дечански. През 1879 г. - в София излиза първият брой на \"Държавен вестник\". \r\nПрез 1913 г. е  сключен Букурещкият мирен договор за мир, с който приключва Междусъюзническата война от 1913 г. В 1920 г. Софийската духовна семинария е преместена в Рилския манастир, а сградата й е предадена на Агрономическия факултет на Университета. На 28 юли е роден Васил Коларов, министър-председател на България. На тази дата умира  Михаил III Шишман-Асен – български цар. \r\n \r\n \r\n2015 г. \r\nПрезидентът на Република България присъжда орден „Стара планина“ първа степен на д-р Анастасия Мозер, „за изключително големите ѝ заслуги за утвърждаване на демокрацията и евроатлантическите ценности в Република България“. \r\n \r\n \r\n2014 г. \r\nПрезидентът Росен Плевнелиев връчва мандат за съставяне на правителство в рамките на този парламент на третата по численост парламентарно представена политическа сила ДПС. \r\n \r\n \r\n2006 г. \r\nПремиерът и лидер на БСП Сергей Станишев обявява на разширено заседание на Висшия съвет на БСП в Габрово, че Георги Първанов е техният кандидат за президент на изборите. Сергей Станишев заявява, че БСП дава положителна оценка на първия мандат на Георги Първанов. \r\n \r\n \r\n2006 г. \r\nЗаминава втората част от контингента на България в Кабул. Преди да заминат Военнослужещите от Военновъздушните сили се подготвят повече от 9 месеца за изпълнение на своите задачи в Кабул. Това е първата задгранична мисия на Военновъздушните ни сили. Контингентът започва изпълнява своите задачи от 1 август. \r\n \r\n \r\n2000 г. \r\nВоенна прокуратура открива в дома на главния прокурор Никола Филчев подслушвателни устройства. Новината е съобщена с факс до медиите. В нея се казва, че в апартамент от същия жилищен блок, обитаван от пенсионирания служител на СОТИ Пламен Арсов, е намерена т. нар. “базова станция”. Тя е връзката между подслушвателната техника, вградена в апартамента на Филчев, и централата на СОТИ в сградата на МВР. Подслушвателната централа е свързана с още четири апартамента, сред които този на депутатката от БСП Дора Янкова и на друг прокурор. Военна прокуратура образува дело. \r\n \r\n \r\n1995 г. \r\nПровежда се общопартийна конференция на БСП, която приема документа \"Перспектива за България\" \r\nНа нея за пръв път проличават противоречията вътре в БСП, формулирани в изказването на главния редактор на партийния вестник \"Дума\" Стефан Продев като сблъсък между \"червените бабички\" и \"червените мобифони\". \r\n \r\n \r\n1993 г. \r\nКомитетът по пощите и далекосъобщенията издава първа лицензия за национален оператор на система за персонално повикване (пейджинг) NP/13-01 на \"Глобал и Джордан\" - София. \r\n \r\n \r\n1920 г. \r\nСофийската духовна семинария е преместена в Рилския манастир, а сградата й е предадена на Агрономическия факултет на Университета. \r\nТази стъпка е предприета с постановление на правителството, въпреки протестите на Светия синод и на опозицията. Светият синод заплашва кабинета и БЗНС с отлъчване от църквата. Решението е отменено на 21 юли 1923 г., но двете учебни заведения съжителстват до септември 1925 г. \r\n \r\n \r\n1913 г. \r\nСключен е Букурещкият мирен договор за мир, с който приключва Междусъюзническата война от 1913 г. \r\nТози договор е подписан между България, от една страна, и Румъния, Гърция, Сърбия и Черна гора – от друга. Според него Румъния получава Южна Добруджа, Сърбия – Вардарска Македония, с изключение на Струмица, Гърция – Егейска Македония. Отношенията с Турция се уреждат с отделен мирен договор. Тези два договора очертават първата национална катастрофа за България. С подписването на тези договори България не само е лишена в значителна степен от освободените от нея по време на Балканската война 1912 г.-1913 г. земи, но понася и тежки финансови и други загуби. За България остават земите между реките Струма и Места в Западна Тракия. \r\nПоражението на България в Междусъюзническата война сериозно разклаща положението на монархическия институт, но при все това цар Фердинанд I успява да се задържи на престола. Изходът от войната показва по недвусмислен начин, че макар недоволството на Кобурга спрямо претенциите на бившите съюзници на България към освободените земи да е напълно основателно, пътят за тяхното преодоляване не е избран правилно. Защото от войната спечелва не България, а Австро-Унгария и Германия, които по никакъв начин не искали да се примирят със съществуването на Балканския съюз като руско творение в един от най-невралгичните европейски райони в навечерието на предстоящия световен военен конфликт. \r\n \r\n \r\n1902 г. \r\nВ София се провежда десети конгрес на македонската емиграция. \r\nВъзникват два комитета: на Стоян Михайловски и ген. Иван Цончев под влияние на Двореца, а вторият - на Христо Станишев и Тома Карайовов под влияние на Вътрешната организация. \r\n \r\n \r\n1879 г. \r\nВ София излиза първият брой на \"Държавен вестник\". \r\nПървоначално излиза веднъж седмично, от третата година – 2 пъти, от дванадесетата година– всеки присъствен ден. През първите 12 години има характер на държавно информационно издание, като помества официални съобщения, новини и телеграми от чужбина. По-късно се ориентира към публикуване на влезлите в сила нормативни актове – закони, укази, постановления и други, регистрира официални документи – конвенции, договори и други. В неофициалната си част предоставя място за публикации на различни съдебни институции. Продължава да излиза и след 9 септември 1944 г. до 30 ноември 1950 г., когато е заместен от \"Известия на Президиума на Народното събрание\". \r\n \r\n \r\n1330 г. \r\nВ битката при Велбъжд българската войска начело с Михаил III Шишман търпи поражение от сърбите начело с крал Стефан Урош III Дечански. \r\nМежду двете страни вече е било постигнато временно примирие, но наблюдавайки разпръсването на българските отряди в широк периметър, сръбският крал нарушава споразумението. При изненадващото сръбско нападение българският цар се оказва с малобройна войска, която претърпява поражение. Голяма част от войниците са избити. Според едни извори цар Михаил ІІІ Шишман загива в битката, а според други е пленен и убит лично от сръбския крал. \r\n \r\n \r\n На тази дата са родени: \r\n1957 г. \r\nРоден е Иван Павлов Такев – български журналист. \r\nЗавършва специалност “Българска филология” в СУ “Св. Климент Охридски”през 1983 г. и Факултета по журналистика през 1989 г. Работи в БНР от 1985 г. като редактор в главна редакция “Програма” и главна редакция “Култура”. От 1989 г. до 1991 г. е в Радио “Свободна Европа”; от 1991 г. до 1992 г. е репортер в “По света и у нас”. От 1992 г. до 1998 г. е водещ на телевизионно предаване “Отзвук”. В периода 1997 г.-1998 г. е главен редактор на главна редакция “Публицистика”. От декември 2001 г. е член на Управителния съвет на БНТ. \r\n \r\n \r\n1946 г. \r\nРодена е Иванка Гръбчева – българска кинорежисьорка. \r\nЗавършва режисура в Бабелсберг през 1967 г. Един от първомайсторите на български детски филм. Творчество: \"Искам да живея\" (1970 г.), \"Глутницата\" (1972 г.), \"Деца играят вън\" (тв, 1973 г.), \"Изпити по никое време\" (1974 г.), \"При никого\" (1975 г.), \"Хирурзи\" (1977 г.), \"Войната на таралежите\" (тв, 1979 г.), \"Пришествие\" (1981 г.), \"Най-тежкият грях\" (1982 г.), \"Златната река\" (1983 г.), \"В името на народа\" (тв, 1984 г.), \"Тринадесетата годеница на принца\" (1987 г.), \"Ева от третия етаж\" (1987 г.), \"Карнавалът\" (1990 г.), \"Жребият\" (1993 г.), \"Големите игри\" (тв, 1999 г.), \"Една калория нежност\" (2002 г., по сценарий на Георги Данаилов). \r\n \r\n \r\n1935 г. \r\nРоден е Владимир Дамянов Башев – български поет и преводач. \r\nЗавършва специалност \"Българска литература\" в СУ \"Св. Климент Охридски\". Редактор е във вестник \"Народна младеж\", вестник \"Работническо дело\", вестник \"Пулс\", заместник-главен редактор на вестник \"Литературен фронт\", член на УС на СБП. Президент е на българо-съветски клуб на младата творческа интелигенция. Член е на УС на СБП, на ГК на ДКМС в София, на ЦК на ДКМС. Превежда \"Избрани стихотворения\" (1965 г.) от Евгени Евтушенко, \"Стихове и поеми\" (1966 г.) от А. Вознесенски. Носител е на Димитровска награда (1967г.). Загива при злополука на 19 ноември 1967 г. \r\nСтихосбирки: \"Тревожни антени\" (1957 г.), \"Преодоляване на гравитацията\" (1960 г.), \"Желязно време\" (1962 г.), \"Нецелунати момичета\" (1963 г.), \"Магазин за часовници\" (1964 г.), \"Възраст\" (1966 г.), \"Ателие\" (1967 г.), \"Избрани стихотворения\" (1968 г.), \"Прекрасната зависимост. Публицистика\" (1972 г.), \"Избрани стихотворения\" (1974 г.), \"Лирика\" (1978 г., руски език), \"Стихотворения за живите\" (1981 г.), \"Открих звезда\" (1986 г.), \"Звездни избраници\" (1995 г.). \r\n \r\n \r\n1927 г. \r\nРоден е Януш Вазов – режисьор и сценарист. Завършва режисура във ФАМУ, Прага. Автор е на над 50 късометражни филма, между които: \"Копривщица\" (1958), \"Кукери\" (1960), \"Първата пушка\" (1960), \"Неразбрани игри\" (1961), \"Мълчаливата борба\" (1963), \"Сянка над празника\" (1968), \"Спомен за Йордан Йовков\" (1980). Игралните му филми - \"Завръщане\" (1967), \"С особено мнение\" (1970 г., съвместно с Лада Бояджиева), \"Десет дни неплатени\" (1972), \"Изкуствената патица\" (1974), \"Катина\" (1976), \"Игра на любов\" (1979), \"Третото лице на монетата\" (1983 г.), \"Степни хора\" (1986), са посветени както на миналото, така и на нравствените дилеми на съвременността. По-късно дейността му е изцяло свързана с книгоразпространение. \r\n \r\n \r\n1896 г. \r\nРоден е Димитър Цолов – български архитект, член -кореспондент на БАН през 1961 г. Съвместно с И. Васильов, проектира Университетската библиотека, НБ, преустройството на църквата “Св. Неделя”, БНБ - София и други. \r\n \r\n \r\n1877 г. \r\nРоден е Васил Коларов, министър-председател на България \r\n \r\n \r\n На тази дата умират: \r\n2002 г. \r\nНа 58-годишна възраст умира Любомир Собаджиев - учредител на Движение “Гражданска инициатива” и един от създателите на СДС. \r\nРоден е на 18 юни 1944 г. в град Русе. Завършва техникум по корабоплаване. В периода до 10 ноември1989 г. е осъждан два пъти за противодържавна дейност, след като е основал през 1969 г. правозащитна група, разпространила множество материали, а след това от 1976 г. е куриер, представител и кореспондент на “Амнести Интернешънъл” в България. На 25 декември 1988 г. заема поста председател на основания Съюз за гражданска инициатива. През ноември 1989 г. става председател на Национално движение “Гражданска инициатива”, което е сред основателите на СДС. \r\n \r\n \r\n1980 г. \r\nУмира Димо Казасов (1886 - 1980)- политик, публицист, общественик, писател. Роден е на 5 септември 1886 г. в Трявна. Завършва гимназия в Русе през 1904 г. Секретар е на Българския учителски съюз; редактор е на неговия печатен орган “Съзнание” от 1914 г. до 1920 г. Деец е на БСДП, член на ЦК на БСДП, редактор на вестник “Народ” от 1920 г. до 1923 г. Участва в Деветоюнския преврат и влиза в правителството на Народния сговор (до 15 февруари 1924 г., когато подава оставка). Като общественик развива активна дейност в различни културни и политически сдружения. Основател е и ръководител на политическия кръг “Звено” от 1927 г. до 1934 г. Взема участие в преврата на 19 май 1934 г. Пълномощен министър в Белград от 1934 г. до 1936 г., основател е на вестник “Балкан” през 1936 г. издание, подчинено на идеята за сближаване на балканските народи. От 1936 г. до 1944 г. е председател на Комитета за защита и амнистия на политически борци. Член е на нелегалния комитет на ОФ от 1943 г. Министър на пропагандата от 1944 г. до 1945 г., на информацията и изкуствата от 1945 г. до 1947 г., директор на издателствата, полиграфията и търговията с печатни произведения от 1950 г. до 1958 г. Главен редактор е на редица всекидневници преди 9 септември 1944 г. \r\n \r\n \r\n1972 г. \r\nУмира дипломатът Иван Станчов (1887 - 1972). Роден е на 17 декември 1887 г. в Санкт Петербург. Завършва френски лицей в Париж през 1913 г., средно образование във френски католически колеж в Пловдив през 1915 г. Завършва Школата за запасни офицери в Княжево, изпратен е на фронта в Македония (1917 г. -1918 г.). Завършва право в университета във Фрибур, Швейцария през 1923 г. Работи в Министерството на външните работи на България през 1928 г. Дипломат в Българската легация в Рим от 1931 г. до 1936 г.; началник-отдел “Консулски” в Министерството на външните работи от 1937 г. до 1942 г.; генерален консул на България в Галац, Румъния (1942 г. - юни 1944 г.); генерален консул в Истанбул, Турция (юли 1944 г.). Емигрира във Фрибур, Швейцария (май 1945 г.) и в САЩ (август 1946 г.). До смъртта си живее и работи в малка ферма в щат Мериленд, подпомага български емигранти. Неговият архив и този на баща му Димитър Станчов са пренесени в България през 1999 г. Автор е на мемоарите “Дипломат и градинар” (2000 г., на български). \r\n \r\n \r\n1952 г. \r\nУмира Димо Сотиров – български художник. \r\nУчи в Държавното рисувално училище през 1898 г. при П. Клисуров и Ив. Ангелов. Завършва Академията за изящни изкуства в Париж при Л. Бона и Л. Мерсон. Рисува предимно портрети. Негови картини има в Националната художествена галерия, в художествени галерии на Пловдив, Враца, Ст. Загора. \r\nПо-известни платна: “Портрет на жена” (около 1915 г.), “Мечта” (1920 г.), “Автопортрет” (1920 г.), “Кехлибареното колие” (1920 г.), “Есен” и други. \r\n \r\n \r\n1923 г. \r\nУмира Найчо Цанов – български обществен и политически деец, публицист. \r\nРоден е през 1857 г. Брат на И. Цанов. Редактира вестник “Свобода” от 1883 г. до 1884 г. и “Народен лист” от 1894 г. до 1898 г. Участва като доброволец в Сръбско-българската война през 1885 г. През 1902 г. се отделя от Демократическата партия; от 1906 г. до 1926 г. е начело на Радикалдемократическа партия. През 1896 г. -1908 г. и 1911 г. -1918 г. е избиран за народен представител от видинския избирателен район. Води борба срещу участието на България в Първата световна война на страната на Германия. Взема участие в събора на Конституционния блок (1922 г.), насочен срещу правителството на Ал. Стамболийски. Автор е на “Царят на българите и погромът” (1914 г.). \r\n \r\n \r\n1330 г. \r\nУмира Михаил III Шишман-Асен – български цар от 1322 г. до 1330 г., син на видинския деспот Шишман, когото наследява след 1310 г. \r\nБългарските извори сочат, че е роден преди 1292 г. Във Венецианския списък на приятелски настроените владетели през 1313 г. е наречен “деспот на България, господар на Видин”. Съпругата му Ана-Неда е дъщеря на сръбския крал Ст. Милутин. Има 3 синове: Иван-Стефан, Михаил и Шишман. Избран е за цар след смъртта на Георги II Тертер през 1322 г. Потомък на е на Асеневци, най-вероятно по майчина линия. След успешна война с Византия възстановява българската власт в Северна Тракия и по Черноморието. Жени се за царица Мария Палеологина, вдовица на цар Теодор-Светослав, сестра на византийския император Андроник III, и става законен наследник на династията Тертеровци. В гражданската война във Византия подкрепя Андроник III, но през 1328 г. тайно влиза в съглашение с Андроник II (всъщност прави опит с изненада да превземе Константинопол, използва войската на пълководеца Иван Русина). Подписва договор с Византия срещу Сърбия. \r\nНамира смъртта си във Велбъждската битка. Сражение между български и сръбски войски, станало на 28 юли край Велбъжд (днешен Кюстендил). \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.07.28", "title": "Денят 28 юли в българската история"}
{"url": "http://www.focus-news.net/news/2019/07/28/2684624/pss-usloviyata-za-turizam-sa-mnogo-dobri-no-se-ochakva-vremeto-da-se-vloshi.html", "text": "Условията за туризъм са много добри, но се очаква разваляне на времето по-късно днес. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Благоприятни са условията за разходки в планината. Температурите са от 14 до 20 градуса. Работят съоръженията в Банско, Боровец, Витоша и Пампорово. Има условия да се ползват съоръжения за разходки в по-високата част на планините.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.07.28", "title": "ПСС: Условията за туризъм са много добри, но се очаква времето да се влоши"}
{"url": "http://www.focus-news.net/news/2019/07/28/2684623/montana-negovo-preosveshtenstvo-belogradchishkiyat-episkop-polikarp-shte-otsluzhi-obnovlenie-i-arhiereyska-sveta-liturgiya-v-kurilskiya-manastir-sv-yoan-rilski.html", "text": "В празничния за християните неделен ден от  9:30 часа, с благословението на Негово светейшество Българския патриарх и Софийски митрополит Неофит,  Негово преосвещенство Белоградчишки епископ Поликарп - викарий на Софийския  митрополит, ще  отслужи чин на  Обновление и Архиерейска света Литургия в  Курилския манастир \"Св. Йоан Рилски\" тази неделя .  \r\nНикола Петков", "date": "2019.07.28", "title": "Монтана: Негово преосвещенство Белоградчишкият епископ Поликарп ще отслужи Обновление и Архиерейска света Литургия в  Курилския манастир \"Св. Йоан Рилски\""}
{"url": "http://www.focus-news.net/news/2019/07/28/2684614/lovech-negovo-visokopreosveshtenstvo-lovchanskiyat-mitropolit-gavril-shte-oglavi-arhiereyska-sveta-liturgiya.html", "text": "В празничния за християните неделен ден, Негово високопреосвещенство Ловчански  митрополит Гавриил ще оглави Архиерейска света Литургия. в Катедралния храм  „Св.св. Кирил и Методий“, град  Ловеч. Начало: 9.00 часа.  \r\nНикола Петков", "date": "2019.07.28", "title": "Ловеч: Негово високопреосвещенство Ловчанският митрополит Гаврил ще оглави Архиерейска света Литургия"}
{"url": "http://www.focus-news.net/news/2019/07/28/2684621/rumen-petkov-abv-rakovoditelkata-na-nap-tryabvashe-da-bade-uvolnena-na-chasa.html", "text": "Ръководителката на НАП трябваше да бъде уволнена на часа. Това каза лидерът на ПП АБВ Румен Петков относно теча на данни в НАП в интервю за предаването „Европа сутрин“ по  ТВ Европа . Петков каза, че в България има много и достатъчно подготвени специалисти за справяне с хакерската атака и коментира това защо не се появява ръководителката на Агенцията. „Според мен не трябва и да я виждаме. А стремежът да възприемаме такъв тип течове като даденост – казвам на обикновения българин „Нямаш държава“, каза Петков и добави, че това трябва да се разбере и от премиера, и от Народното събрание. Румен Петков изрази съгласие с твърдението, че случилото се има за цел да разклати държавата. „Всичко, което става в една държава и което е против обществения интерес, има цел да клати държавата. А африканската чума какво е? Това направо би трябвало да е съсипало вече правителството“, каза той, като добави, че заразата с африканска чума също е тип скандал за разклащане на държавата и подобни обяснения не могат да създадат усещане за държавност. „По-скоро липсата на държавност се затвърждава от отсъствието на адекватна реакция от страна на институциите“, добави Петков.  \r\nРумен Петков коментира и кандидатурите за главен прокурор, като заяви, че има много недоволни от тази позиция, независимо кой е на нея. „Има двама-трима човека, които дължат общественото и политическото внимание на това, че мразят главния прокурор, който и да е той. Имам усещането, че за да премахнем протеста срещу главния прокурор, избираме Христо Иванов и решаваме всички проблеми“, заяви той. Лидерът на ПП АБВ коментира още, че сегашният главен прокурор се е отказал да се кандидатира за нов мандат още преди да започне дебатът в прокурорската квота.", "date": "2019.07.28", "title": "Румен Петков, АБВ: Ръководителката на НАП трябваше да бъде уволнена на часа"}
{"url": "http://www.focus-news.net/news/2019/07/28/2684628/api-vazstanoveno-e-dvizhenieto-po-patya-pazardzhik-plovdiv.html", "text": "Възстановено е движението по път I-8 Пазарджик - Пловдив в района на Мало Конаре, съобщават от пресцентъра на  Агенция \"Пътна инфраструктура\" (АПИ) .", "date": "2019.07.28", "title": "АПИ: Възстановено е движението по пътя Пазарджик - Пловдив"}
{"url": "http://www.focus-news.net/news/2019/07/28/2684617/ramush-haradinay-prichinata-za-podavaneto-na-ostavkata-mi-ne-e-natiskat-okolo-dialog-prishtina-belgrad.html", "text": "Косовският премиер в оставка Рамуш Харадинай заяви, че е подал оставката заради призовката, която е получил от Специалният съд в Хага, а не, както той се изрази, заради натиска от САЩ и ЕС за възстановяване на диалога с Белград, съобщава скопският телевизионен канал  “Сител“ .  \r\n \r\n„Изпълних законното изискване да се явя пред Специалния съд като обвинен в течащо разследване. Дадох оставката си като председател на правителството, а самата призовка има политически характеристики. С оглед на факта, че вече два пъти съм се явявал в съда за да дам показания относно този период от войната, бях много изненадан да бъда извикан отново“, каза Харадинай в рамките на свое интервю за албанската редакция на радио  “Гласът на Америка“ . \r\n \r\nПопитан дали смята, че е бил извикан защото отказва да премахне стопроцентовите тарифи за сръбски стоки в Косово, Харадинай отговори: „в Косово има съмнение, че става въпрос за заговор“.  \r\n \r\n„Това, което може да потвърдя, е моето вярване в предприетите политически действия, които представих по най-искрен начин пред международните партньори: границите на Косово не са спорни и няма конфликт за територия, споразумението със Сърбия трябва да се постигне чрез взаимно признаване в конкретните територии, тъй като Косово не може да позволи творения като републиката на Додик, това вкарва Русия на в Косово. Тарифите ще се премахнат при признаването“, категоричен е Харадинай.  \r\n \r\nНа питане дали очаква нови избори, премиерът в оставка отговори положително, уточнявайки, че според него те ще бъдат насрочени за края на септември или началото на октомври.  \r\n : Цанко Цолов", "date": "2019.07.28", "title": "Рамуш Харадинай: Причината за подаването на оставката ми не е натискът около диалог Прищина-Белград"}
{"url": "http://www.focus-news.net/news/2019/07/28/2684626/burgas-parviyat-studentski-festival-stsenata-shte-se-provede-pred-letniya-teatar-v-morskata-gradina.html", "text": "Повече от 100 студенти от седем български университети ще участват в първия студентски фестивал „Сцената“, който ще се проведе в Бургас в пространството пред Летния театър в Морската градина. Това съобщиха от пресцентъра на  Общината . Участниците ще представят наученото в Академията за музикално, танцово и изобразително изкуство „Проф. Асен Диамандиев“, Националната музикална академия „Проф. Панчо Владигеров“, Националната художествена академия, Националната академия за театрално и филмово изкуство „Кръстьо Сарафов“, Американския университет, Бургаския свободен университет и Университет „Проф. д-р Асен Златаров“.  \r\nФестивалът ще започне от 14.00 часа с базар на картини, скулптури, икони и бижута, изработени от младежите, и ще продължи от 19.00 часа с концерт на младите таланти от Академичния фолклорен ансамбъл на АМТИИ, изпълнения на опера от Белканто, откъс от мюзикъла „КОСА“ от студентите от Американския университет, поп и джаз музика от студентите в НМА – Кристиан Грънчаров и Кристиана Атанасова и други. Водещи ще бъдат актьорите от НАТФИЗ Борис Кашев и Магдалена Славчева. Организатор на събитието е Националното представителство на студентските съвети, с подкрепата на Община Бургас.", "date": "2019.07.28", "title": "Бургас: Първият студентски фестивал „Сцената” ще се проведе пред Летния театър в Морската градина"}
{"url": "http://www.focus-news.net/news/2019/07/28/2684620/bivshiyat-premier-na-albaniya-sali-berisha-troykata-vuchich-tachi-rama-iskat-da-vkarat-haradinay-v-zatvora.html", "text": "Бившият премиер на Албания Сали Бериша коментира оставката на Рамуш Харадинай, която бе подадена за да се яви той на разпит в Хага, съобщава македонският  ”Слободен печат“ . Бериша заяви, че няма да засяга въпроса за тези, които правят заговори относно това кой може да стои зад подобна призовка, тъй като според него става въпрос за факти, които са вече ясни. Бившият премиер изказа мнението, че тройката Александър Вучич – Хашим Тачи – Еди Рама иска Харадинай в затвора, а към тях може да се добави и журналистът Батон Хациу, който бившият премиер нарича с името „Батон Станивич“, пише  Газета Експерес .  \r\n \r\n„Най-заинтересуваните хора да видят Рамуш Харадинай зад решетките са споменатият сръбски президент Вучич и албаскоговорящата но албанофобска тройка Зографи Блис, албаноговорящият Миладин и Батон Станишич“, каза Бериша.  \r\n \r\nПредишният лидер на Демократическата партия в страната каза пред BBC, че Харадинай е бил извикан в Хага след като Белград е изпратил досие в Международния съд. Според него остава само да се види дали албанската тройка Тачи-Рама-Хациу има нещо общо с това досие.  \r\n : Цанко Цолов", "date": "2019.07.28", "title": "Бившият премиер на Албания Сали Бериша: Тройката Вучич-Тачи-Рама искат да вкарат Харадинай в затвора"}
{"url": "http://www.focus-news.net/news/2019/07/28/2684629/api-na-29-yuli-sled-1700-chasa-prodazhbata-na-e-vinetki-shte-bade-zatrudnena.html", "text": "Между 17.00 и 23.00 часа в понеделник, 29 юли 2019 г., са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат частични забавяния и прекъсвания, които биха могли да затруднят продажбите на електронни винетки. Това съобщиха от  пресцентъра на Агенция \"Пътна инфраструктура\" . За избягване на риска от проблеми с покупката на е-винетка по време на планираните актуализации от АПИ препоръчват на водачите внимателно да планират пътуването си по републиканската пътна мрежа и да купят електронната си винетка своевременно. \r\nПланираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.28", "title": "АПИ: на 29 юли след 17.00 часа продажбата на е-винетки ще бъде затруднена"}
{"url": "http://www.focus-news.net/news/2019/07/28/2684627/plyus-info-makedoniya-golyam-pozhar-kray-shibenik-prinudi-evakuatsiya-na-grazhdani.html", "text": "Голям пожар е избухнал край хърватския град Шибеник в събота, като това е най-големият такъв инцидент в Хърватия тази година и е първият случай в който са пратени помощни военни части, предава македонската медия  “Плюс инфор“ . \r\nПри гасенето на огъня е пострадал пожарникар, който е вдишал твърде много пушек, като в момента състоянието му е стабилно.  \r\n \r\nВ събота вечерта на мястото са работели около 150 служители на пожарната, чийто действия имат за цел да попречат на огъня да стигне до близките къщи. Вероятно борбата с огъня ще бъдят включени още хора. Заради огнената стихия части от района са останали без електричество.  \r\n \r\nОгънят е избухвал в ранните часове на следобеда в събота и бързо е обхванал километри гъста борова гора. Въздушните екипи, ангажиран с гасенето са спрели да летят с падането на нощта.  \r\n : Цанко Цолов", "date": "2019.07.28", "title": "„Плюс инфо“ (Македония): Голям пожар край Шибеник принуди евакуация на граждани"}
{"url": "http://www.focus-news.net/news/2019/07/28/2684631/tass-pregovorite-mezhdu-kabul-i-talibanite-shte-zapochnat-sled-kato-se-postigne-sporazumenie-s-vashington.html", "text": "Преговорите между Кабул и талибаните ще започнат едва след като САЩ сключи свое споразумение с терористичната организация, това заяви специалният американския представител за Афганистан Залмей Халилзад в неделя, предава  ТАСС .  \r\n \r\n„В Кабул много често се говори за вътрешни разговори. Нека обясня ситуацията – тези преговори ще започнат след като ние сключим споразумение с талибаните“, обясни Халилзад от своя профил в „Туитър“.  \r\n„След като това стане, преговорите с талибаните ще бъдат проведени на множество нива от афганистански екип, включват високопоставени политици и членове на правителството, народните представители, общественици и др“, допълни американският дипломат.  \r\n \r\nСъобщението на Халилзад е направено след като в събота афганистанския министър на мира Абдул Салам Рахими изказа мнение, че преговорите на Кабул с терористичната организация може да започнат в следващите две седмици.  \r\n : Цанко Цолов  \r\n \r\n .", "date": "2019.07.28", "title": "ТАСС: Преговорите между Кабул и талибаните ще започнат след като се постигне споразумение с Вашингтон"}
{"url": "http://www.focus-news.net/news/2019/07/28/2684630/vzglyad-rusiya-srabskoto-ministerstvo-na-otbranata-razkri-nachin-za-dostavka-na-rusko-vaorazhenie.html", "text": "Руското министерство на отбраната съобщи, че 10 бойни разузнавателни машини БРДМ-2 от Русия са били доставени по въздушен път в страната, предава руското издание  “Взгляд“ . \r\n„Военнотехническото споразумение между сръбския президент Александър Вучич и руския държавен глава Владимир Путин се реализира точно и в договорения срок. Така в Сърбия са доставени 10 бойни разузнавателни машини БРДМ-2 със съответните комплекти резервни части“, се казва в съобщение на ведомството.  \r\nТранспортът се е извършил без трудности, а цялата техника е доставена „в цялост и без повреда“ и при спазване на международните правила. \r\n„Министерството на отбраната на Сърбия благодари на Министерството на отбраната на Русия за сътрудничеството и успешното изпълнение на военнотехническото споразумение“, посочва още от сръбското ведомство.  \r\nПо-рано румънските власти съобщиха, че не са допуснали доставка на руска военна техника, насочена към Сърбия да премина румънската граница, но от Москва опровергаха тези данни.  \r\n : Цанко Цолов  \r\n \r\n .", "date": "2019.07.28", "title": "„Взгляд“ (Русия): Сръбското министерство на отбраната разкри начин за доставка на руско въоръжение"}
{"url": "http://www.focus-news.net/news/2019/07/28/2684632/blagoevgrad-navarshvat-se-55-godini-ot-smartta-na-obshtestvenika-prosveten-deets-revolyutsioner-i-sveshtenik-deets-na-vmoro-hristo-filipov.html", "text": "Навършват се 55 години от смъртта на общественика, просветен деец, революционер и свещеник, деец на ВМОРО Христо Филипов. За  Радио „Фокус“ – Пирин  Сотир Иванов, директор на Исторически музей – Петрич каза, че Филипов е бил и кмет на Петрич в периода 1913 – 1914 г. Революционерът е роден на 19 февруари 1880 г. в Петрич. По-голяма част от живота му, който продължава 84 години преминават в Петрич. Филипов е бил и учител, секретар и преводач на Фредерик Палмър, кореспондент на вестник „Ню Йорк Таймс“. Христо Филипов е и сред основателите на читалище „Братя Миладинови“ и член на първото му настоятелство. От 1914 до 1919 година е член на Окръжната постоянна комисия в Струмица. Бил е активен деец на Червенокръстката здравна организация, създава ученически лагер в местността Вършилото в Беласица. През 1931 година е ръкоположен за свещеник в църквата „Свети Николай“ в Петрич, където служи до 1946 година. \r\n \r\nЛивия НИНОВА", "date": "2019.07.28", "title": "Благоевград: Навършват се 55 години от смъртта на общественика, просветен деец, революционер и свещеник, деец на ВМОРО Христо Филипов"}
{"url": "http://www.focus-news.net/news/2019/07/28/2684633/chez-nad-40-stazhanti-se-vklyuchvat-v-lyatnoto-stazhantsko-uchilishte-na-kompaniite-ot-grupata-v-balgariya-prez-2019-g.html", "text": "Над 40 стажанти се включват в лятното стажантско училище на компаниите от Групата ЧЕЗ в България през 2019 г. Това съобщиха от пресцентъра на  ЧЕЗ .  Те ще трупат знания и умения по специалностите си, като ще имат възможност да се запознаят както с бизнеса на отделните компании, така и с новостите в сферата на енергетика, които ЧЕЗ Разпределение България внедрява. За тях ще се грижат 10 наставници, които ще ги напътстват в детайлите на професията енергетик и ще ги запознават с особеностите на сектор енергетика. \r\n„В момента секторът преминава през динамични промени в резултат от цифровизацията и новите технологии. Работата в ЧЕЗ позволява на младите хора да бъдат част от тези промени и дори самите те да ги осъществяват“, каза Виктор Станчев, главен оперативен директор на „ЧЕЗ Разпределение България“. Той поздрави стажантите за избора на професия и отбеляза, че компанията има нужда от млади хора, които са мотивирани и намират смисъл и удовлетворение в работата. \r\nЗа 12-годишната история на Стажантската програма до момента над 800 души са преминали  стаж в ЧЕЗ, а 270 са постъпили на работа в компаниите на ЧЕЗ в България.Традиционно най-голям е интересът към звената „Експлоатация и поддържане“ и „Мерене и управление на данни“ в „ЧЕЗ Разпределение България“ АД.", "date": "2019.07.28", "title": "ЧЕЗ: Над 40 стажанти се включват в лятното стажантско училище на компаниите от Групата в България през 2019 г."}
{"url": "http://www.focus-news.net/news/2019/07/28/2684637/api-vazstanoveno-e-dvizhenieto-po-pat-i-1-simitli-kresna-ot-km-382-do-km-390.html", "text": "Възстановено е движението по път I-1 Симитли - Кресна от км 382 до км 390. Това съобщиха от  пресцентъра на Агенция \"Пътна инфраструктура\" .", "date": "2019.07.28", "title": "АПИ: Възстановено е движението по път I-1 Симитли - Кресна от км 382 до км 390"}
{"url": "http://www.focus-news.net/news/2019/07/28/2684636/vodata-v-blagoevgrad-i-5-sela-nyama-da-bade-godna-za-piene-ot-30-yuli-do-1-avgust-zaradi-profilaktika-na-rezervoar.html", "text": "Планова профилактика – почистване и последваща дезинфекция на резервоар Чакалица ще бъде извършена в периода 30 юли – 1 август. Това съобщиха за  Радио „Фокус“ – Пирин  от „Водоснабдяване и канализация“ ЕООД – Благоевград. Оттам уточниха, че през периода ще се поддава вода със силно повишена концентрация на хлор към напорните резервоари и вътрешната водопроводна мрежа подавана от ПСПВ – Благоевград. Поради тази причина водата няма да бъде годна за питейно-битови нужди в периода на профилактиката в Благоевград и селата: Дъбрава, Бело поле, Покровник, Рилци и Изгрев. \r\nЛивия НИНОВА", "date": "2019.07.28", "title": "Водата в Благоевград и 5 села няма да бъде годна за пиене от 30 юли до 1 август заради профилактика на резервоар"}
{"url": "http://www.focus-news.net/news/2019/07/28/2684635/ria-fan-srabskoto-ministerstvo-na-otbranata-potvardi-poluchavaneto-na-ruska-voenna-tehnika.html", "text": "Десет нови бойни разузнавателни машини БРДМ-2 са били доставени успешно от Русия в Сърбия, това потвърдиха от министерството на отбраната в Белград, предава руската агенция  “РИА ФАН“ . Военнотехническото споразумение между сръбския президент Александър Вучич и руския държавен глава Владимир Путин се реализира точно и в договорения срок, това се казва в изявление на министерството, от където допълват, че освен машините Белград е получил и комплекти резервни части.  \r\n \r\n„По времето на въздушния транспорт руската страна не срещна препятствия и цялата техника е доставена здрава и съхранена при спазване на международните правила“, обясниха от сръбското министерство на отбраната. Освен това е изказана благодарност за успешното и последователно изпълнение на военнотехническото споразумение.  \r\n \r\nПо-рано президентът на страната Александър Вучич изказа своята благодарност към руския държавен глава Владимир Путин и руският министър на отбраната Сергей Шойгу. „Благодаря за този подарък на президента Путин и министъра Шойгу“, каза президента на северозападната ни съседка, като допълни, че се гордее с близките отношения с на Белград Москва и нарече огромна чест поканата да присъства на 75-ият парад на Победата в руската столица.  \r\n \r\nАгенцията припомня, че по-рано румънски телевизионен канал съобщи, че местните власти са спрели доставка на руска военна техника, насочена към Сърбия да премине румънската граница, но от Москва опровергаха тези данни.  \r\n : Цанко Цолов  \r\n \r\n .", "date": "2019.07.28", "title": "„РИА ФАН“: Сръбското министерство на отбраната потвърди получаването на руска военна техника"}
{"url": "http://www.focus-news.net/news/2019/07/28/2684639/iliana-benovska-g-zho-ninova-sled-priziva-vi-narode-izpravi-se-i-gerb-shte-padne-sam-kato-zarazena-ot-svinska-chuma-a-doma-mi-probit-ot-divi-praseta.html", "text": "Г-жо Нинова, след призива Ви: „Народе, изправи се! И ГЕРБ ще падне!“ съм като заразена от „свинска чума“, а дома ми  - пробит от „диви прасета“. Политически от Путин „по-висока“ ли сте на Бузлуджа? А той - „под нулата“ на дъното на Финския залив? Това е въпросът на журналиста Илиана Беновска в днешното издание на предаването  „Беновска пита”  по  „Канал 3”  и  Радио „К2” , съобщиха от  екипа на предаването. \r\nПрезидентът на Русия Путин, един от най-великите политици на съвремието ни, се гмурна на дъното на Финския залив с историческа мисия.  \r\nВ същия ден, председателката на БСП Нинова, която още не е изпълнила историческото си предизборно обещание да измести Бойко Борисов и да стане премиерка, се метна на връх Бузлуджа.  \r\nИ тя с историческа мисия  - призова: „Народе, изправи се! И ГЕРБ ще падне!“  \r\nСлед този призив се чувствам като заразена от „свинска чума“. А оградата на дома ми - като пробита от „диви прасета“.  \r\nПитам се:“ Кого се осмелява Нинова да назове високомерно и безлично „народе“, като самата нея „народът“ на БСП я бламира?  \r\nЗащо не дойдоха на Бузлуджа Сергей Станишев и Георги Гергов, наример?! Да се възправят до мощната снага на Нинова и ГЕРБ „да падне“?  \r\nИсторията винаги дава верните отговори. А аз ще си позволя да припомня на Нинова сентенцията на Западно и Средноевропейския митрополит Антоний: „В Гугъл няма универсална молитва. Трябва да отидем в храма!“ \r\nКой ли е „храмът“ на Нинова?! БСП или „Техноимпекс“?! Идеите или личните облаги? Наесен, на местните избори, ще разберем всичко. \r\nА сега е лято. Да поплуваме.  \r\nАз съм Беновска. И питам.", "date": "2019.07.28", "title": "Илиана Беновска: Г-жо Нинова, след призива Ви: „Народе, изправи се! И ГЕРБ ще падне!“ съм като заразена от „свинска чума“, а дома ми  - пробит от „диви прасета“"}
{"url": "http://www.focus-news.net/news/2019/07/28/2684625/afp-iran-shte-se-sreshtne-s-ostanalite-darzhavi-podpisali-sporazumenieto-ot-2015-g.html", "text": "Страните по Иранската ядрена сделка ще се срещнат по-късно в неделя в австрийската столица в опита да намерят начин да спасят подписаното през 2015 г. споразумение след оттеглянето на САЩ от него и на фона на напрежението между Техеран и Вашингтон, съобщава  AFP .  \r\n \r\nПредставители на Великобритания, Франция, Германия, Китай, Русия и Иран ще разговарят във Виена месец след като друга подобна среща не успя да постигне напредък.  \r\n \r\nНапрежението между САЩ и Иран се покачи миналата година, след като президентът Доналд Тръмп оттегли страната от сделката, целяща да спре ядрената програма на Техеран, срещу което шестте други участници вдигнаха икономическите си санкции срещу близкоизточната страна. Тръмп обаче изрази мнението, че Техеран не се придържа към договореното и отново наложи търговски рестрикции над Иран.  \r\nВ отговор през месец май тази година иранските власти обявиха, че ще нарушат някои от определените в споразумението ограничения и заплашиха да не се ограничат само с това ако останалите държави по сделката, особено европейските държави, не убедят САЩ да промени решението си.  \r\n \r\nВ същото време напрежението в Персийския залив расте след като властите в Гибралтар задържаха ирански танкер на четвърти юли, а от Техеран сложиха ръка над британски такъв в Ормузкия проток, което доведе до криза в отношенията на Лондон и Техеран. Към момента усилията да се спаси сделката са неуспешни.  \r\n : Цанко Цолов", "date": "2019.07.28", "title": "AFP: Иран ще се срещне с останалите държави, подписали споразумението от 2015 г."}
{"url": "http://www.focus-news.net/news/2019/07/28/2684641/daily-sabah-razkopki-v-iztochna-turtsiya-razkrivat-taynite-na-antichno-svetilishte.html", "text": "Разкопки в древната урартска крепост в източната част на Турция е на път да разкрие тайните на светилище, датиращо от преди 2,7 хил. години, пише  Daily Sabah .  \r\nРазкопките се ръководят от археолога професор Мехмет Ишлък от университета „Ататюрк“ в Ерзурум и продължават без никакви пречки вече три десетилетия.  \r\n \r\nИшлък разкри, че работата е подновена през юли, което прави разкопките най-дълготрайните в региона на Анатолия. „Аянис е една от най-добре защитаваните крепости на Урарту и се приема че това е последният голям бастион на тази страна“.  \r\n„До сега сме намерили няколко артефакта, уникални части на урартска архитектура, които може да се смятат за шедьоври“, допълни професорът.  \r\n \r\nТой разкри, че разкопките целят да разкрият тайните на храна на крепостта, посветен на бог Халди, колко след това ще бъде отворен за туристи. Според Ишлък в светилището има салон с платформа, платформа от мрамор, както и други шедьоври на древните майстори.  \r\n \r\nУрарту е държава от Желязната епоха, разположена край езерото Ван и планинския регион между Анатолия, Месопотамия, Иранското плато и Кавказкия регион. То изчезва в ранния шести век преди Христа, покорено от древното иранско племе мидийци.    \r\n : Цанко Цолов", "date": "2019.07.28", "title": "Daily Sabah: Разкопки в източна Турция разкриват тайните на антично светилище"}
{"url": "http://www.focus-news.net/news/2019/07/28/2684634/pazardzhik-prodalzhava-natsionalniyat-folkloren-sabor-sv-konstantin-2019-kray-peshtera.html", "text": "Продължава Националният фолклорен събор „Св. Константин 2019“, съобщиха от  Община Пещера.  145 са индивидуалните и груповите изпълнители, заявили участие в Националния фолклорен събор на народното творчество. Участниците ще бъдат оценявани от 5-членно професионално жури. За разлика от предишните години, тази година в края на всеки от двата дни ще има церемонии по награждаване. Освен участието на групи от цялата страна, по традиция ще има богата културна програма с участието на народен оркестър, фолклорен изпълнител и танцов ансамбъл.", "date": "2019.07.28", "title": "Пазарджик: Продължава Националният фолклорен събор „Св. Константин 2019“ край Пещера"}
{"url": "http://www.focus-news.net/news/2019/07/28/2684642/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване  „Беновска пита“  от 17.00 часа по  „Канал 3”  и  Радио „К2” . Това съобщиха от екипа на предаването.  \r\nНейни събеседници в днешното издание на предаването под надслов „Политиката, глупако!”, което ще започне с коментар на Беновска, ще бъдат:  \r\nЗа: Всичко ли се купува и продава?  \r\n17.05 - 17.35  проф. Николай Вълканов , председател на БМГК \r\nЗа: „Момчето, което говори с морето“ и с ГЕРБ?   \r\n17.40- 18.10  Димитър Николов , кмет на Бургас и заместник-председател на ГЕРБ и на ИК \r\nЗа:  Ще се „удави“ българският туризъм в океана на световния?   \r\n18.15- 18.35  Николина Ангелкова , министър на туризма \r\nЗа: „Божи човек“ ли е българинът?   \r\n18.40- 18.55  Западно и Средноевропейски Митрополит Антоний \r\nПовторението се излъчва по „Канал 3” и Радио „К2” от 23.15 часа. E-mail адресът на предаването е benovskapita@gmail.com.", "date": "2019.07.28", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/07/28/2684645/d-r-sotir-ivanov-lichnostta-hristo-filipov-e-osobeno-interesna-i-vazhna-za-istoriyata-na-petrich.html", "text": "Личността на общественика, просветен деец, революционер и свещеник, деец на ВМОРО Христо Филипов е особено интересна, но и важна за историята на Петрич. Това каза за  Радио „Фокус“ – Пирин  д-р Сотир Иванов, директор на Исторически музей – Петрич по повод 55-ата годишнина от смъртта на Христо Филипов. По думите му революционерът е бил свързан, както с управлението на Петрич, така и с развитието на образователното дело в района. „Освен това е важно да споменем, че той е част от фамилия, която десетилетия наред е била важна за общината“, каза още д-р Иванов. Той добави, че Христо Филипов получава изключително добро за времето си образование в Серското педагогическо училище, а по-късно учи в българската духовна семинария в Цариград. „Между другото той е роден на датата, която е особено важна за българската история – 19 февруари. Казвам това, защото в Петрич споменът за Левски има особено голямо значение, тъй като тук, неговите идеи биват превъплътени в идеите на ВМОРО и Гоце Делчев. След завършване на своето образование – от 1903 г.  Христо Филипов преподава в класното училище, а по-късно, подобно на много други видни общественици, се присъединява към ВМОРО и е избран в ръководството на местния комитет на организацията“, добави д-р Иванов. Той коментира, че по-голяма част от кметовете в историята на Петрич всъщност са се познавали, защото те са били част от революционното движение и са се борили за освобождението на този край. „Другото общо между тях е, че са получили педагогическо образование и в по-малка или по-голяма степен са били водачи на петричани, но не само в политически аспект, а и в просветен, културен и икономически“, подчерта д-р Иванов. \r\nЛивия НИНОВА", "date": "2019.07.28", "title": "Д-р Сотир Иванов: Личността Христо Филипов е особено интересна и важна за историята на Петрич"}
{"url": "http://www.focus-news.net/news/2019/07/28/2684648/mvr-blagotvoritelen-kontsert-za-nabirane-na-sredstva-za-lechenie-na-dalgogodishen-kolega-ot-pleven.html", "text": "Благотворителен концерт за набиране на средства за лечение на дългогодишен колега от Плевен. Това съобщиха от пресцентъра на  МВР . Инициативата се проведе под патронажа на началника на политическия кабинет на министъра на вътрешните работи Михаил Златанов.  \r\nБлаготворителен концерт „Да направим добро!“ обедини таланти от цялата страна в усилията за набиране на средства за лечение на старши пожарникар Тихомир Кръстев, дългогодишен служител СДБПЗН – МВР. На сцената на летния театър „Кайлъка“ в Плевен излязоха млади таланти от Плевен, Хасково, Перник, а на благотворителна изложба – базар бяха представени детски рисунки. Събраните средства от инициативата, проведена под патронажа на началника на политическия кабинет на министъра на вътрешните работи Михаил Златанов, ще бъдат преведени на колегата по банков път.    \r\nТихомир Димитров Кръстев започва работа в системата на МВР през 1981 година. През годините  той става командир на екип и командир на отделение, награждаван е многократно за постигнати професионални резултати. Преди година, след заболяване от амиотрофична склероза, старши пожарникар Тихомир Кръстев започва да губи сили. Лечението е скъпо и семейството не може да се справи само в тази битка.  \r\nВсички, които желаят да подадат ръка на нашия колега, могат да го направят чрез паричен превод по откритата банкова сметка:  \r\nБанка ДСК  \r\nIBAN: BG 39 STSA 9300 0021 0804 95  \r\nТихомир Димитров Кръстев", "date": "2019.07.28", "title": "МВР: Благотворителен концерт за набиране на средства за лечение на дългогодишен колега от Плевен"}
{"url": "http://www.focus-news.net/news/2019/07/28/2684643/zhena-i-dete-sa-zaginali-pri-katastrofa-na-patya-varna-burgas.html", "text": "Жена и дете са загинали при катастрофа на пътя Варна - Бургас. Движението е временно отклонено. Това съобщиха от  пресцентъра на ОДМВР-Варна . Около 10.15 часа, на пътя Варна - Бургас, в района на с. Горица, е възникнало тежко пътнотранспортно произшествие между лек автомобил \"Опел\" с чуждестранна регистрация и т.а.\"МАН\". На място са загинали жена и дете от лекия автомобил, водачът му е в тежко състояние. На място текат действия по изясняване на причините и обстоятелствата, довели до инцидента.  \r\nВременно се налага отклоняване на движението в двете посоки през с. Рудник (Мелницата) - с. Попович - гр. Обзор и обратно.", "date": "2019.07.28", "title": "Жена и дете са загинали при катастрофа на пътя Варна - Бургас"}
{"url": "http://www.focus-news.net/news/2019/07/28/2684646/api-vremenno-dvizhenieto-po-pat-i-9-varna-burgas-v-rayona-na-goritsa-e-ogranicheno.html", "text": "Движението по път I-9 Варна - Бургас в района на Горица е ограничено и в двете посоки поради ПТП. Трафикът в района се регулира от \"Пътна полиция\". Това съобщиха от  пресцентъра на Агенция \"Пътна инфраструктура\".  Обходният маршрут е: Мелницата - Попович – Дюлински  проход.", "date": "2019.07.28", "title": "АПИ: Временно движението по път I-9 Варна - Бургас в района на Горица е ограничено"}
{"url": "http://www.focus-news.net/news/2019/07/28/2684647/pazardzhik-vtoriyat-natsionalen-sabor-na-tesnolineykata-shte-bade-na-10-i-11-avgust.html", "text": "Вторият национален събор на теснолинейката ще бъде на 10 и 11 август, съобщиха  организаторите.  За втора поредна година Гражданско сдружение „За теснолинейката” с подкрепата на община Велинград организират Национален събор на теснолинейката ”С хора и песни край релсите тесни”. На 10 и 11 август на най-високата гара на Балканите – Аврамово ще звучи български фолклор от всички краища на страната. Приятелите на малкото влакче ще усетят планинската прохлада и чистия въздух, ще се насладят на вкусни гозби и народна музика, а с присъствието си ще покажат съпричастността си към запазването на теснолинейката Септември- Добринище и превръщането и в уникална туристическа атракция.", "date": "2019.07.28", "title": "Пазарджик: Вторият национален събор на теснолинейката ще бъде на 10 и 11 август"}
{"url": "http://www.focus-news.net/news/2019/07/28/2684650/kyustendil-obshtina-dupnitsa-shte-posreshtne-shestvieto-za-550-godini-ot-prenasyaneto-na-moshtite-na-sveti-ivan-rilski-v-rilskiya-manastir.html", "text": "Община Дупница ще посрещне шествието по повод 550 години от пренасянето на мощите на свети Иван Рилски в Рилския манастир. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му стотици хора се включват в различните етапи от шествието, което изцяло повтаря маршрута, по който са пренесени мощите на светеца от Търново в Рилската света обител. От Община Дупница се включват в организацията по посрещане на шествието като ще осигурят и безплатен транспорт за всички желаещи да извървят пътя в отсечката от село Дрен през селата Тополница и Яхиново до парк „Рила”, където ще бъде лагерът. Нощуването ще бъде на поляната в парка. Този преход ще започне рано сутринта на 28 юли, а литургията в парк „Рила” ще бъде същия ден от 17.00 часа. \r\nНа следващия ден шествието ще се отправи по „Бели пат” към метоха „Орлица”, където е последната спирка преди Рилския манастир. „Транспорт до началните точки за тръгване сме подсигурили, както и за крайните, за тези, които няма да нощуват. Има някои организационни неща да уредим за пристигането. Надявам се, че няма да са малко желаещите, които ще се включат в отделните последни маршрути, но за целта трябва да заявят интерес“, каза Христо Апостолов. \r\nВенцеслав ИЛЧЕВ", "date": "2019.07.28", "title": "Кюстендил: Община Дупница ще посрещне шествието за 550 години от пренасянето на мощите на свети Иван Рилски в Рилския манастир"}
{"url": "http://www.focus-news.net/news/2019/07/28/2684652/rosiyskaya-gazeta-v-bosna-i-hertsegovina-prizovaha-za-sahranyavane-na-antifashistkata-traditsiya.html", "text": "На 27 юли 1941 г. на територията на съвременната държава Босна и Херцеговина започва партизанска война срещу фашистките окупатори и техните помощници – хърватските усташи, които извършват геноцид над сърбите станали неотменна част от Югославската народна освободителна армия, пише в материал представен без редакторска намеса руското издание  “Российская газета“ . \r\n \r\nЗа трагичните събития говори министърът на труда, ветераните и инвалидите на Република Сръбска (влиза в състава на Босна и Херцеговина) Душко Миланович. Той подчерта важността да се съхрани традицията на антифашизма, както и отбелязването на всички жертви на Втората световна война. „В този ден (27 юли 1941 г.) сърбите въстават против възможно най-голямото зло – фашизмът и неговото чуждестранно проявление – хърватските усташи“, подчерта политикът. \r\n \r\nНужно е да се напомни, че на 22 юни 1941 г., когато Германия напада СССР, политбюро на ЦК на Югославската комунистическа партия излиза с обръщение. „Народе на Югославия: сърби, хървати, черногорци, словенци, черногорци, македонци и др… Настана решаващият час. Започва тежката битка против главния враг на работническата класа, битка, в която фашистките престъпници  сами се вкараха след като нападнаха Съветския съюз, надеждата на целия трудещ се свят. Драгоценната кръв на героичния съветски народ се пролива не толкова за да спаси социалистическите страни, но и за окончателното социално и национално освобождение на цялото човечество. Такава е и нашата война, в която ние сме длъжни да жертваме не само силите, но и живота си“.  \r\n \r\n Независимата държава Хърватия \r\nВ състава на марионетната Независима хърватска държава (НХД) (1941-1945 г.) влизат части от съвременна Хърватия без Истрия и част от Далматинското крайбрежие. В състав й влизат освен това почти цяла Босна и Херцеговина. В новообразуваната страна в този момент живеели около шест милиона души, от които 2 млн. са сърби, имало също така евреи и цигани.  \r\n \r\nЗа главен враг на усташите били определени сърбите. Ръководителите на НХД Анте Павелич и министърът на образованието Миле Будак решили да се справят със сръбския въпрос по радикален начин – 1/3 от тях ще бъдат унищожени, 1/3 насилствено ще станат католици и 1/3 ще бъдат принудени да се преселят в Сърбия. Лозунгът на писателя гласял „Сърбите на върбите“.  \r\n \r\nКогато говорим за концентрационният лагер Ясеновац е нужно да имаме предвид неговите размери. Общата му дължина е 60 километра, а площта се равнява на 240 квадратни километра, което се равнява на някои по-малки европейски държави.  \r\nВ своя доклад за международната историко-богословска конференция „Православно-католически диалог след Ясеновац“ изследователите Симо и Славко Брдар пишат: \r\n \r\n„По примера на своите покровители от Нацистка Германия и други фашистки режими, в НХД започва политика за ефективно „изчистване на нацията“ от нежелани елементи, основани са концлагери, предназначени за масови затвори и систематично изтребване на сърбите, евреите, циганите и антифашистите. Създаването им е възложено на „Усташката служба на надзора“. Има множество лагери, но най-големият и чудовищен е Ясеновац, който е създаден по образец на нацистките лагери през август 1941 г. Той се явявал главното място на смъртта в НХД. По извършените престъпления това е третият лагер в Европа след Аушвиц и Треблинка.“ \r\nГлавният му център бил Доня Градина, намираща се на брега на р. Сава на територията на дн. Република Сръбска.  \r\n \r\nВ края на парил 1945 г. усташите извършили последното си действия в Ясеновац – изгорили част от архива и спокойно напуснали мястото. Когато Югославската народна освободителна армия влиза в Ясеновац  заварва една територия покрита с трупове, а кръвта е разлята като вино. Всички сгради с изключение на дървените конструкции останали здрави. От тогава започва кратък период на мълчание за усташките зверства в Ясеновац.  \r\n \r\nСпоред данни на историци, в Ясеновац са ликвидирани 700 хил. души без оглед на пол и възраст. – 500 хил сърби, 40 хил. цигани, 33 хил. евреи и 127 хил. атифашисти. Общо 20 хил. от затворници в Ясеновац са били деца под 12 години.  \r\n \r\nПатриархът на Сръбската православна църква, Ириней, отбелязвайки жертвите каза, че техните викове с били чути дори на небето, но не и в Загреб или тамошната католическа църква, която е участвала в зверствата.  \r\nПо думите на руският посланик в Босна и Херцеговина Петър Иванцов, акцията „Безсмърния полк“ се била проведена в три града на Република Сръбска – Баня Лука, Източно Сараево и Требине, като това демонстрация, че двете страни помнят своите герои. „Денят на победата – това е велик и славен подвиг, ден за радост и скръб, наш общ празник. Ние високо ценим дела на Югославия в борбата срещу фашизма.  \r\n : Цанко Цолов", "date": "2019.07.28", "title": "„Росийская газета“: В Босна и Херцеговина призоваха за съхраняване на антифашистката традиция"}
{"url": "http://www.focus-news.net/news/2019/07/28/2684651/burgas-17-godishen-mladezh-e-zaginal-sled-padane-v-asansyorna-shahta-na-izostaven-stroezh-v-primorsko.html", "text": "17-годишен младеж е загинал след падане в асансьорна шахта на изоставен строеж в Приморско. Това съобщиха от  пресцентъра на ОДМВР-Бургас . На 28 юли около 01.05 часа в Районно управление - Приморско е получено съобщение за инцидент в изоставен строеж, разположен на ул. \"Съединение\" в Приморско, след х-л \"Престиж\" в близост до ММЦ – Приморско, при който в асансьорна шахта паднал 17 годишен софиянец и загинал на място. Констатирано е, че причина за инцидента е панорамна снимка, която загиналия младеж и негов 17-годишен приятел решили да направят от изоставената сграда. След инцидента 17-годишния очевидец алармирал полицейските служители, който отцепили местопроизшествието и извършили първоначален оглед. Тялото на младежа е откарано за аутопсия в отделение \"Съдебна медицина\" при УМБАЛ – Бургас. 17-годишният очевидец обяснил, че заедно със свои приятели наели квартира в Приморско за лятната ваканция. Решили импулсивно да направят панорамни снимки, като не преценили риска и въпреки обезопасяването на недовършения строеж, проникнали в сградата и се изкачили до последния й етаж.  \r\nПо случая е образувано досъдбено производство. Работата продължава от служители на Районно управление – Приморско.", "date": "2019.07.28", "title": "Бургас: 17-годишен младеж е загинал след падане в асансьорна шахта на изоставен строеж в Приморско"}
{"url": "http://www.focus-news.net/news/2019/07/28/2684653/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“ всяка седмица  ви представяме личности, борили се за освобождението, културното и духовното въздигане на този край.  Днес ще ви разкажем за Кръстьо Пишурка  - виден български учител, театрален деец и народен будител. Животът и делото му са свързани с Лом , но  цялостната си дейност  Къстьо Пишурка посвещава на  една кауза – пробуждането на българския народ. В рубриката забравената история ще  посетим „сърцатата джамия“ – така във Видин  наричат джамията на Осман Пазвантоглу, заради минарето завършващо със сърце, а не с полумесец. Всяка седмица в „Чудесата на Северозапада“ ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. С Архимандрит Антим от Видинската епархия ще посетим видинските манастири и ще разберем какви са мерките за тяхното обновление. Иванела Андреева, секретар на Видинската община ще представи програмата на трето издание на „Летен фестивал за опера ибалет „Баба Вида 2019“. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2019.07.28", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/07/28/2684644/afp-iran-obyavi-kato-provokativna-ideyata-za-evropeyska-voenna-misiya-v-persiyskiya-zaliv.html", "text": "В неделя Иран обяви като „провокативна“ британската идея за европейска военноморска мисия в Персийския залив, имаща за цел да ескортира петролните танкери в района, предава  AFP .  \r\n„Разбрахме, че те искат да изпратят европейска флотилия в Персийския залив, което по същество носи враждебна нотка, провокативно е и ще увеличи напрежението“, каза правителственият говорител Али Рабией, цитиран от местни медии.  \r\n : Цанко Цолов", "date": "2019.07.28", "title": "AFP: Иран обяви като „провокативна“ идеята за европейска военна мисия в Персийския залив"}
{"url": "http://www.focus-news.net/news/2019/07/28/2684654/tass-vladimir-putin-e-uveren-che-ruskiyat-flot-e-dostatachno-silen-za-da-otblasne-vseki-agresor.html", "text": "Руският президент Владимир Путин изрази мнението, че военноморският флот на страната може да отблъсне нападение от който и да е агресор, предава  ТАСС .  \r\n \r\n„Нашият военноморски флот обезпечава уверено сигурността на страната, нейните интереси и е способен да даде отбор на който и да е агресор:, каза Путин по време на честването на Деня на военноморските сили на Русия. Според него „гаранция за това е неговото напредничава въоръжение“, но главната движеща сила е „мъжеството и смелостта на моряците, верността към Андреевския флаг и предаността им към родината, която не оставя съмнение, че те ще изпълнят дълга си при следването на всички задачи, които ги чакат в редиците на флота“.  \r\n \r\nПутин напомни, че именно в Санкт Петербург е бойното кръщение на младия флот на Петър I. \r\n : Цанко Цолов", "date": "2019.07.28", "title": "ТАСС: Владимир Путин е уверен, че руският флот е достатъчно силен за да отблъсне всеки агресор"}
{"url": "http://www.focus-news.net/news/2019/07/28/2684655/burgas-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. Движението на територията на областта се осъществява безпроблемно. До 1 октомври максималната скорост на движение е намалена на 40 км/ч. по път III-7909 Братово – Равнец от км 12+400 до км 25+600 поради довършителни дейности по асфалтовата настилка. \r\nСпокойно се осъществява движението и на територията на град Бургас. Няма образувани колони от автомобили по входно-изходните пътни артерии, преминаването в централната градска част се осъществява без забавяне. \r\nМария ПОПЧЕВА", "date": "2019.07.28", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/07/28/2684649/dragomir-stoynev-na-mestnite-izbori-balgarskite-grazhdani-shte-pokazhat-cherven-karton-na-upravlyavashtite.html", "text": "На местните избори българските граждани ще покажат червен картон на управляващите, каза Драгомир Стойнев. Това съобщават от пресцентъра на  БСП . БСП единствена има готова програма за местния вот. \"Тези 40 000 души, които бяха вчера на Бузлуджа показват, че БСП има желание да се бори и да отстоява социалните ценности. На събора вчера дадохме и старт на нашата кампания за местните избори, които са изключително важни\".  Това заяви зам.-председателят на ПГ на \"БСП за България\" и член на ИБ на БСП  Драгомир Стойнев пред БНР. Той добави, че левицата има готова програма за местните избори и знае как да постигне своите приоритети.  Стойнев каза още, че хората трябва да изберат- дали ще дадат своя глас за БСП, която знае как и иска да развива страната, или за партия, която иска да санира един блок и да открадне половината пари. \"Ако местните избори бъдат успешни за БСП, съвсем нормално е след това да има предсрочни парламентарни избори, защото виждаме, че управляващата коалиция се клати\", категоричен бе Стойнев. Той каза още, че  левицата ще подпомага българските граждани, а и местната власт със своите предложения за промени в законите,  свързани с: данъците върху доходите на физическите лица, социалните помощи за деца, преизчисляването на пенсиите, намаляването на ДДС, административно-териториалното устройство на страната и много други.  \r\n \r\n\"ГЕРБ започнаха доста отдалеч да предприемат нужните мерки, за да саботират тези избори. Първо със субсидията от 1 лев, за да бъде опозицията финансово омаломощена и да няма финансов ресурс, който й е необходим, за да финансира кампанията\", каза още Драгомир Стойнев. Той заяви, че затова оттук нататък българските граждани трябва да знаят, че всички партии, освен БСП, няма да служат на тях, а на интересите на олигарсите и тези, които ги финансират. \"Отмени се и машинното гласуване, ще продължим да гледаме надрасканите протоколи и чувалите с бюлетини, които се местят от едно място на друго\", коментира социалистът. Драгомир Стойнев добави, че ГЕРБ  са дали старт на една нерегламентирана предизборна кампания и затова БСП търси подкрепа от българските граждани и всеки един, който не желае да продължава да живее в държава, в която има непрекъснати кризи.  \"Разчитаме на това, че след цялата апатия, на местните избори българските граждани ще покажат червен картон на управляващите\", заяви Драгомир Стойнев.  \r\n  \r\nБСП е в добра  кондиция \r\n  \r\n\"Търсенето на криза в БСП е старо занимание. В момента партията е в добра кондиция. В левицата има стабилност и това се показва от много фактори, включително и от резултатите от изборите\", коментира Драгомир Стойнев. Той уточни, че БСП има ръст на броя на народните представители, както и на евродепутатите. \"Надявам се да имаме и сериозен ръст на кметовете и общинските съветници\", каза още Стойнев. Народният представител обясни, че партията минава през един нормален процес на промяна и излизане от прехода. \"Новият стил на управление на БСП се показва и от това, че даваме свобода на местните структури да преценят най-оптималната формула за сътрудничество с други организации за спечелването на изборите, но не и с ГЕРБ\", каза още Стойнев.  \r\n  \r\nВъв връзка с концесията на летище \"София\" Драгомир Стойнев заяви, че начинът по който е определена фирмата концесионер е странен. \"Бе ни обяснено, че тя има много голям опит, а се оказа че няма абсолютно никакъв. За пореден път страната ни ще има лош имидж в чужбина заради вероятно нагласен търг\", заяви той. Стойнев обясни, че БСП се противопоставя на концесионирането на стратегически предприятия- каквото е столичното летище, защото то е печелившо. \"То може да бъде управлявано още по-добре, ако се приеме идеята на БСП такива предприятия да се управляват на пазарен принцип и печалбата им да остава в България\", заключи социалистът.", "date": "2019.07.28", "title": "Драгомир Стойнев: На местните избори българските граждани ще покажат червен картон на управляващите"}
{"url": "http://www.focus-news.net/news/2019/07/28/2684640/krum-zarkov-bsp-vartim-se-v-krag-a-golemite-problemi-ostavat-izvan-parlamenta.html", "text": "В политиката нещата би трябвало да се предвиждат, за да не се случват, а не отново реакцията да е \"след дъжд качулка\". Въртим се в кръг, а големите проблеми остават извън парламента. Това заяви зам.-председателят на ПГ на \"БСП за България\" Крум Зарков пред Нова телевизия във връзка с безпрецедентния пробив в системата на НАП и чумата по свинете, съобщиха от  пресцентъра на партията.  Той добави, че БСП се опитва да начертае решения, които да защитят българите и да ги улеснят в мерките, които трябва да предприемат, за да подменят документите си и да смекчат този безпрецедентен пробив в системата на НАП.  Зарков коментира, че  може да има пробиви навсякъде в света, но не е чувал никъде да бъде пробита данъчната система. \"Всички по закон сме длъжни да предоставяме данните си на НАП  и най-малкото, което можем да очакваме от тях, е те да бъдат защитени\", каза още социалистът.  Крум Зарков добави, че България и светът ще се развиват към все повече електронизация и ЕГН-то на всеки българин ще бъде известно докато е жив. \"Ние предложихме държавата да направи организация и да смени безплатно личните документи на хората, които желаят. През тази седмица започваме срещи с отговорни фактори и експерти, между които Адвокатския съвет и Нотариалната камара, за да начертаем и други мерки\", обясни зам.-председателят на ПГ на левицата. Той коментира още, че тепърва ще се разбира, кой е направил този пробив. \"Дали е бил 20 годишен хакер или организирани престъпни групи. Който и да е бил, той е успял и това не е първият случай. Първо беше Търговският регистър, сега е НАП, а утре може да е друго. При всеки един има две еднакви неща - държавата и институциите са неглижирали основни проблеми и отново работим в условия на криза, а не с целенасочена и ясна програма за решаване на проблемите\", категоричен бе Крум Зарков. \r\n\"Като народен представител от Русе виждам от първа ръка драмата, която се разиграва с чумата по свинете. Това няма да е просто темата на деня, а темата на следващите месеци\", коментира още Крум Зарков. Той припомни, че експертите предупреждават както за евентуалните източници на такава заплаха, така и за обстоятелствата, които трябва да бъдат взети  предвид. \"Системата на екарисажите е едно от тези неща. Ние имахме такава система, която е съзнателно унищожена, но трябва да се възстанови, защото е нужна\", добави народният представител. Зарков заяви, че големият проблем, откакто се появи тази чума, е че се чудим как да спасим един сектор, а не сме предприели нищо, за да го запазим и развием. \"Категорично не сме съгласни с твърдението на управляващите, че са взети всички превантивни мерки, защото най-малко от година и половина народни представители от БСП питат за екарисажите, различните огнища на чума, които периодично се появяват, поставиха се и въпроси за отстрела на дивите свине и контрола върху фуражите. Почти ежедневно се поставят и доста сериозни въпроси за БАБХ. За съжаление мерки не бяха взети и  трудно ще излезем от тази ситуация\", каза още Крум Зарков.  \r\nВъв връзка  с избора на нов главен прокурор зам.-председателят на ПГ на \"БСП за България\", че БСП ще коментира номинациите, когато завърши първият етап - процедурата по номинациите. \"Едно е личността на главния прокурор, друго е очакванията към него, които са много големи. Третият важен въпрос е-  с какво доверие той ще тръгне в битката си. Имаме сериозно нарушено доверие от страна на българските граждани към институциите като цяло, а скандалите, които съпътстват този избор са част от причините за резервираното отношение на хората\", заключи Крум Зарков.", "date": "2019.07.28", "title": "Крум Зарков, БСП: Въртим се в кръг, а големите проблеми остават извън парламента"}
{"url": "http://www.focus-news.net/news/2019/07/28/2684658/api-dvizhenieto-po-pat-i-5-ruse-byala-pri-km-7-se-osashtestvyava-vremenno-v-edna-lenta-poradi-katastrofa.html", "text": "Движението по път I-5 Русе – Бяла при км 7 се осъществява временно в една лента поради пътнотранспортно произшествие. Това съобщиха от  пресцентъра на Агенция \"Пътна инфраструктура\" . Трафикът се регулира от \"Пътна полиция\". Необходимо е шофьорите да се движат с повишено внимание и съобразена скорост.", "date": "2019.07.28", "title": "АПИ: Движението по път I-5 Русе – Бяла при км 7 се осъществява временно в една лента поради катастрофа"}
{"url": "http://www.focus-news.net/news/2019/07/28/2684656/predsedatelyat-na-pp-abv-rumen-petkov-be-gost-na-50-godishninata-ot-obyavyavaneto-na-strelcha-za-grad-i-natsionalen-kurort.html", "text": "Председателят на ПП АБВ Румен Петков бе гост на 50-годишнината от обявяването на Стрелча за град и национален курорт, съобщиха от  пресцентъра на партията . Преди половин век с държавно постановление Стрелча е обявена за град и Курорт с национално значение. Празникът събра хиляди на централния площад в града. След официалните церемонии и откриване, самодейците от местното читалище представиха възстановка от преди половин век. По исторически данни те пресъздадоха радостта на народа в онези времена, когато Стрелча е тръгнала към просперитета и развитието си. \r\nПред жителите и гостите на града Румен Петков заяви, че Стрелча е гордост със своите туристически дадености и най-прекрасната минерална вода в Европа и като столица на маслодайната роза. „Но Стрелча днес излъчва друга енергия и притегателна сила за своите млади хора. Благодарение на изключителната воля на кмета, който направи възможно това яслите и детските градини да бъдат безплатни за децата в Стрелча и за всяко едно новородено младите родители да получават по 1000 лева като първоначален старт. Всичко това само за четири години създаде друга атмосфера изобщо за стрелчанското население. Това дава увереност за бъдещето на една от прекрасните български общини. Неслучайно стрелчани са избрали за свой патрон Св. Илия и неслучайно районът е свързан с едни от най-ключовите събития на българската история“. \r\nТази година с титлата носител на почетния знак на общината бе удостоен учителят, краевед и историк Николай Иванов. Кметът Стойно Чачов откри монумент на изхода към Панагюрище, на който с големи букви е изписано името на Стрелча по повод юбилея. Той изрази гордост от факта, че Стрелча става все по-желана туристическа дестинация.", "date": "2019.07.28", "title": "Председателят на ПП АБВ Румен Петков бе гост на 50-годишнината от обявяването на Стрелча за град и национален курорт"}
{"url": "http://www.focus-news.net/news/2019/07/28/2684660/kanal-5makedoniya-gramotevitsa-ubi-mazh-v-sloveniya.html", "text": "Лошото време в Словения стана причината за смъртта на мъж в Словения, предава македонският  „Канал 5“ . Загиналият е на 71 години е починал на място след като е ударен от гръмотевица в близост до град Копер около 15:30 часа в събота. Намиращи се наблизо хора се опитали да му помогнат, но напразно. Пристигналата на мястото линейка е констатирала смъртта. От полицията казаха, че по тялото на мъжа е имало следи от гръмотевицата, както и по близкото дърво.  \r\n : Цанко Цолов", "date": "2019.07.28", "title": "„Канал 5“(Македония): Гръмотевица  уби мъж в Словения"}
{"url": "http://www.focus-news.net/news/2019/07/28/2684657/vmro-dpmne-vlastta-ne-se-bori-s-prestapnostta-vlastta-stimulira-prestapnostta.html", "text": "Македонският премиер Зоран Заев е главата на престъпния октопод, именно той пусна на свобода Жан Железарски, който вместо да е в затвора заплашва и бие хора в Кочани, това обявиха от опозиционната македонска партия ВМРО-ДПМНЕ, предава македонското електронно издание  “МКД“ . Според формацията, Заев е донесъл страх за гражданите, а свобода за престъпниците.  \r\n \r\n„Убиецът на Мартин Нешковски вместо зад решетките е на свобода, същото се отнася и за двамата убийци от Арачиново, които взеха живота на три деца, а в затвора са граждани, които не могат да си платят данъците“, казаха още от ВМРО-ДПМНЕ.  \r\n \r\nСъобщението на формацията завършва с надеждата, че хаоса в Македония може да спре, а това според опозиционната партия може да се случи на предсрочни парламентарни избори.  \r\n : Цанко Цолов", "date": "2019.07.28", "title": "ВМРО-ДПМНЕ: Властта не се бори с престъпността, властта стимулира престъпността"}
{"url": "http://www.focus-news.net/news/2019/07/28/2684661/kyustendil-blizo-130-begachi-i-koloezdachi-uchastvat-v-sastezanieto-osogovo-ran.html", "text": "Близо 130 бегачи и колоездачи участват в състезанието „Осогово рън”. Това съобщиха за  Радио „Фокус” – Кюстендил  от Община Кюстендил. Началото на състезанието е дадено от площад „Велбъжд”. Участват 100 бегачи и над 30 колоездачи. Организатори на събитието са Община Кюстендил, Туристическо дружество „Осогово“ и Сдружение „Маратон“. В спортната проява дисциплините са 2 – състезание по планинско бягане 26 км и състезание по планинско колоездене – 29 км. Финалът на състезанието е връх Руен – 2251 м надморска височина. По трасето на състезанието са изградени четири подкрепителни пункта. Победител през миналата година при бегачите бе Шабан Мустафа, който постави нов рекорд и спря хронометрите на 2:22:51 мин., като времето е с почти 12 минути по-добро от предишния рекорд – 2 часа и 34 мин., поставено от Росен Лилов. \r\n \r\nВенцеслав ИЛЧЕВ", "date": "2019.07.28", "title": "Кюстендил: Близо 130 бегачи и колоездачи участват в състезанието „Осогово рън”"}
{"url": "http://www.focus-news.net/news/2019/07/28/2684665/gd-granichna-politsiya-intenziven-e-trafikat-prez-granichnite-punktove-kalotina-kulata-makaza-kandreevo-lesovo-ruse-kardam-i-durankulak.html", "text": "Интензивен е трафикът през граничните пунктове: \"Калотина\", \"Кулата\", \"Маказа\", \"К.Андреево\", \"Лесово\", \"Русе\", \"Кардам\" и \"Дуранкулак\". Това съобщиха от  пресцентъра на ГД \"Гранична полиция\" . На българо-сръбската граница на ГКПП-Калотина трафикът е интензивен на вход и на изход за леки автомобили. На българо-гръцката граница на ГКПП-Кулата и ГКПП-Маказа трафикът е интензивен на изход за леки автомобили. На българо-турската граница на ГКПП-К.Андреево и на ГКПП-Лесово трафикът е интензивен на вход и на изход за леки автомобили. На българо-румънската граница на ГКПП-Русе, ГКПП-Кардам и ГКПП-Дуранкулак трафикът е интензивен на вход  за леки автомобили. На българо-македонската граница трафикът е нормален на всички гранични контролно-пропускателни пунктове.", "date": "2019.07.28", "title": "ГД \"Гранична полиция\": Интензивен е трафикът през граничните пунктове: \"Калотина\", \"Кулата\", \"Маказа\", \"К.Андреево\", \"Лесово\", \"Русе\", \"Кардам\" и \"Дуранкулак\""}
{"url": "http://www.focus-news.net/news/2019/07/28/2684666/reuters-talibanite-otkazaha-da-pregovaryat-s-kabul-dokato-sasht-ne-se-izteglyat-ot-afganistan.html", "text": "Талибаните заявиха в неделя, че няма да започнат преки разговори с правителството в Кабул и отрекоха информацията, според която такава среща вече е планирана и насрочена, предава  Reuters .  \r\nСухаил Шахим, говорител на политическото представителство на талибаните в Катар заяви, че терористичната организация ще преговаря с афганистанското правителство само след като САЩ се изтеглят от страната.  \r\n„Вътрешноафганистански преговори ще има само след като външните сили обявят своето напускане“, каза Шахим.  \r\nСпециалният представител на САЩ за Афганистан Залмей Халилзад пък от своя страни заяви, че преговори на Кабул с талибаните ще има само след като Вашингтон постигне свое собствено споразумение с терористичната организация. \r\n : Цанко Цолов", "date": "2019.07.28", "title": "Reuters: Талибаните отказаха да преговарят с Кабул докато САЩ не се изтеглят от Афганистан"}
{"url": "http://www.focus-news.net/news/2019/07/28/2684622/pss-provedena-e-aktsiya-po-izdirvane-na-zhena-v-sliven.html", "text": "Проведена е акция по издирване на жена в Сливен. Това съобщиха за  Агенция „Фокус“  от  Планинската спасителна служба (ПСС) към БЧК . Жената е намерена от екипи на ПСС и е в добро състояние.", "date": "2019.07.28", "title": "ПСС: Проведена е акция по издирване на жена в Сливен"}
{"url": "http://www.focus-news.net/news/2019/07/28/2684664/pregled-na-mezhdunarodnite-novini-do-1300-chasa-agentsiya-fokus.html", "text": "Руският президент Владимир Путин изрази мнението, че военноморският флот на страната може да отблъсне нападение от който и да е агресор.  \r\n \r\n„Нашият военноморски флот обезпечава уверено сигурността на страната, нейните интереси и е способен да даде отбор на който и да е агресор:, каза Путин по време на честването на Деня на военноморските сили на Русия. Според него „гаранция за това е неговото напредничава въоръжение“, но главната движеща сила е „мъжеството и смелостта на моряците, верността към Андреевския флаг и предаността им към родината, която не оставя съмнение, че те ще изпълнят дълга си при следването на всички задачи, които ги чакат в редиците на флота“.  \r\n \r\nПутин напомни, че именно в Санкт Петербург е бойното кръщение на младия флот на Петър I. \r\n*** \r\n \r\n  В неделя Иран обяви като „провокативна“ британската идея за европейска военноморска мисия в Персийския залив, имаща за цел да ескортира петролните танкери в района.  \r\n„Разбрахме, че те искат да изпратят европейска флотилия в Персийския залив, което по същество носи враждебна нотка, провокативно е и ще увеличи напрежението“, каза правителственият говорител Али Рабией, цитиран от местни медии.  \r\n*** \r\n \r\n  Председателят на иранската Организация за атомна енергия Али Акбар Салехи съобщи в неделя, че Техеран смята да възобнови дейността си я ядрения реактор за тежка вода Арак.  \r\n \r\nТежката вода може да бъде използвана в реактора за производството на плутоний, вещество, което може да захрани ядрени глави.  \r\n \r\nПрез май Иран обяви плановете си да наруши сключената през 2015 г. ядрена сделка с няколко световни сили, след като САЩ се оттеглиха от споразумението и подновиха санкциите срещу Техеран. В началото на месец юли президентът Хасан Роухани обяви, че страната смята да започне с обогатяването на уран и възобнови дейността си в Арак, ако страните по сделката не защитят поетите ангажименти към Техеран. \r\n*** \r\n \r\n  Преговорите между Кабул и талибаните ще започнат едва след като САЩ сключи свое споразумение с терористичната организация, това заяви специалният американския представител за Афганистан Залмей Халилзад в неделя.  \r\n \r\n„В Кабул много често се говори за вътрешни разговори. Нека обясня ситуацията – тези преговори ще започнат след като ние сключим споразумение с талибаните“, обясни Халилзад от своя профил в „Туитър“.  \r\n„След като това стане, преговорите с талибаните ще бъдат проведени на множество нива от афганистански екип, включват високопоставени политици и членове на правителството, народните представители, общественици и др“, допълни американският дипломат.  \r\n \r\nСъобщението на Халилзад е направено след като в събота афганистанския министър на мира Абдул Салам Рахими изказа мнение, че преговорите на Кабул с терористичната организация може да започнат в следващите две седмици.  \r\n*** \r\n \r\n Голям пожар е избухнал край хърватския град Шибеник в събота, като това е най-големият такъв инцидент в Хърватия тази година и е първият случай в който са пратени помощни военни части. \r\nПри гасенето на огъня е пострадал пожарникар, който е вдишал твърде много пушек, като в момента състоянието му е стабилно.  \r\n \r\nВ събота вечерта на мястото са работели около 150 служители на пожарната, чийто действия имат за цел да попречат на огъня да стигне до близките къщи. Вероятно борбата с огъня ще бъдят включени още хора. Заради огнената стихия части от района са останали без електричество.  \r\n \r\nОгънят е избухвал в ранните часове на следобеда в събота и бързо е обхванал километри гъста борова гора. Въздушните екипи, ангажиран с гасенето са спрели да летят с падането на нощта.  \r\n*** \r\n \r\n  Страните по Иранската ядрена сделка ще се срещнат по-късно в неделя в австрийската столица в опита да намерят начин да спасят подписаното през 2015 г. споразумение след оттеглянето на САЩ от него и на фона на напрежението между Техеран и Вашингтон. \r\n \r\nПредставители на Великобритания, Франция, Германия, Китай, Русия и Иран ще разговарят във Виена месец след като друга подобна среща не успя да постигне напредък.  \r\n \r\nНапрежението между САЩ и Иран се покачи миналата година, след като президентът Доналд Тръмп оттегли страната от сделката, целяща да спре ядрената програма на Техеран, срещу което шестте други участници вдигнаха икономическите си санкции срещу близкоизточната страна. Тръмп обаче изрази мнението, че Техеран не се придържа към договореното и отново наложи търговски рестрикции над Иран.  \r\nВ отговор през месец май тази година иранските власти обявиха, че ще нарушат някои от определените в споразумението ограничения и заплашиха да не се ограничат само с това ако останалите държави по сделката, особено европейските държави, не убедят САЩ да промени решението си.  \r\n \r\nВ същото време напрежението в Персийския залив расте след като властите в Гибралтар задържаха ирански танкер на четвърти юли, а от Техеран сложиха ръка над британски такъв в Ормузкия проток, което доведе до криза в отношенията на Лондон и Техеран. Към момента усилията да се спаси сделката са неуспешни.  \r\n*** \r\n \r\n  Американското посолство в Косово издаде предупреждение заради съществуващите заплахи, свързани с терористични организации изповядващи екстремистка идеология.  \r\nВ съобщението на посолството се казва, че терористичните организации се концентрират предимно върху места, които се посещават най-вече от хора от Западна Европа.  \r\n \r\n„По време на летния сезон мерките за сигурност в Косово се повишават заради съществуващите опасностите от международни терористични организации с екстремистка идеология. Екстремистите продължават да се концентрират върху туристически дестинации, търговски центрове, транспортни средства, кафенета и други обекти, които се посещават от лица от Западна Европа“, предупреждава съобщението.  \r\n \r\nАмериканското посолство препоръчва на гражданите да бъдат внимателни на местата, където се събират големи групи хора, както и да се грижат за личната си безопасност. Според дипломатическото представителство хората трябва да внимават с кого се срещат и следят медиите за да се запознаят с последните събития.  \r\n*** \r\n \r\n  Квартално събиране в Ню Йорк завърши със стрелба, в резултат на която един човек загина, други 11 са ранени. \r\nСтрелецът е бил само един а инцидентът се е случил в рамките на съседско събиране в региона на „Кристогър“ и „Хегеман“ авеню.  \r\nОколо полунощ полицията е открила захвърлено оръжие и е проучвала региона за други доказателства сред стотици бирени бутилки, чинии и чаши, оставени след двудневното събиране.  \r\n \r\nРанените са настанени в близка болница. Не са ясни мотивите за стрелбата.  \r\n*** \r\n \r\n  Руската риболовна лодка, която бе задържана в Северна Корея, е освободена късно в събота, това съобщава руското посолство в Пхенян чрез своя профил в социалната мрежа „Фейсбук“.  \r\n„На 27 юли в резултат на продължителната работа на руското външнополитическо ведомство, лодката „Сянхалин-8“ е освободена. В 16:00 часа местно време или 22 московско (съвпада с българското – бел. прев.) капитанът е уведомен за освобождаването. Малко след полунощ морският съд е излязъл от пристанището и е поел курс към южнокорейският град Сокчо, където ще бъдат оставени двама членове на екипажа, които са родом от там“ се казва в дипломатическото съобщение. \r\n \r\nЛодката е била освободена без каквито и да е дадени гаранции или санкции, а инцидентът се счита за приключен. „Екипажът се намира на борда в пълен състав и всички са добре и здрави“, казаха за агенцията от морския съд. \r\n \r\nЛодката бе задържана в Северна Корея на 17 юли, докато е ловяла риба. Според севернокорейското външно министерство, причината е „нарушаване на правилата за навлизане и престой на територията на страната“.  \r\n***", "date": "2019.07.28", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/28/2684659/korneliya-ninova-bsp-blagodarya-na-desetkite-hilyadi-sotsialisti-i-simpatizanti-koito-vchera-doydoha-na-buzludzha.html", "text": "Благодаря на десетките хиляди социалисти и симпатизанти, които вчера дойдоха на Бузлуджа. Вие сте истински, искрени, силни. Вашата вяра, енергия и усмивки дават на много българи надежда за промяна. Това написа председателят на НС на БСП Корнелия Нинова във \"Фейсбук\", съобщиха от  пресцентъра на партията .", "date": "2019.07.28", "title": "Корнелия Нинова, БСП: Благодаря на десетките хиляди социалисти и симпатизанти, които вчера дойдоха на Бузлуджа"}
{"url": "http://www.focus-news.net/news/2019/07/28/2684668/daniela-daritkova-za-mestniya-vot-tarsim-lichnosti-sledvashti-politikata-na-gerb-no-i-odobryavani-ot-grazhdanite.html", "text": "За местния вот търсим личности, следващи политиката на ГЕРБ, но и одобрявани от гражданите. Това съобщи председателят на парламентарната група на ГЕРБ Даниела Дариткова в предаването „Неделя 150“ на програма „Хоризонт“ по  БНР . „Кампанията за местния вот започва с края на парламентарната сесия“, заяви председателят на парламентарната група на ГЕРБ д-р Даниела Дариткова. Според нея, ако президентът Румен Радев наложи вето върху актуализацията на бюджета заради сделката с изтребителите Ф-16, това ще бъде проява на лош политически вкус. Тя определи налагането на вето като \"принципно поведение\" на държавния глава. „Вероятно така ще бъде до края на това управление. Ние търсим наистина подкрепа, отново повтарям, от национално отговорните сили в парламента за потвърждаване на посоката, в която България е поела преди още 15 години назад“, каза Дариткова.", "date": "2019.07.28", "title": "Даниела Дариткова: За местния вот търсим личности, следващи политиката на ГЕРБ, но и одобрявани от гражданите"}
{"url": "http://www.focus-news.net/news/2019/07/28/2684667/deutsche-welle-okolo-300-dushi-byaha-evakuirani-zaradi-pozhar-v-germaniya.html", "text": "Около 300 души бяха евакуирани от къмпинг близо до крайбрежието на Северно море след като гъстият дим от избухнал наблизо пожар започнал да се превръща в опасност за тяхното здраве, предава англоезичната редакция на  Deutsche Welle .  \r\nОгънят се е разпалил в късните часове на съботния следобед на засадено с царевица поле край езерото Крансбург, на около 100 километра западно от Хамбург.  \r\n68 души са преминали през лечение заради вдишване на големи количества от дима, а седем души са хоспитализирани. Полицията съобщи, че повече от 200 души са били изпратени на мястото за да се борят с пожара. \r\n \r\nКогато огънят е избухнал в къмпинга е имало около 1,800 души. Пожарникарите са поставили стихията под контрол бързо, което е позволило повечето от тях да останат на мястото без да има опасност за здравето им.  \r\n \r\nЗа сега все още не е ясно какво е причинило инцидента като властите подозират повреда в работещ на полето комбайн.  \r\n : Цанко Цолов", "date": "2019.07.28", "title": "Deutsche Welle: Около 300 души бяха евакуирани заради пожар в Германия"}
{"url": "http://www.focus-news.net/news/2019/07/28/2684662/interfaks-sasht-i-izrael-sa-izvarshili-testove-na-nov-vid-pro-otbrana-v-alyaska.html", "text": "Израел и САЩ са завършили серия изпитания на нов вид израелска противоракетна система „Хец-3“, информира в неделя вестник  Jerusalem post , предава  “Интерфакс“ . От министерството на отбраната на Израел са потвърдили данните. В рамките на тестовете е направен опит да се прихване опитна вражеска ракета на голяма височина в пределите на атмосферата.  \r\nИзпитанията са били извършени на израелския полигон в Аляска и наблюдавани от посланик на страната във Вашингтон Рон Демер.  \r\n : Цанко Цолов", "date": "2019.07.28", "title": "„Интерфакс“: САЩ и Израел са извършили тестове на нов вид ПРО отбрана в Аляска"}
{"url": "http://www.focus-news.net/news/2019/07/28/2684671/venilin-rusinov-trenyor-po-dzhu-dzhitsu-tehnikite-v-boynoto-izkustvo-sposobstvat-za-po-dobrite-deystviya-na-politseyskiya-sluzhitel.html", "text": "Техниките, които има в бойното изкуство, способстват за по-добрите действия на полицейския служител. Това каза за  Радио „Фокус“ – Бургас  Венилин Русинов от Централен полицейски карате и джу-джицу клуб в Бургас, обявен за най-добър треньор в бойното изкуство за 2018-а година. По думите му различните техники като ключове, задържания и водения помагат на полицая да реагира по най-правилния начин в конкретна ситуация – при задържане или при рутинна проверка на лице, например. „Идеята е да задържиш лице по максимално най-добрия начин – с минимални поражения и по двамата участници в задържането. Джу джицу дава възможност да предприемеш правилни действия спрямо лицето, с което работиш“, отбеляза Русинов. Той добави, че бойните изкуства като карате и джу джицу могат да помогнат не само физически, но и психически на практикуващите. „Има едно изследване, според което децата, които тренират карате, са с 40% по-концентрирани, внимателни и целенасочени от всички останали деца. Дисциплината и мотивацията, която носят тези бойни изкуства, помагат не само в залата, но и извън нея – в училище и на работа. Човек знае много по-рано какво иска, какво трябва да направи и защо да го направи“, посочи още Русинов. Според него спортът не може да бъде наречен „мъжки“ и въпреки известният скептицизъм, има много момичета, които го практикуват. „На пример, най-успешният състезател за България по карате е момиче – Ивет Горанова, която постига изключително големи успехи. Този спорт не се дели на мъже и жени. Не може да повлияе на външния вид и да доведе до изгубване на типично женските черти, така че е подходящ и за момичета“, каза още Русинов. \r\nМария ПОПЧЕВА", "date": "2019.07.28", "title": "Венилин Русинов, треньор по джу джицу: Техниките в бойното изкуство способстват за по-добрите действия на полицейския служител"}
{"url": "http://www.focus-news.net/news/2019/07/28/2684663/pochina-dalgogodishniyat-analizator-na-agentsiya-i-radio-fokus-aleks-aleksiev.html", "text": "Почина Алекс Алексиев, председател на Центъра за Балкански и Черноморски изследвания. Това потвърди за  Радио „Фокус“  бившият посланик в Русия и член на Управителния съвет на Центъра за балкански и черноморски изследвания Илиян Василев. Алекс Алексиев беше син на писателя и карикатурист Райко Алексиев, чиято ретроспективна изложба наскоро беше открита в Софийска градска художествена галерия. Алекс Алексиев е внук на Никола Алексиев, дългогодишен активист на ВМРО от Солун. Той беше и отговорен редактор на \"Bulgaria Analytica\". Алекс Алексиев анализираше процеси в света и на Балканите, тълкуваше посланията и отговорностите на световните политици, посочваше пътищата за отстояване на независимостта на България. Той беше дългогодишен анализатор на Агенция и Радио „Фокус“. \r\nПоклон пред паметта му.", "date": "2019.07.28", "title": "Почина дългогодишният анализатор на Агенция и Радио „Фокус“ Алекс Алексиев"}
{"url": "http://www.focus-news.net/news/2019/07/28/2684669/plovdiv-sal-ot-retsiklirani-materiali-shte-bade-pusnat-na-yuzhniya-bryag-na-reka-maritsa-kato-chast-ot-programata-adata-air.html", "text": "Сал от рециклирани материали ще бъде пуснат на южния бряг на река Марица като част от програмата за творчески резиденции „ADATA AiR“. Това съобщиха за Радио „Фокус“ – Пловдив от Фондация „Пловдив 2019“. Събитието ще се състои от 18.00 часа, в близост до Водната палата, и е първо от поредицата проекти, които ще се осъществят по поречието на реката в рамките на програмата за творчески резиденции. „Сал на Марица“ е авторски проект на артистите Серж Екер и Александра Димитрова, които си поставят за цел да насочат вниманието към кошмара за съвременното общество, а именно количеството боклук, което натрупваме, и колко малко от него се рециклира или изхвърля правилно. Тази работа има за цел да повиши осведомеността относно рециклирането и как да се избегне екологична катастрофа.  \r\nПътуването на сала ще завърши малко преди моста на остров Адата. На този краен пункт артистите канят всички, които имат интерес към темите да дойдат на речния бряг, където авторите ще разкажат повече подробности за проекта. Планирана е и дискусия, посветена на това как да живеем по-устойчиво в Пловдив, съчетана с почистване на реката и други дейности, вдъхновени от нея. Предвидено е и пространство за пикник на крайната точка на сала. Присъстващите ще могат да се качат на него след закотвянето му на брега. \r\n„ADATA AiR“ е творческа резиденция, осъществявана в програмата на „Пловдив – Европейска столица на културата 2019“, чиято първа фаза се проведе в месеците от април до декември 2018 година. В нея се включиха над 60 творци – визуални артисти, архитекти, дизайнери и пърформъри. За различни периоди, от две седмици до два месеца, всеки от тях посвети енергията си на проучване и предварителна работа по художествен проект, който след това да предложи за реализация в Пловдив през 2019. От всички предложения, общо 18 ще бъдат художествените намеси в градска среда. \r\nТони МИХАЙЛОВ", "date": "2019.07.28", "title": "Пловдив: Сал от рециклирани материали ще бъде пуснат на южния бряг на река Марица като част от програмата „ADATA AiR“"}
{"url": "http://www.focus-news.net/news/2019/07/28/2684673/blagoevgrad-obshtini-npo-i-firmi-mogat-da-kandidatstvat-za-evropeysko-finansirane-za-izpalnenie-na-demonstratsionni-proekti-v-oblastta-na-upravlenieto-na-otpadatsite.html", "text": "Общини, юридически лица със стопанска цел и юридически лица с нестопанска цел  могат да кандидатстват за европейско финансиране за изпълнение на демонстрационни проекти в областта на управлението на отпадъците.  Това съобщиха за  Радио „Фокус“ – Пирин  от Областен информационен център – Благоевград. Отворената за кандидатстване процедура е по Приоритетна ос 2 „Отпадъци“ на Оперативна програма „Околна среда 2014–2020 г.“. Тя бе представена пред заинтересованите лица по време на информационна среща в Благоевград на 24 юли. Схемата е насочена към управлението на битови отпадъци, а допустими за финансиране са разходи за строително-монтажни работи, машини, оборудване и съоръжения, осигуряване на софтуер и лицензи, разходи за информационни кампании. Процедурата цели формиране на общество с нулеви отпадъци и повишаване на общественото съзнание за спазване на йерархията за управлението на отпадъците, прехода към кръгова икономика в България и подпомагане постигането на рециклиране на 50% от битовите отпадъци. Общият бюджет на процедурата е 9 779 150 лв. Максималният размер на безвъзмездна финансова помощ за един проект е до 391 166 лв. (левовата равностойност на 200 000 евро). Максимален срок за изпълнение е 18 месеца. Крайният срок за подаване на проектни предложения е 26 август 2019 г., 18.30 ч. \r\nЛивия НИНОВА", "date": "2019.07.28", "title": "Благоевград: Общини, НПО и фирми могат да кандидатстват за европейско финансиране за изпълнение на демонстрационни проекти в областта на управлението на отпадъците"}
{"url": "http://www.focus-news.net/news/2019/07/28/2684674/prof-donka-baykova-dietolog-nad-30-gradusa-temperatura-na-okolnata-sreda-tryabva-da-uvelichim-priema-na-voda-na-40-mililitra-na-kilogram-telesna-masa.html", "text": "Над 30 градуса температура на околната среда, трябва да увеличим приема на вода на 40 милилитра на килограм телесна маса. Това каза диетологът проф. Донка Байкова в интервю за  Агенция „Фокус“  .„Изворната вода е най-подходяща, защото е с умерено количество минерали и може да бъде приемана еднакво от деца и по-възрастни хора. Отделянето на топлина на организма става само чрез потоотделяне, тоест губим повече течност. Тази течност е на база вода, минерали, соли и малко въглехидрати. Това означава, че за да компенсираме, ние със сигурност трябва да увеличим приема на течности и вместо 30 милилитра, следейки цвета на урината, който трябва да бъде сламеножълт, може би на 40 милилитра. При децата – 50 милилитра“, обясни тя. Байкова подчерта, че загубата на прекалено много течности означава повишаване на вътрешната температура на тялото и риск от топлинен удар. „Освен всичко друго, ако сме със сериозна двигателна активност, отново излъчването на топлина, както производството преди това в организма от активно работещите мускули е повишено и за да не повишим топлината на вътрешната среда, повишаваме приема на вода, течности“, обясни диетологът.  Проф. Байкова подчерта, че е препоръчително в най-горещите часове на светлата част на денонощието, човек да не се излага на слънцегреене, висока температура.  \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.07.28", "title": "Проф. Донка Байкова, диетолог: Над 30 градуса температура на околната среда, трябва да увеличим приема на вода на 40 милилитра на килограм телесна маса"}
{"url": "http://www.focus-news.net/news/2019/07/28/2684670/afp-okolo-40-hil-litra-petrol-sa-se-razleli-vav-vodite-kray-patagoniya.html", "text": "Около 40 хил. литра петрол са се разлели в морето край отдалечения остров Патагония в южната част на Чили, съобщиха местните власти, предава  AFP . От флота на страната обявиха, че на мястото е изпратен екип, след като чилийската компания CАР е съобщила за инцидента.  \r\n„Незабавно изпратихме екипи в региона за да стане ясно какво се е случило, с цел контрол и намаляване на възможните щети“, се казва в официалното съобщение. Отрядът включва баржа и патрулна лодка, както и екип от специалисти, които да спрат разпространението на разлива.  \r\nИнцидентът се е случил в региона на чилийския далечен юг, чийто води са известни като едни от най-чистите в света и приютяват множество богати морски екосистеми.  \r\n : Цанко Цолов", "date": "2019.07.28", "title": "AFP: Около 40 хил. литра петрол са се разлели във водите край Патагония"}
{"url": "http://www.focus-news.net/news/2019/07/28/2684676/burgas-filmat-lovenet-shte-bade-prozhektiran-v-turisticheski-kompleks-akve-kalide.html", "text": "Филмът „LOVE.NET“ ще бъде прожектиран в Туристически комплекс „Акве Калиде“. Това съобщиха от пресцентъра на  Община Бургас . Участват Владо Пенев, Христо Шопов, Захари Бахаров, Лилия Маравиля, Койна Русева, Джон Лоутън, Диана Добрева, Диляна Попова. Продукцията ще бъде прожектирана по време на лятното кино в ТК „Акве Калиде“. \r\n„LOVE.NET“ проследява паралелно историите на галерия от персонажи, опитващи се да коригират живота си чрез интернет или просто да се забавляват в мрежата, както и на няколко двойки, свързали живота си чрез сайтовете за запознанства. Филмът „LOVE.NET“ разказва за любовта във всичките ѝ проявления – за неизбежната, мистична и необяснима любов, но и за повърхностната, бързо ликвидна любов. Прожекцията на филма е с начален час 21.30. Осигурен е извънреден градски транспорт от „Акве Калиде“ след 23.30 часа. Таксата за вход е 5 лв. Билети се продават от ТК „Акве Калиде“, ТИЦ – Часовника, автогара „Юг“, Магазия 1.", "date": "2019.07.28", "title": "Бургас: Филмът „LOVE.NET“ ще бъде прожектиран в Туристически комплекс „Акве Калиде“"}
{"url": "http://www.focus-news.net/news/2019/07/28/2684679/vladimir-putin-prevaorazhavaneto-v-ruskiya-flot-e-zavarsheno-na-62.html", "text": "Въвеждането на съвременно въоръжение във флота на Русия е завършено на 62%, като е нужно процесът да продължи до пълното обновяване на военноморските сили, това заяви руският президент Владимир Путин, цитиран от  “РИА Новости“ .  \r\n \r\n„Нашият дълг е да удвоим могъществото на Военноморския флот на Русия – на надводните и подводните сили, на морската авиация, на бреговата охрана и морската пехота“, каза Путин в своите встъпителни слова по време на честванията на Деня на руския флот в Санкт Петербург. Според руския президент „успешното развитие“ на военноморски сили е „необходимо условие за повишаване на сигурността на Русия и нейните граждани“.  \r\n \r\n„Държавата отделя огромно внимание по въпроса за укрепване на флота. Равнището на модерното въоръжение и техника в него стигна до 62% и ще продължава да се покачва още“, заяви още президентът.   \r\n : Цанко Цолов", "date": "2019.07.28", "title": "Владимир Путин: Превъоръжаването в руския флот е завършено на 62%"}
{"url": "http://www.focus-news.net/news/2019/07/28/2684675/sofiya-29-godishen-mazh-e-zaginal-sled-kato-e-katastrofiral-s-avtomobila-si-v-stalb.html", "text": "29-годишен мъж е загинал след като е катастрофирал с автомобила си в стълб. Това съобщиха за  Агенция „Фокус“  от МВР. Инцидентът е станал на булевард „Сливница“ в столицата. \r\nТеодора ПАТРОНОВА", "date": "2019.07.28", "title": "София: 29-годишен мъж е загинал след като е катастрофирал с автомобила си в стълб"}
{"url": "http://www.focus-news.net/news/2019/07/28/2684678/sofiya-21-godishen-mazh-e-zaginal-sled-kato-kolata-mu-e-padnala-v-dere.html", "text": "21-годишен мъж е загинал след като колата му е паднала в дере. Това съобщиха за  Агенция „Фокус“  от МВР. Инцидентът е станал тази сутрин в района на Владая.  \r\nТеодора ПАТРОНОВА", "date": "2019.07.28", "title": "София: 21-годишен мъж е загинал след като колата му е паднала в дере"}
{"url": "http://www.focus-news.net/news/2019/07/28/2684682/tass-poveche-ot-70-poleta-sa-otmeneni-zaradi-protest-v-barselona.html", "text": "73 полета са отменени в неделя заради протест на наземния персонал на испанската авиокомпания „Иберия“ в Барселона, предава  ТАСС \r\nВ същото време испанските власти призоваха компанията да поддържа поне минимално ниво на работа. Според профсъюзи, стачката в Барселона е породена от изключително натовареното работно време и „липсата на диалог с ръководителите на компанията“.  \r\n \r\nМеждународното летище в Барселона е второто по големина в Испания след това в Мадрид. През 2018 г. е приело рекорден брой пътници – 50,1 млн. са използвали услугите на съоръжението, което е с 6,1% повече отколкото 2017 г.  \r\n : Цанко Цолов", "date": "2019.07.28", "title": "ТАСС: Повече от 70 полета са отменени заради протест в Барселона"}
{"url": "http://www.focus-news.net/news/2019/07/28/2684681/burgas-postanovkata-gorkata-frantsiya-shte-bade-predstavena-v-pomorie.html", "text": "Постановката „Горката Франция“ ще бъде представена в залата на Народно читалище „Просвета 1888“. Това съобщиха от пресцентъра на  Община Поморие . Постановката е на Богдан Петканин, а в нея участие ще вземат Александър Дойнов, Александър Кадиев, Катерина Евро, Фахрадин Фахрадинов и Анелия Луцинова. „Горката Франция” е комедия от Жан Кo, комедия за отношенията между баща и син, за любовта, за нещата от живота, за това, което ни прави различни и еднакви. Една мъглива есенна парижка сутрин, под звуците на стар френски акордеон, шума на Сена и мириса на току-що изпечени кроасани и засвирват спирачки на такси… Виктор Табуре, търговец от френския град Лимож, пристига в Париж да посети сина си, Мишел Табуре, в квартирата му, за да му съобщи, че майка му е избягала с чичо му в Алпите. Едничката надежда на господин Табуре е да получи разбиране от сина си. Но вместо разбиране, на Виктор му предстои да получи поредната изненада в живота си – новината, че синът му е хомосексуалист. А запознанството на Виктор с „приятелката” на Мишел – шармантния Жозе Пилет, прави този момент драматичен за героите и два пъти по-комичен за публиката. Това е една комедия за сблъсъка на поколения, ценности, идеали и любов. Любов в различните й форми и измерения. \r\nБилети се продават в НЧ „Просвета 1888“ всеки ден от 11.00 часа до 13.00 часа и от 17.00 часа до 20.00 часа. Цена на билетите - 15 лв.", "date": "2019.07.28", "title": "Бургас: Постановката „Горката Франция“ ще бъде представена в Поморие"}
{"url": "http://www.focus-news.net/news/2019/07/28/2684680/burgas-koli-goryat-na-km-357-na-avtomagistrala-trakiya-na-izhod-ot-grada-v-posoka-sofiya.html", "text": "Коли горят на км 357 на автомагистрала „Тракия“ на изход от Бургас в посока София, съобщи слушател на  Радио „Фокус“ . По думите му екипи на пожарната са се насочили към инцидента.", "date": "2019.07.28", "title": "Бургас: Коли горят на км 357 на автомагистрала „Тракия“ на изход от града в посока София"}
{"url": "http://www.focus-news.net/news/2019/07/28/2684677/pazardzhik-prodalzhava-letniyat-uchenicheski-lager-v-selo-panagyurski-kolonii.html", "text": "Продължава летният ученически лагер в село Панагюрски колонии, съобщиха от  община Панагюрище . Третата смяна в общинската база „Ученически лагер“ в село Панагюрски колонни ще се проведе от 29 юли – 7 август (включително). Началник смяна ще бъде Мария Бензарова – учител по хореография. Мотото е „Лятна спортно-танцова академия в планината“. Трета  лагерна смяна е насочена към много спортни състезания, турнири, туризъм, развиване и усъвършенстване на екипната работа.", "date": "2019.07.28", "title": "Пазарджик: Продължава летният ученически лагер в село Панагюрски колонии"}
{"url": "http://www.focus-news.net/news/2019/07/28/2684683/plyus-infomakedoniya-ovladyan-e-pozharat-kray-shibenik.html", "text": "Пожарът около хърватския град Шибеник, който избухна в ранния съботен следобед вече е овладян, макар и не потушен напълно, това съобщава македонската медия  “Плюс инфо“ .  \r\nЗа справянето със стихията бяха мобилизирани около 200 пожарникари, както и военни части. Медията напомня, че това ней-големият пожар в Хърватия към момента за тази година. В рамките на борбата с огъня един пожарникар е пострадал след като се вдишал твърде голямо количество дим, но в момента състоянието му е стабилно.  \r\nПо последни данни са изгорели около 900 хектара трева и борови гори.  \r\n \r\nПрезидентът на страната Колида Грабар-Китарович похвали хората, борили се със стихията. „Благодаря ви за това, което направихте за нашата безопасност“. Държавният глава призова всички да бъдат внимателни, особено през летните месеци, когато дори един незагасен фас от цигара може да се превърне в причина за опасност за хора и сгради.  \r\n : Цанко Цолов", "date": "2019.07.28", "title": "„Плюс инфо“(Македония): Овладян е пожарът край Шибеник"}
{"url": "http://www.focus-news.net/news/2019/07/28/2684684/dobrich-prodalzhava-festivalat-jazz-na-selo-v-selo-kamen-bryag.html", "text": "За шеста поредна година изключителна селекция от музиканти събера почитатели на джаза на бутиковия фестивал „Jazz на село“ в село Камен бряг. Това съобщиха от пресцентъра на  Община Каварна . Програмата на фестивала продължава с изпълнения Александър и Константин Владигерови, Веселин Веселинов-Еко и Стоян Янков-Стунджи, от 20.00 часа. \r\nОрганизатори на джаз феста са Юри Чарийзки, сдружение \"Еко Норд\", съвместно с Народно читалище „Г. С. Раковски – 1941“ със съдействието на Община Каварна.", "date": "2019.07.28", "title": "Добрич: Продължава фестивалът „Jazz на село“ в село Камен бряг"}
{"url": "http://www.focus-news.net/news/2019/07/28/2684672/tass-zapochna-zasedanieto-na-petorkata-tselyashto-da-spasi-iranskata-yadrena-sdelka.html", "text": "Заседанието на Общата комисия на Съвместния обширен план за действие по иранската ядрена сделка започна в неделя в австрийската столица, предава  ТАСС . Представителите на Великобритания, Франция, Германия, Русия и Китай ще обсъдят променената ситуация от предишното заседание на комисията миналия месец, както и какви възможности съществуват за да се спаси ядрената сделка с Иран. \r\nВсяка страна е представена от заместник-външният министър, а Китай – от директорът на Департамента на въоръжените сили. В разговорище ще присъства и Абас Аракчи - традиционният представител на Иран на срещите.   \r\n : Цанко Цолов", "date": "2019.07.28", "title": "ТАСС: Започна заседанието на „Петорката“, целящо да спаси иранската ядрена сделка"}
{"url": "http://www.focus-news.net/news/2019/07/28/2684701/gd-granichna-politsiya-intenziven-e-trafikat-za-leki-avtomobili-na-vhod-na-gkpp-kalotina-ruse-kardam-i-durankulak.html", "text": "Интензивен е трафикът за леки автомобили на вход на ГКПП „Калотина“, „Русе“, „Кардам“ и „Дуранкулак“. Това съобщиха от  ГД „Гранична полиция“ . Информацията за трафика на граничните пунктове е към 16.00 часа. На ГКПП „Кулата“ и „Маказа“ трафикът е интензивен на изход за леки автомобили. Трафикът е интензивен на изход за товарни автомобили на „Капитан Андреево“. На ГКПП „Дунав мост 2“ трафикът е интензивен на вход и на изход  за товарни автомобили. На границата със Северна  Македония трафикът е нормален на всички гранични контролно-пропускателни пунктове.", "date": "2019.07.28", "title": "ГД „Гранична полиция“: Интензивен е трафикът за леки автомобили на вход на ГКПП „Калотина“, „Русе“, „Кардам“ и „Дуранкулак“"}
{"url": "http://www.focus-news.net/news/2019/07/28/2684685/burgas-vremenno-se-zatvarya-za-dvizhenie-avtomagistrala-trakiya-v-rayona-na-km-356-v-posoka-sofiya-poradi-pozhar-v-lek-avtomobil.html", "text": "Временно се затваря за движение автомагистрала „Тракия“ в района на км 356 от Бургас към София поради пожар в лек автомобил с великотърновска регистрация. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. По време на движение водачът установил, че е възникнала техническа неиправност, отбил автомобила в аварийната лента, но предвид оборудването му с газова уредба, гасенето на възникналото запалване било невъзможно. От инцидента няма пострадали, но до приключване на огледа на местопроизшествието и почистването на района, отсечката около км. 356 на автомагистрала Тракия в посока София ще остане затворена. Движението се пренасочва през стария път Бургас – Ветрен – Айтос – Карнобат. \r\nМария ПОПЧЕВА", "date": "2019.07.28", "title": "Бургас: Временно се затваря за движение автомагистрала „Тракия“ в района на км 356 в посока София поради пожар в лек автомобил"}
{"url": "http://www.focus-news.net/news/2019/07/28/2684703/zamestnik-ministarat-na-obrazovanieto-i-naukata-karina-angelieva-shte-otkrie-ezhegodnoto-saveshtanie-na-saveta-na-menidzharite-na-natsionalni-antarkticheski-programi.html", "text": "На 29 юли, понеделник, заместник-министърът на образованието и науката Карина Ангелиева ще открие ежегодното съвещание на Съвета на мениджърите на Национални антарктически програми (COMNAP). Това съобщиха от пресцентъра на  Министерството .  \r\nФорумът ще започне в 9.00 часа в Гранд хотел Пловдив и ще продължи 4 дни. България бе избрана за домакин заради международно признатите й успехи в изследването на Антарктида. \r\nНа събитието ще присъстват 175 делегати от 30 постоянни и 6 асоциирани държави от цял свят. Те ще обсъдят предстоящия полярен сезон с кораби и самолети,  както и координацията и сътрудничеството между националните антарктически програми.", "date": "2019.07.28", "title": "Заместник-министърът на образованието и науката Карина Ангелиева ще открие ежегодното съвещание на Съвета на мениджърите на Национални антарктически програми"}
{"url": "http://www.focus-news.net/news/2019/07/28/2684705/stara-zagora-kmetat-zhivko-todorov-nagradi-pobeditelite-v-ofroud-sastezanieto-zagora-trofi-2019.html", "text": "Кметът Живко Тодоров награди победителите в офроуд състезанието „Загора Трофи 2019”, съобщиха от  пресцентъра на Община Стара Загора.   \r\nШестото поред състезание „Загора Трофи 2019” се проведе през уикенда край старозагорското село Дълбоки. То бе организирано от Офроуд Клуб Стара Загора, с подкрепата на Община Стара Загора и спонсори. \r\nНадпреварата се проведе в рамките и по правилата на веригата BULGARIA TROPHY CHALLENGE. \r\nВ състезанието се включиха 42 екипажа от България, участваха и екипажи от Гърция и Казахстан. \r\nНа награждаването, което се проведе в ореховата градина на земеделския производител Райно Матев, присъстваха кметът на Община Стара Загора Живко Тодоров, общинският съветник Николай Диков и кметът на Дълбоки Бальо Иванов.  \r\n„Благодаря на организаторите, защото зная колко е трудно това, което правят, колко усилия се изискват. Това е екстремен спорт, хубавото е, че всички участници завършват успешно. Благодаря и на всички участници, и на тези от чужбина. Разгледах автомобила на гърците, добре е направен, атрактивен. Пожелавам на всички да се развиват да постигат победи. Радвам се, че мога да помагам да се случва това”, каза кметът на Стара Загора Живко Тодоров. \r\nТой награди победители в отделните класове:  \r\nСтанислав Бонев, Станислав Миков - клас Отворен \r\nХристиян Георгиев, Мариян Петков - клас Модифициран \r\nКирил Захаринов, Владимир Христов - клас Стандарт + \r\nВалери Бисеров, Петър Янков - клас Стандарт \r\nTsekmezoglou Roulis, Gazdaris Konstantin  - клас Прототип.", "date": "2019.07.28", "title": "Стара Загора: Кметът Живко Тодоров награди победителите в офроуд състезанието „Загора Трофи 2019”"}
{"url": "http://www.focus-news.net/news/2019/07/28/2684702/vidin-7-kilometrova-kolona-ot-avtomobili-se-e-obrazuvala-na-dunav-most-vidin.html", "text": "Интензивен е трафикът за товарни автомобили на граничен пункт „Дунав мост -Видин“ на вход за България. Това съобщи слушател на  Радио „Фокус“ . По думите му се е образувала близо 7 километрова колона от автомобили и шофьорите на тежкотоварни автомобили изчакват повече от 3 часа.", "date": "2019.07.28", "title": "Видин: 7 километрова колона от автомобили се е образувала на \"Дунав мост - Видин\""}
{"url": "http://www.focus-news.net/news/2019/07/28/2684708/burgas-kolona-ot-avtomobili-se-e-obrazuvala-na-patya-chernomorets-burgas.html", "text": "Колона от автомобили се е образувала на пътя Черноморец – Бургас в посока Бургас. Това съобщи слушател на  Радио „Фокус“ . По думите му, колите изчакват на място повече от час.", "date": "2019.07.28", "title": "Бургас: Колона от автомобили се е образувала на пътя Черноморец – Бургас"}
{"url": "http://www.focus-news.net/news/2019/07/28/2684707/varna-vazstanoveno-e-dvizhenieto-po-pat-i-9-varna-burgas-v-rayona-na-goritsa.html", "text": "Възстановено е движението по път I-9 Варна - Бургас в района на Горица. Това съобщиха от  Агенция \"Пътна инфраструктура\" .", "date": "2019.07.28", "title": "Варна: Възстановено е движението по път I-9 Варна - Бургас в района на Горица"}
{"url": "http://www.focus-news.net/news/2019/07/28/2684706/sofiya-vremenno-e-ogranicheno-dvizhenieto-v-dvete-posoki-po-pat-pat-i-8-gkpp-kalotina-sofiya-v-rayona-na-dragoman.html", "text": "Временно е ограничено движението в двете посоки по път Път I-8 ГКПП \"Калотина\" - София в района на Драгоман от км 9 до км 10 поради ПТП. Това съобщиха от  пресцентъра на Агенция \"Пътна инфраструктура\" . Водачите изчакват на място.", "date": "2019.07.28", "title": "София: Временно е ограничено движението в двете посоки по път Път I-8 ГКПП \"Калотина\" - София в района на Драгоман"}
{"url": "http://www.focus-news.net/news/2019/07/28/2684638/reuters-iran-smyata-da-podnovi-deynostta-si-v-yadreniya-reaktor-za-tezhka-voda-v-arak.html", "text": "Председателят на иранската Организация за атомна енергия Али Акбар Салехи съобщи в неделя, че Техеран смята да възобнови дейността си я ядрения реактор за тежка вода Арак, предава  Reuters , като се позовава на съобщения в местни медии.  \r\n \r\nТежката вода може да бъде използвана в реактора за производството на плутоний, вещество, което може да захрани ядрени глави.  \r\n \r\nПрез май Иран обяви плановете си да наруши сключената през 2015 г. ядрена сделка с няколко световни сили, след като САЩ се оттеглиха от споразумението и подновиха санкциите срещу Техеран. В началото на месец юли президентът Хасан Роухани обяви, че страната смята да започне с обогатяването на уран и възобнови дейността си в Арак, ако страните по сделката не защитят поетите ангажименти към Техеран. \r\n : Цанко Цолов", "date": "2019.07.28", "title": "Reuters: Иран смята да поднови дейността си в ядрения реактор за тежка вода в Арак"}
{"url": "http://www.focus-news.net/news/2019/07/28/2684712/predstoyashti-sabitiya-v-stranata-za-29-yuli-agentsiya-fokus.html", "text": "*** \r\n \r\nОт 13.00 часа на „Дондуков“ 2 президентът Румен Радев ще се срещне с представители на водещи китайски компании, участващи в изпълнението на международни стратегически проекти в рамките на инициативата \"Един Пояс, Един път\". \r\n \r\n*** \r\n \r\nОт 9.00 часа в Гранд хотел Пловдив заместник-министърът на образованието и науката Карина Ангелиева ще открие ежегодното съвещание на Съвета на мениджърите на Национални антарктически програми (COMNAP). \r\n \r\n*** \r\n \r\nОт 11.00 часа в залата на 11 етаж КНСБ и столичният кмет Йорданка Фандъкова ще отчетат изпълнението на споразумението за сътрудничество между тях от 2015 г. \r\n \r\n*** \r\n \r\nОт 11.00 часа в Национален пресклуб-БТА Боряна Стоименова организира пресконференция на тема: „Държава в държавата. Нежелание за работа, безразличие или далавери в община, полиция, прокуратура и съд в Брезник? На кого да разчита обикновеният гражданин?“. \r\n \r\n*** \r\n \r\nОт 11.30 часа в 90 СУ “Ген. Хосе де Сан Мартин” в кв. „Люлин“ и 125 СУ “Боян Пенев” в кв. „Младост“ ще се състои откриването на Лятна академия за успех и забавления на \"Заедно в час\". \r\n \r\n*** \r\n \r\nОт 13.30 часа в заседателната зала в сградата на Висшия съдебен съвет, \r\nул. Eкзарх Йосиф, № 12, ще се проведе заседание на Пленума на ВСС.  \r\n  \r\n*** \r\n \r\nОт 18.30 часа пред Съдебната палата в София инициатива „Правосъдие за всеки“ организира поредния граждански Марш за правосъдие. \r\n \r\n*** \r\n \r\nОт 19.00 часа в Литературния клуб на Столична библиотека ще се състои рецитал, наречен „Думи през границите“. \r\n \r\n*** \r\n \r\nОт 20.45 часа на Аерогара София Терминал 2 българските участници на олимпийския европейски младежки фестивал в Баку се прибират с полет TK 1029 през Истанбул. \r\n \r\n*** \r\n \r\nОт 10.00 часа за дванадесети пореден път Американският университет в България (АУБ) ще бъде домакин на най-голямата математическа олимпиада за студенти в света. \r\n \r\n*** \r\n \r\nОт 9.00 часа пред сградата на община Велинград ще се проведе акция за доброволно кръводаряване. \r\n \r\n*** \r\n \r\nПоднасяне на цветя ще се състои на паметника на ген.-лейтенант Иван Колев и загиналите за освобождението на Добрич през 1916 г. по повод 102 години от неговата смърт. \r\n \r\n*** \r\n \r\nОт 8.00 часа в Народно читалище „Добрич – 2017 г.“ ще се състои Детска академия Джуниър. \r\n \r\n*** \r\n \r\nОт 9.00 часа в  Младежки център – Добрич, Кино „Икар“, Градски парк „Св. Георги“, басейн ще се състои Еко лято 2019. \r\n \r\n*** \r\n \r\nОт 9.00 часа в Народно читалище „Йордан Йовков - 1870 г.“ ще се състои Летен детски център „Млади възрожденци“. \r\n \r\n*** \r\n \r\nОт 19.00 часа в салона на НЧ „Съгласие-1890“ театър „Искри и сезони” ще бъде представена комедията „Наследството” по Пиер Шено. \r\n \r\n*** \r\n \r\nОт 10.00 часа в заседателната зала на Община Ловеч ще се проведе заседание на Общински съвет –Ловеч. \r\n \r\n*** \r\n \r\nОт 17.30 часа Гражданска инициатива „Понеделници за правосъдие“ – Пловдив организира протест пред сградата на Окръжна прокуратура – Пловдив, площад „Съединение“  N3. \r\n \r\n*** \r\n \r\nОт 20.00 часа на Античния театър ще се състои официалното откриване на Международния фолклорен фестивал. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, Гостуват доброволци на ЦЕИ Стара Загора. \r\n \r\n*** \r\n \r\nОт 11.30 часа ще стартира строителството на нов полицейски участък в Хитрино. \r\n \r\n*** \r\n \r\nОт 14.00 часа кметът на община Шумен Любомир Христов ще има приемен. \r\n \r\n*** \r\n \r\nОт 14.30 часа в зала 203 на общината кметът на Шумен ще има приемен ден.", "date": "2019.07.28", "title": "Предстоящи събития в страната за 29 юли (Агенция „Фокус“)"}
{"url": "http://www.focus-news.net/news/2019/07/28/2684709/afp-protestirashtite-priblizhavat-ofisa-na-kitay-v-honkong-vapreki-merkite-na-politsiyata.html", "text": "В неделя вечерта местно време (ранния следобед българско време) полицията използва сълзотворен газ и гумени куршуми, за да разпръсне антиправителствените протести близо до офиса на Пекин в Хонконг, което задълбочава кризата в анклава, предава  AFP . \r\nСблъсъците продължават втори пореден ден на фона на избухналите преди седмици протести срещу планиран и вече оттеглен закон, който позволяваше екстрадиция в континентален Китай. \r\nНедоволството в неделя се съсредоточи в жилищен квартал близо до Офиса за връзка, който представлява Пекин в полуавтономния център, който и  миналата седмица беше замерян с яйца и блажна боя. \r\nПолицията и протестиращите продължиха противопоставянето с часове, след като десетки хиляди демонстранти проведоха поредица от неразрешени шествия през града. \r\nГрупа от около 200 протестиращи се насочиха към Офиса за връзка на Китай, където бяха пресрещнати от полицията за борба с безредиците, която използваше високоговорители, призоваващи демонстрантите да сложат край на \"незаконното си събрание\". \r\nВ крайна сметка бяха използвани сълзотворен газ и гумени куршуми срещу протестиращите, които реагираха със залпове от тухли и камъни, но демонстрантите бяха отблъснати от силите на реда. \r\nРепортерите на AFP  видяха полицаи от елитните отряди на \"Раптор\", извършващи многократни арести. Двама журналисти са били видени да получават медицинска помощ, след като са били ранени, докато поне един протестиращ е  имал рани по лицето. \r\nВтора, по-голяма демонстрация се проведе в популярния търговски район „Козауей Бей“ където протестиращите изградиха барикади и блокираха основна пътна артерия, но там полицейското присъствие беше значително по-слабо. \r\nДемонстрациите са отговор на подозренията, че правителството използва банди от „Триядите“, които са нападнали протестиращи миналата седмица. \r\n \r\n  Юлиян Марков", "date": "2019.07.28", "title": "AFP: Протестиращите приближават офиса на Китай в Хонконг, въпреки мерките на полицията"}
{"url": "http://www.focus-news.net/news/2019/07/28/2684715/dobrich-izlozhba-pateshestvie-kam-dushata-na-pierina-montiglio-shte-bade-predstavena-v-dki-dvoretsa.html", "text": "Изложба „Пътешествие към душата“ на Пиерина Монтиглио ще бъде представена в ДКИ „Двореца“. Това съобщи Галя Георгиева, организатор международни фестивали, културна дейност и специални събития в ДКИ- КЦ „Двореца“ в Балчик, предаде кореспондентът на  Радио „Фокус” – Варна . Пиерина Монтиглио е от артистично семейство. Дядо й се е отличавал със \r\nспособността си да рисува, а майка й още от дете е запалила у нея интереса към \r\nпластичните изкуства. С времето стилът й се променил, но тя винаги е пазела у себе си желанието да изразява чувствата си по начин, по който и наблюдателят да има усещането, че е част от нейните произведения. Интересът й не се съсредоточава единствено върху живописта или дизайна, а клони и към скулптурата, златарството, занаятчийството, защото тя е отворена към нови техники и стилове, които й помагат да разгърне таланта си. За творбите си художничката споделя: „Тази изложба е плод на необходимостта ми за изразяване и желанието ми да разсъждавам. Да можеш да се припознаеш в произведението, да се преоткриеш в чувството, което е било част от живота ти. Идеята ми е докато зрителят се наслаждава на картините, да се свържа с \r\nчувствата, да съживи моментите и да използва това като възможност да се развива. \r\nЗа да започне човек това пътешествие, трябва да има кураж, да забрави за егото \r\nи страховете си. Аз предприех моето пътуване към душевността без да се връщам назад, всичко за мен започна, когато открих отговори на моите вътрешни търсения, които ми пречеха да бъда щастлива, да имам балансиран живот и да достигна щастието“. Изложбата може да бъде разгледана от 5 до 18 август в галерия „Тихото гнездо“. \r\nЖулиета НИКОЛОВА", "date": "2019.07.28", "title": "Добрич: Изложба „Пътешествие към душата“ на Пиерина Монтиглио ще бъде представена в ДКИ „Двореца“"}
{"url": "http://www.focus-news.net/news/2019/07/28/2684717/varna-35-godishen-mazh-e-pochinal-v-bolnitsa-sled-katastrofata-po-patya-varna-burgas.html", "text": "35-годишен мъж е починал в болница след катастрофата по пътя Варна - Бургас. Това съобщиха от  ОДМВР - Варна . Той е бил шофьор в лекия автомобил \"Опел\". Възстановено е преминаването на автомобили по пътя. По случая е образувано досъдебно производство, изясняват се причините и обстоятелствата, довели до инцидента.  \r\n \r\n \"Фокус\" припомня:   \r\nНа 28 юли около 10.15 часа, на пътя Варна - Бургас, в района на с. Горица, възникна тежка катастрофа между лек автомобил \"Опел\" с чуждестранна регистрация и т.а.\"МАН\". На място загинаха 32-годишна жена и дете от лекия автомобил.", "date": "2019.07.28", "title": "Варна: 35-годишен мъж е починал в болница след катастрофата по пътя Варна - Бургас"}
{"url": "http://www.focus-news.net/news/2019/07/28/2684714/burgas-na-patya-sozopol-burgas-se-e-obrazuvalo-kilometrichno-zadrastvane.html", "text": "По пътя Созопол-Бургас се е образувало километрично задръстване, съобщи слушател на  Радио „Фокус“  и добави, че близо 2 часа пътува в тази посока. По пътя има аварирали  прегрели автомобили.", "date": "2019.07.28", "title": "Бургас: На пътя Созопол-Бургас се е образувало километрично задръстване"}
{"url": "http://www.focus-news.net/news/2019/07/28/2684719/sport-basilashvili-zashtiti-trofeya-si-v-hamburg.html", "text": "Николоз Басилашвили спечели за втора поредна година титлата от сериите ATP 500 на червени кортове в Хамбург. На финала грузинецът се наложи със 7:5, 4:6, 6:3 над Андрей Рубльов от Русия. Това беше втори успех от два мача за Басилашвили срещу руснака.  \r\nТрофеят е общо трети за грузинеца, като и трите му успеха са в турнири от категория „Ей Ти Пи 500“. Освен двете титли в Хамбург, през миналата година той спечели и China Open.  \r\nСветовният №16 от Грузия е първият играч, който печели две поредни титли в Хамбург от 2005-та година насам, когато това стори Роджър Федерер.", "date": "2019.07.28", "title": "Спорт: Басилашвили защити трофея си в Хамбург"}
{"url": "http://www.focus-news.net/news/2019/07/28/2684704/iranski-diplomat-teheran-vizhda-privarzanostta-na-stranite-v-iranskata-yadrena-sdelka-kam-neynoto-zapazvane.html", "text": "Техеран вижда, че участниците в Съвместния всеобхватен план за действие (СВПД) за иранската ядрена програма са верни на идеята да съхранят сделката, заяви в неделя заместник-външният министър на Иран Абас Арагчи пред журналисти, цитиран от  TACC \r\n\"Атмосферата на срещата беше конструктивна, дискусиите вървяха добре. Не мога да кажа, че успяхме да решим всичко, но мога да кажа, че има ангажимент към СВПД и идеята за неговото запазване. Всички останали участници в сделката са верни на това\", каза той. \r\nАрагчи подчерта, че всички участници са съгласни, че СВПД е едно от основните постижения на дипломацията през последните години и възнамеряват да продължат да работят по неговото запазване. \r\nУчастниците в иранската ядрена сделка възнамеряват да проведат среща на ниво министри в близко бъдеще, но конкретните дати все още не са определени, каза Арагчи. \r\n\"Обсъдихме и провеждането на министерска среща. Тя ще се състои скоро, но нейните условия все още не са окончателно определени\", каза той. \r\n \r\n  Юлиян Марков", "date": "2019.07.28", "title": "Ирански дипломат: Техеран вижда привързаността на страните в иранската ядрена сделка към нейното запазване"}
{"url": "http://www.focus-news.net/news/2019/07/28/2684723/nimh-utre-shte-preobladava-slanchevo-vreme-maksimalnite-temperaturi-shte-badat-v-shirok-interval-ot-26-27-do-34-36.html", "text": "През следващото денонощие през страната ще премине студен атмосферен фронт. Главно над Западна и Централна България ще се развива мощна купесто-дъждовна облачност и на много места ще има краткотрайни, временно интензивни валежи и гръмотевични бури. Очакват се градушки. Над Източна България – през нощта ще бъде предимно ясно, а утре – ще преобладава слънчево време, след пладне с временни увеличения на облачността, но само на отделни места там ще превали и прегърми. Вятърът ще се ориентира от северозапад, в Източна България - от североизток и с него ще прониква хладен въздух. Температурите ще се понижат, но все още в Горнотракийската низина и в крайните югозападни райони ще е горещо. Преобладаващите максимални температури ще бъдат в широк интервал от 26-27° в Северозападна България и по високите полета до 34-36° на места в Югоизточна България. Атмосферното налягане ще е значително по-ниско от средното за юли, към края на деня от запад ще започне да се повишава. Това съобщи за  Агенция „Фокус”  дежурният синоптик  Красимир Стоев от  Националния институт по метеорология и хидрология (НИМХ) .  \r\nНад Черноморието ще преобладава слънчево време, след обяд с временни увеличения на облачността, но вероятността за валежи е много малка. Вятърът ще се ориентира от североизток и след обяд ще е до умерен. Максимални температури на въздуха: 28-30°. Температурата на морската вода е 26-27°. Вълнението на морето ще бъде 2-3 бала. \r\nНад планините ще се развива мощна купесто-дъждовна облачност и на много места ще има краткотрайни, временно интензивни валежи и гръмотевични бури. Вятърът ще се ориентира от запад-северозапад, най-късно по билата и ще бъде предимно умерен, по върховете временно и силен. Максимална температура на височина 1200 метра около 21°, на 2000 метра – около 14°. \r\nПрез нощта срещу вторник валежи, придружени с гръмотевици ще има в централните райони от страната, а във вторник след обяд – на места в планинските райони на Източна и Южна България. Вятърът ще остане от запад-северозапад, слаб до умерен. Максималните температури ще са между 28° и 33°. В сряда северозападният вятър ще се усили. Облачността ще е променлива, по-често до слънчево. Краткотрайни превалявания, предимно слаби, ще има на малко места в страната. Температурите слабо ще се повишат. В четвъртък в Източна България вятърът ще придобие източна компонента. Повече облачност, на места и превалявания с гръмотевици, ще има в Централна Северна и в Източна България, а след обяд и в Рило-Родопската област.", "date": "2019.07.28", "title": "НИМХ: Утре ще преобладава слънчево време, максималните температури ще бъдат в широк интервал от 26-27° до 34-36°"}
{"url": "http://www.focus-news.net/news/2019/07/28/2684722/pregled-na-mezhdunarodnite-novini-do-18-chasa-agentsiya-fokus.html", "text": "Талибаните заявиха в неделя, че няма да започнат преки разговори с правителството в Кабул и отрекоха информацията, според която такава среща вече е планирана и насрочена, предава  Reuters .  \r\nСухаил Шахим, говорител на политическото представителство на талибаните в Катар заяви, че терористичната организация ще преговаря с афганистанското правителство само след като САЩ се изтеглят от страната.  \r\n„Вътрешноафганистански преговори ще има само след като външните сили обявят своето напускане“, каза Шахим.  \r\nСпециалният представител на САЩ за Афганистан Залмей Халилзад пък от своя страни заяви, че преговори на Кабул с талибаните ще има само след като Вашингтон постигне свое собствено споразумение с терористичната организация. \r\n*** \r\n \r\n  Около 300 души бяха евакуирани от къмпинг близо до крайбрежието на Северно море след като гъстият дим от избухнал наблизо пожар започнал да се превръща в опасност за тяхното здраве, предава англоезичната редакция на  Deutsche Welle .  \r\nОгънят се е разпалил в късните часове на съботния следобед на засадено с царевица поле край езерото Крансбург, на около 100 километра западно от Хамбург.  \r\n68 души са преминали през лечение заради вдишване на големи количества от дима, а седем души са хоспитализирани. Полицията съобщи, че повече от 200 души са били изпратени на мястото за да се борят с пожара. \r\n \r\nКогато огънят е избухнал в къмпинга е имало около 1,800 души. Пожарникарите са поставили стихията под контрол бързо, което е позволило повечето от тях да останат на мястото без да има опасност за здравето им.  \r\n \r\nЗа сега все още не е ясно какво е причинило инцидента като властите подозират повреда в работещ на полето комбайн.  \r\n*** \r\n \r\n  Около 40 хил. литра петрол са се разлели в морето край отдалечения остров Патагония в южната част на Чили, съобщиха местните власти, предава  AFP . От флота на страната обявиха, че на мястото е изпратен екип, след като чилийската компания CАР е съобщила за инцидента.  \r\n„Незабавно изпратихме екипи в региона за да стане ясно какво се е случило, с цел контрол и намаляване на възможните щети“, се казва в официалното съобщение. Отрядът включва баржа и патрулна лодка, както и екип от специалисти, които да спрат разпространението на разлива.  \r\nИнцидентът се е случил в региона на чилийския далечен юг, чийто води са известни като едни от най-чистите в света и приютяват множество богати морски екосистеми.  \r\n*** \r\n \r\n  73 полета са отменени в неделя заради протест на наземния персонал на испанската авиокомпания „Иберия“ в Барселона, предава  ТАСС \r\nВ същото време испанските власти призоваха компанията да поддържа поне минимално ниво на работа. Според профсъюзи, стачката в Барселона е породена от изключително натовареното работно време и „липсата на диалог с ръководителите на компанията“.  \r\n \r\nМеждународното летище в Барселона е второто по големина в Испания след това в Мадрид. През 2018 г. е приело рекорден брой пътници – 50,1 млн. са използвали услугите на съоръжението, което е с 6,1% повече отколкото 2017 г.  \r\n*** \r\n \r\n  Сваленият в Либия украински самолет Ил-76 е превозвал оръжие от Обединените Арабски Емирства, предава  “РИА Новости“ . Според медийни съобщения, превозното средство е принадлежало на частна украинска компания и е осъществявал доставка за някоя от страните в либийската гражданска война.  \r\n \r\nВ резултат на инцидента един от пилотите на самолета е починал.  \r\nПо-рано бе съобщено, че в Либия, в резултат на удара от страна на правителството на националното единство (признато от ООН) срещу летището Ал-Джафра, което се контролира от Либийската национална армия на Халифа Хафтар, е бил свален самолет Ил-76. \r\n*** \r\n \r\n  Критикът на Кремъл Алексей Навални, който излежава 30-дневната си присъда „лишаване от свобода“ е приет в болница в неделя заради остър алергичен пристъп, съобщава електронното издание на руския вестник  “Коммерсант“ .  \r\n \r\n„Причината за алергичната реакция към момент е неизвестна. През целия си живот Навални никога не е страдал от алергии“, съобщиха от 64-та болница, където е хоспитализаран опозиционерът в една от социалните мрежи. Навални се намира в стабилно състояние, като в стаята ми има охрана, която го наблюдава.  \r\n*** \r\n \r\n България се отказа от номинирането на Камчев за почетен консул в Македония. Това заглавие е погрешно и моля да бъдете коректни и да не разпространявате неистините, пише в писмо на българското Министерство на отбраната, цитирано от македонското електронно издание  “МКД“  .  \r\nИзданието припомня, че българският вицепремиер и министър на отбраната Красимир Каракачанов заяви в интервю за \"Канал 5\", че това решение ( за оттеглянето на номинацията)е взето след реакциите в македонската общественост и опозицията. \r\nЕто и текста на част от интервюто, касаеща номинацията, така както е предадена на интернет страницата на македонския телевизионен  “Канал 5“  без редакторска намеса: \r\n„Миналата година Камчев бе номиниран за български почетен консул, с аргумента, че е човек, който е много влиятелен в икономиката, има своя авторитет в Македония. Но когато македонските власти не подкрепиха тази идея, както виждате, България не повдига въпроса, защото, както виждате, той е гражданин на Република Македония. Иначе България го номинира, но когато Македония заяви, че не е приемливо за нас, няма проблем, в края на краищата се съобразяваме с вашето мнение“, каза тогава Каракачанов. \r\n*** \r\n \r\n В неделя вечерта местно време (ранния следобед българско време) полицията използва сълзотворен газ и гумени куршуми, за да разпръсне антиправителствените протести близо до офиса на Пекин в Хонконг, което задълбочава кризата в анклава, предава  AFP . \r\nСблъсъците продължават втори пореден ден на фона на избухналите преди седмици протести срещу планиран и вече оттеглен закон, който позволяваше екстрадиция в континентален Китай. \r\nНедоволството в неделя се съсредоточи в жилищен квартал близо до Офиса за връзка, който представлява Пекин в полуавтономния център, който и  миналата седмица беше замерян с яйца и блажна боя. \r\nПолицията и протестиращите продължиха противопоставянето с часове, след като десетки хиляди демонстранти проведоха поредица от неразрешени шествия през града. \r\nГрупа от около 200 протестиращи се насочиха към Офиса за връзка на Китай, където бяха пресрещнати от полицията за борба с безредиците, която използваше високоговорители, призоваващи демонстрантите да сложат край на \"незаконното си събрание\". \r\nВ крайна сметка бяха използвани сълзотворен газ и гумени куршуми срещу протестиращите, които реагираха със залпове от тухли и камъни, но демонстрантите бяха отблъснати от силите на реда. \r\nРепортерите на AFP  видяха полицаи от елитните отряди на \"Раптор\", извършващи многократни арести. Двама журналисти са били видени да получават медицинска помощ, след като са били ранени, докато поне един протестиращ е  имал рани по лицето. \r\nВтора, по-голяма демонстрация се проведе в популярния търговски район „Козауей Бей“ където протестиращите изградиха барикади и блокираха основна пътна артерия, но там полицейското присъствие беше значително по-слабо. \r\nДемонстрациите са отговор на подозренията, че правителството използва банди от „Триядите“, които са нападнали протестиращи миналата седмица. \r\n*** \r\n \r\n Атина наблюдава със загриженост, че Турция продължава да планира прочуването за въглеводороди на юг от гръцкия остров Кастелоризо, въпреки предупрежденията на Европейския съюз за санкции за сондажите около Кипър, пише електронното издание на гръцкия вестник  Kathimerini .  \r\n„Търкиш петролиъм“ е подал молба до ръководството на турския флот за провеждане на сеизмични изследвания в район, който се простира от южната част на Родос до Кастелоризо след 15 август. \r\nДотогава мисията на турския изследователски кораб „Оруч Рейс“ в Мраморно море ще бъде завършена и се счита, че е вероятно той да се премести в Източното Средиземноморие към края на следващия месец, както Анкара вече посочи. \r\nГръцките отбранителни и дипломатически представители наблюдават нарастващата загриженост за действията на Турция в Източното Средиземноморие, въпреки че правителството многократно е отправяло предупреждения към Анкара, подчертавайки, че то е повече от готово да защити своята териториална цялост. \r\n\"Гърция не толерира заплахите с война\", каза пред парламента миналата седмица външният министър Никос Дендиас. \"Това правителство е зачитане на международното право\", каза той. \r\nНезависимо от тежките разговори обаче, сред дипломатическите и отбранителните среди в Атина има очакване, че Анкара ще продължи с плановете си да изпрати четвърти кораб в региона. \r\nОсвен сондажите на корабите „Явуз“ и „Фатих“, в района работи и сеизмичния  изследователски кораб Барбарос. Пристигането на „Оруч Рейс“ ще се разглежда като допълнителна стъпка в опита на Анкара да овладее Кипър и да  предотврати  собствените му планове за добив на въглеводороди в изключителната икономическа зона. \r\nГолемият въпрос за гръцките дипломати към кого може да се обърне към Атина, в случай че Анкара реши да ескалира напрежението. \r\nВъпреки ясното изявление на държавния секретар на САЩ Майк Помпео към Дендиас, че линиите за комуникация между Атина и Вашингтон са отворени, несигурното състояние на настоящите връзки между САЩ и Турция не е успокояващо. \r\nТази нестабилност кара Гърция да се стреми да укрепи връзките си с други ключови играчи в региона, като Израел, който Дендиас посети през уикенда, коментира изданието.", "date": "2019.07.28", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/28/2684725/predstoyashti-mezhdunarodni-sabitiya-za-29-yuli-agentsiya-fokus.html", "text": "*** \r\n  Европейският съд ще разгледа удължаването на експлоатационния срок на белгийска атомна централа \r\n \r\n*** \r\n  Среща на външните министри от АСЕАН с участието на Майкъл Помпео и Сергей Лавров \r\n \r\n*** \r\n  Визита на колумбийския президент Иван Дуке \r\n \r\n*** \r\n  Гласуване в Сената за преодоляване на президентското вето за оръжейните доставки за Саудитска Арабия \r\n \r\n*** \r\n  Разрешават домашния безжичен интернет \r\n \r\n*** \r\n  Визита на френския външен министър Жан-Ив льо Дриан", "date": "2019.07.28", "title": "Предстоящи международни събития за  29 юли (Агенция \"Фокус\")"}
{"url": "http://www.focus-news.net/news/2019/07/28/2684724/sliven-osaditelnite-prisadi-v-slivensko-sa-narasnali-s-118-prez-2018-g-v-sravnenie-s-predhodnata-2017-g.html", "text": "Осъдителните присъди в Сливенско са нараснали с 11.8% през 2018 г. в сравнение с предходната 2017 г. Това съобщиха от  Териториалното статистическо бюро . През 2018 година по данни на НСИ в област Сливен са приключили делата за 1 335 извършени престъпления. Делата за 479 от тях са завършили с ефективно осъждане, за 592 – с условно осъждане, за 23 – с оправдаване, за 4 – с прекратяване, и за 237 – с освобождаване от наказание. С осъдителни присъди (ефективни и условни) са приключили делата за 1 071 извършени престъпления, което е с 11.8% повече в сравнение с предходната 2017 година.", "date": "2019.07.28", "title": "Сливен: Осъдителните присъди в Сливенско са нараснали с 11.8% през 2018 г. в сравнение с предходната 2017 г."}
{"url": "http://www.focus-news.net/news/2019/07/28/2684716/alfa-tv-makedoniya-zakona-za-prokuraturata-shte-se-razglezhda-na-27-avgust-ot-makedonskiya-parlament.html", "text": "Закона за прокуратурата ще се разглежда на 27 август от македонския парламент, след почивките на депутатите, информира македонският телевизионен канал  “АлфаТВ “ . \r\nСамо коалиционните партньори СДСМ и ДСИ подкрепиха това решение, докато опозицията, както от македонския, така и от албанския блок, не е съгласна с предвиденото сливане на Специализираната прокуратура (СП) и Прокуратурата за организирана престъпност и корупция в прокуратура, която трябва да се оглави от прокурора Вилма Русковска. \r\nВ допълнение към позицията си, ВМРО-ДПМНЕ не е съгласна с точките от новото правно решение, където се предвижда персонала на СП да бъде прехвърлен в новосформираната прокуратура, защото, както те заявяват, според съществуващото законодателство  е ясно определено, че след приключването на работата на СП прокурорите трябва да се върнат на своите предишни работни места. \r\nНай-голямата опозиционна партия предложи законопроект, в който вместо финансовата независимост само на новосъздадената прокуратура, както е предвидено в решението на правителството, предлага финансова независимост на цялата прокуратура, т.е. от 0,8 до 1% от държавния бюджет всяка година да се разделят за нуждите на прокуратурата, а парите да се разпределят от главния прокурор. \r\nСрещу законопроекта  на правителството реагираха и неправителствените организации, които казват, че изобщо не са били консултирани по законопроекта, нито по начина, по който се предвижда той да бъде приет от парламента. \r\n„Не бяхме запознати с последните промени, направени на тъмно през лятото. Тук се предвижда закона да се приеме по съкратената процедура. Такъв закон не може да бъде резултат от задкулисни преговори между партиите“ , заявяват от НПО. \r\nНа заседанието на 27 август, освен проектозакона на правителството за прокуратурата, ще се разглеждат и  промени в Закона за Съвета на прокурорите също по съкратена процедура. \r\n \r\n  Юлиян Марков", "date": "2019.07.28", "title": "„Алфа ТВ“ (Македония): Закона за прокуратурата ще се разглежда на 27 август от македонския парламент"}
{"url": "http://www.focus-news.net/news/2019/07/28/2684720/prof-donka-baykova-dietolog-prez-tozi-sezon-udvoyavame-kolichestvoto-na-konsumiranite-plodove-i-zelenchutsi.html", "text": "През този сезон удвояваме количеството на консумираните плодове и зеленчуци. Това каза диетологът проф. Донка Байкова в интервю за  Агенция „Фокус“  . Диетологът обясни, че те са богати на вода и много минерали, витамини и въглехидрати, които също се губят от тялото при изпотяване и компенсират загубата на соли и поддържат добро водно-солево равновесие в организма. Проф. Байкова обясни, че през лятото няма да избягваме храни, просто ще съобразяваме модела на храненето си с прием на по-леки храни и спрямо високите температури и с нашата двигателна активност. „Отново ще се храним петкратно.  Закуската ще бъде лека въглехидратна – може да е овесени ядки или филийка пълнозърнест хляб може с млечен пастет, извара, кисело мляко, задължително със зеленчук и плодов сок или смути. В 10.00 часа ще хапнем плод или ще пийнем зеленчукова или плодова напитка или айран. В 12.00 или 13.00 обядът ни ще бъде за сметка на по-леките храни като таратор, може би риба или бяло птиче месо, немазно, може също миш-маш или яйца със зеленчуци. Вечерята е лека и само от зеленчуци – шопска салата или чушки със сирене“, обясни диетологът.  \r\n Пълния текст на интервюто четете по-късно в „Мнение”  \r\n \r\nТеодора ПАТРОНОВА", "date": "2019.07.28", "title": "Проф. Донка Байкова, диетолог: През този сезон удвояваме количеството на консумираните плодове и зеленчуци"}
{"url": "http://www.focus-news.net/news/2019/07/28/2684728/dobrich-za-poredna-godina-oblastniyat-informatsionen-tsentar-shte-uchastva-v-izlozhenieto-selskoto-stopanstvo-i-vsichko-za-nego.html", "text": "За поредна година Областният информационен център (ОИЦ) в Добрич ще участва в специализираното изложение „Селското стопанство и всичко за него“, предаде кореспондентът на  Радио „Фокус” – Варна . Форумът ще се проведе от 30 юли до 2 август. Както всяка година изложението ще бъде разположено на територията на Спортен комплекс „Простор“. Целта на изнесената приемна и мобилния щанд е популяризиране дейността и услугите на центъра, както и предоставяне на експертна информация за актуални и предстоящи възможности за европейско финансиране, които Програмата за развитие на селските райони 2014-2020 г. и Оперативните програми предоставят на потенциалните бенефициенти. В рамките на четирите дена от изложението експертите от ОИЦ - Добрич ще отговарят на запитвания на посетителите на изложението и ще предоставят информационни и рекламни материали. Това е 27-то издание на изложението. Негов организатор е „Добрички панаир“ АД. \r\nЖулиета НИКОЛОВА", "date": "2019.07.28", "title": "Добрич: За поредна година Областният информационен център ще участва в изложението „Селското стопанство и всичко за него“"}
{"url": "http://www.focus-news.net/news/2019/07/28/2684727/aleksandar-kovachev-direktsiya-regionalna-sluzhba-po-zaetostta-4360-sa-registriranite-bezrabotni-v-oblast-smolyan-prez-yuni.html", "text": "Към края на месец юли безработните, регистрирани в дирекциите „Бюро по труда“ в Смолянска област са 4360. Това съобщи за  Радио „Фокус“ – Смолян  Александър Ковачев – старши експерт Дирекция „Регионална служба по заетостта“ – Пловдив. Спрямо същият месец на предходната година, те са с 18 % по-малко, броят им намалява и спрямо месец май, когато хората без работа в региона са били 4555, сравни той. Сред областите в страната, област Смолян към края на месец юли е на тринадесето  място по равнище на безработица. Запазва се тенденцията броят на жените без работа да бъде значително по-висок от този на мъжете, отбеляза Ковачев. През юни, регистрираните на трудовата борса дами в област Смолян са 2600, като броят на мъжете е 1760. Най-нисък е броят на хората без работа, които са с висше образование – 354, тези със средно са 2686, с основно – 811, а с начално и по-ниско образование безработните в област Смолян са 509, каза още Ковачев. \r\nНели ГЕРГЬОВСКА", "date": "2019.07.28", "title": "Александър Ковачев, Дирекция „Регионална служба по заетостта“: 4360 са регистрираните безработни в област Смолян през юни"}
{"url": "http://www.focus-news.net/news/2019/07/28/2684726/afp-iran-svarzva-zadarzhaneto-na-tankera-si-s-razvalyaneto-na-yadrenata-sdelka.html", "text": "Иран каза в неделя, че разглежда задържането на петролния  танкер от Великобритания в нарушение на ядрената сделка за 2015 г., на срещата  на петте останали страни в споразумението във Виена с друг опит да го спасят, предава  AFP \r\nБританските власти задържаха ирански танкер в района на Гибралтар в началото на юли по обвинения, че нарушава санкциите на ЕС срещу Сирия. След това британски танкер беше задържан от иранската революционна гвардия в Ормузкия пролив на 19 юли, което Великобритания възприе като реципрочна мярка, припомня агенцията. \r\nВ коментари пред журналисти след срещата във Виена, заместник-министърът на външните работи на Иран Абас Арагчи свързва ситуацията с танкерите с дискусиите за ядрената сделка, официално известна като Съвместен всеобхватен план за действие (СВПД). \r\n\"Тъй като Иран има право да изнася петрола си според СВПД, всяка пречка за износа на петрол в Иран е действие срещу СВПД,\" подчерта Арагчи. \r\nТой добави, че въпросът за износа на ирански петрол - включително опитите на САЩ да го блокира напълно - беше повдигнат по време на срещата. \r\n\"Мисля, че атмосферата беше конструктивна и дискусиите бяха добри, не мога да кажа, че сме решили всичко\", каза той. \r\n \r\n  Юлиян Марков", "date": "2019.07.28", "title": "AFP: Иран свързва задържането на танкера си с развалянето на ядрената сделка"}
{"url": "http://www.focus-news.net/news/2019/07/28/2684718/sergey-ryabkov-iran-planira-novi-narusheniya-na-yadrenata-sdelka-prez-septemvri.html", "text": "Участниците в ядрената сделка призоваха Иран да се въздържа от нови стъпки за прекратяване, предвидени за 4-5 септември, заяви  в неделя заместник-министърът на външните работи на Русия Сергей Рябков след срещата по иранското ядрено споразумение на ниво политически директори във Виена. \r\n\"Ние призовахме иранците да се въздържат от това, в края на краищата\", добави Рябков. В същото време заместник-министърът на външните работи на Руската федерация отбеляза, че подновяването на пълните задължения на Иран за ядрена сделка без никакви условия в сегашната ситуация е нереалистично. \r\n\"Има участници в сделката, които вярват, че Иран без никакви допълнителни резерви, условия и изисквания трябва да се върне към пълно изпълнение на задълженията си,\" каза той. \"Но в сегашната ситуация това е напълно нереалистично.\" \r\nСпоред него, макар и да е било обсъдено задържането на иранския танкер от Гибралтар, на срещата не е постигнато някакво изясняване на въпроса. \r\n \r\n  Юлиян Марков", "date": "2019.07.28", "title": "Сергей Рябков: Иран планира нови нарушения на ядрената сделка през септември"}
{"url": "http://www.focus-news.net/news/2019/07/28/2684710/mvnr-na-kitay-uchastnitsite-v-yadrenata-sdelka-s-iran-ne-priemat-eksteritorialnite-sanktsii-na-sasht.html", "text": "Китай потвърждава, че останалите участници в Съвместния всеобхватен план за действие (СВПД) за иранската ядрена програма са ангажирани с неговото прилагане и са против американските екстериториални санкции, заяви в неделя Фу Цун, директор на отдела за контрол на въоръженията на Министерството на външните работи на Китай, след заседание във Виена на Съвместната комисия на Иран и петте международни посредници (Русия, Китай, Франция, Великобритания и Германия) за обсъждане на прилагането на ядреното споразумение, цитира думите му  TACC \r\n\"Всички страни изразиха ангажимента си към СВПД, както и да продължат прилагането му по балансиран начин,\" каза Фу Цун пред репортери. \r\nСпоред него \"всички страни изразиха твърдото си отхвърляне на едностранните санкции на Съединените щати, по-специално се противопоставиха на екстериториалното използване на тези санкции\". \"Страните също изразиха подкрепа за опитите на Китай да приложи СВПД, по-специално по въпроса за подкрепа на търговията и нормалните отношения с Иран\", заяви представителят на външното министерство на КНР. \r\nКитай също така призовава Европейския съюз да създаде условия за участие на трети държави в механизма INSTEX за търговските разплащания с Иран. \r\n\"Въпросът за INSTEX също беше повдигнат. Що се отнася до загрижеността на Китай, ние призоваваме за разширяване на INSTEX, за да включи и други области (на икономиката). Ние също така призоваваме за разширяване на този инструмент за всички, включително за трети страни\", каза Фу Цун. \r\nСпоред представителя на Министерството на външните работи на Китайската народна република европейските страни са чули този апел от Китай и ще го приемат за разглеждане. \r\n \r\n  Юлиян Марков", "date": "2019.07.28", "title": "МВнР на Китай: Участниците в ядрената сделка с Иран не приемат екстериториалните санкции на САЩ"}
{"url": "http://www.focus-news.net/news/2019/07/28/2684731/sport-dazhdat-nad-hokenhaym-donese-pobeda-za-verstapen-bolidite-na-mertsedes-ne-vzeha-tochki.html", "text": "Макс Верстапен спечели в силен дъжд Гран при на Германия от Формула 1, в която имаше куп катастрофи, безброй коли за сигурност и невероятни обрати само през няколко обиколки. \r\n \r\nНевероятен крах претърпяха състезателите на Мерцедес Люис Хамилтън и Валтери Ботас, които досега неизменно печелеха състезанията от началото на сезона. Хамилтън счупи стъклото си, а след това престоя цели 50 секунди в бокса заради грешка на механиците и завърши на 11-а позиция, докато Ботас излетя от трасето, не прекоси финалната линия и Мерцедес не успя да вземе никакви точки под проливния дъжд.  \r\n \r\nВтори завърши ферарито на Себастиян Фетел, който стартира от последното място. „Топ 3“ бе оформен от руския пилот на Торо Росо Даниил Квият.", "date": "2019.07.28", "title": "Спорт: Дъждът над Хокенхайм донесе победа за Верстапен, болидите на Мерцедес не взеха точки"}
{"url": "http://www.focus-news.net/news/2019/07/28/2684730/vzglyad-ukrayna-e-neizlechimo-bolna-ot-voyna.html", "text": "Украйна е неизлечимо болна от война, пише руският журналист, поет и военен кореспондент Анна Долгарева във вестник  “Взгляд“  в материал, представен без редакторска намеса.  \r\nВ Украйна, \"Слугата на народа\" Владимир Зеленски получи това, което искаше - той напълно контролира парламента и, следователно, правителството. Президентът Зеленски може да направи всичко – да промени напълно  установените държавни традиции, да премахне корупцията, да вкара в затвора престъпниците , да промени законодателството, спасявайки страната от чудовищните закони, като този за езика и накрая да спре войната. \r\nНе знам дали Зеленски ще направи всичко по-горе. Въпреки че шансът  той да се справи с корупцията и с промените в законодателството премахвайки доста абсурдни закони, са доста големи. Но той няма да спре войната. Защото в момента Украйна не е жизнеспособна без война в Донбас. \r\nНека извадим външнополитическия фактор. Въпреки че като цяло е съвсем ясно, че Украйна изобщо не обслужва интересите си, дори не и европейските, но американските интереси. Съдейки по факта, че на международните платформи, украински делегации продължават упорито да повтарят санкциите срещу Русия, необходимостта от забрана на „Северен поток-2“ курсът не се променя, музиката е поръчана все пак. Но дори и това не е най-важното. \r\nОсновното нещо е разрушената икономика на Украйна и голяма олигархия, чийто бизнес сега е твърдо свързан с войната. Основното нещо е невъзможността да се възстанови тази икономика в някакви разумни срокове и затова е необходимо да се обясни къде отиват парите. Парите отиват за война с Русия. \r\nОсновният проблем са хилядите доброволци с боен опит и вродени украински способността да сложат в джоба няколко гранати. За тези, които са преминали през Антитерористичната операция (АТО), цялата Украйна вече стене, тук и там новинарски сайтове експлодират с послания: \"атошник\" е  убил ... изнасилил ... подпалил... убил и застрелял себе си. Оставени без война и намиране на подходящ лидер за себе си, тези хора с повредена психика могат да се превърнат в ужасна сила. Всички тези неща връзват ръцете и краката на “Слугата на народа”. Но има още. \r\nЩе го  разбере ли Украйна, ако въпреки всичко реши да спре войната, ако изведнъж се окаже наивният и благороден герой от самата поредица “Слугата на народа” Голобородко, благодарение на когото, изобщо, беше избран? (Разбира се, няма да се окаже, но си представяме хипотетична ситуация). \r\nДали украинците, които са дали живота си за призрака на завръщането на Донбас и Крим пет години, разбират простата истина: те не могат да бъдат върнати? \r\nДа, украинците гласуваха за Зеленски-Голобородко, защото той е сладък и красив, защото той е нова фигура в стъпкана политическа поляна и защото по време на управлението на Порошенко стандартът на живот на украинците е паднал няколко пъти. Но дали украинците гласуваха против войната? \r\nЕто един прост факт: самоиздигнатият Алексей Гончаренко премина от Одеса във Върховната Рада. Същият Гончаренко, който се подигра на мъртвите в Дома на профсъюзите, този, който стана символ на срама на Одеса. Той събра почти 30 процента от гласовете, оставяйки след себе си кандидат от партията \"Зеленски\". Това означава, че Одеса не си е направила изводите. И това е Одеса, руски град, перлата край морето. \r\nНяма и не може да има изводи. Украйна е сериозно болна, украинците са сериозно болни и безумни. В тази война вече има умишлени губещи - и именно тези, които са изгубили ума си в пушеците й. Тези, които по-късно, може би, ще се оглеждат объркано и ще си помислят: “Защо, какво сме направили ...”. Ще кажат, че никога не са подкрепили АТО ... че в АТО само са чистели и готвели. \r\nУкрайна е болна, Украйна се нуждае от война, Украйна не е жизнеспособна без война, а украинците, които поеха черната плесен на омразата, не могат да си представят живота без война. Спорите на тази черна плесен изгарят отвътре, лишават живота от смисъл. Няма лечение, дори Зеленски да не е марионетка на Коломойски, а силен и мъдър независим политик. \r\nИ да не говорим за хирургичното лечение... \r\n \r\n  Юлиян Марков", "date": "2019.07.28", "title": "„Взгляд“: Украйна е неизлечимо болна от война"}
{"url": "http://www.focus-news.net/news/2019/07/28/2684733/rse-makedoniya-srabskata-narodna-partiya-e-gotova-da-napusne-upravlyavashtata-koalitsiya.html", "text": "Сръбската народна партия (СНП), оглавявана от министър Ненад Попович, заяви, че е готова да не бъде част от сръбското правителство, ако, както се казва, \"някой е обезпокоен от това, че защитават Косово и сръбската конституция,\" и че искат \" укрепване на приятелските отношения с Русия и Китай. \", информира македонската редакция на  Радио „Свободна Европа“ . \r\n\"Нека сменят министъра (Ненад) Попович и нека кажат на гражданите, че са го сменили  , защото той се застъпва за спазването на Конституцията и Резолюция 1244 за Косово\", заяви партията, водена от министъра на иновациите Попович. \r\nСръбският премиер Ана Бърнбич реагира вчера на твърденията на Попович, че Споразумението от Брюксел е \"мъртво\" и че \"няма повече европейска интеграция на Сърбия\", подчертавайки, че неговото твърдение е в пряко противоречие с позицията на правителството, в което е член, и декларацията, че всеки министър е задължен да провежда съгласувана политика, а тези, които \"не са в състояние да го направят, могат свободно да си тръгнат\".  \r\n \r\n  Юлиян Марков", "date": "2019.07.28", "title": "РСЕ (Македония): Сръбската народна партия е готова да напусне управляващата коалиция"}
{"url": "http://www.focus-news.net/news/2019/07/28/2684732/prof-donka-baykova-dietolog-zadalzhitelno-e-v-protses-na-reduktsiya-na-izlishni-kilogrami-da-piem-dostatachno-technosti.html", "text": "Задължително е в процес на редукция на излишни килограми да пием достатъчно течности. Това каза диетологът проф. Донка Байкова в интервю за  Агенция „Фокус“ . „Така улесняваме излъчването от тялото на разградните продукти на мазнините. Мазнините се разграждат до ацетони, алдехиди, кетонови тела – виждате това са органични токсични субстанции, които трябва да бъдат излъчени с урината навън“, обясни тя. „Ако няма достатъчно течности, те се концентрират в кръвообращението и премивайки през мозъка, те подават сигнали, че организмът е в риск и може да бъде интоксикиран от тези токсични вещества. Тогава мозъкът реагира като намалява или стопира процеса на разграждане на мастните тъканни депа“, каза още диетологът. Проф. Байкова обясни, че пиене на една чаша вода преди основното хранене подобрява себеусещането на човека и намалява повишения апетит.  „Консумацията на поеманата след това храна е съответно редуцирана. Тоест калориите намаляват като обем, а апетитът е подобрен, стомахът е запълнен и имаме усещане за ситост“, каза още тя.  \r\n Пълния текст на интервюто четете по-късно в „Мнение”  \r\n \r\nТеодора ПАТРОНОВА", "date": "2019.07.28", "title": "Проф. Донка Байкова, диетолог: Задължително е в процес на редукция на излишни килограми да пием достатъчно течности"}
{"url": "http://www.focus-news.net/news/2019/07/28/2684734/gd-granichna-politsiya-intenziven-e-trafikat-za-leki-i-tovarni-avtomobili-na-vhod-i-izhod-na-gkpp-kalotina.html", "text": "Интензивен е трафикът за леки и товарни автомобили на вход и изход на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 19.00 часа. На ГКПП „Кулата“ и „Маказа“ трафикът е интензивен на изход за леки автомобили. Трафикът е интензивен на ГКПП „Капитан Андреево“ на изход за леки и товарни автомобили. На ГКПП „Русе“, ГКПП „Кардам“ и „Дуранкулак“ трафикът е интензивен на вход за леки автомобили. На „Дунав мост 2“ трафикът е интензивен на вход и на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.07.28", "title": "ГД „Гранична полиция“: Интензивен е трафикът за леки и товарни автомобили на вход и изход на ГКПП „Калотина“"}
{"url": "http://www.focus-news.net/news/2019/07/28/2684729/nimh-blizo-36-gradusa-vav-vratsa-e-nay-visokata-izmerena-temperatura-v-stranata.html", "text": "Близо 36 градуса във Враца е най-високата измерена температура в страната. Това съобщиха за  Агенция „Фокус“  от  Националния институт за метеорология и хидрология (НИМХ) .  \r\nВалежи е имало в отделни райони в планините в Западна България и в Рило-Родопската област. От института съобщиха, че се очаква да започне развитието на по-мощна купесто-дъждовна облачност в северозападните райони. По данни на НИМХ до 18:00 часа на Рожен валежите са стигнали 11 литра, на Драгоман 1 литър, където продължава да вали.  \r\nВиолета СИМЕОНОВА", "date": "2019.07.28", "title": "НИМХ: Близо 36 градуса във Враца е най-високата измерена температура в страната"}
{"url": "http://www.focus-news.net/news/2019/07/28/2684737/lovech-vremenno-dvizhenieto-po-pat-ii-35-lovech-troyan-v-rayona-na-leshnitsa-se-izvarshva-v-edna-lenta.html", "text": "Временно движението по път II-35 Ловеч - Троян в района на Лешница, при км 66, се осъществява поетапно в една лента поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.07.28", "title": "Ловеч: Временно движението по път II-35 Ловеч - Троян в района на Лешница се извършва в една лента"}
{"url": "http://www.focus-news.net/news/2019/07/28/2684721/kathimerini-turtsiya-planira-sondazhni-deynosti-na-yug-ot-ostrov-kastelorizo.html", "text": "Атина наблюдава със загриженост, че Турция продължава да планира прочуването за въглеводороди на юг от гръцкия остров Кастелоризо, въпреки предупрежденията на Европейския съюз за санкции за сондажите около Кипър, пише електронното издание на гръцкия вестник  Kathimerini .  \r\n„Търкиш петролиъм“ е подал молба до ръководството на турския флот за провеждане на сеизмични изследвания в район, който се простира от южната част на Родос до Кастелоризо след 15 август. \r\nДотогава мисията на турския изследователски кораб „Оруч Рейс“ в Мраморно море ще бъде завършена и се счита, че е вероятно той да се премести в Източното Средиземноморие към края на следващия месец, както Анкара вече посочи. \r\nГръцките отбранителни и дипломатически представители наблюдават с нарастваща загриженост за действията на Турция в Източното Средиземноморие, въпреки че правителството многократно е отправяло предупреждения към Анкара, подчертавайки, че то е повече от готово да защити своята териториална цялост. \r\n\"Гърция не толерира военни заплахи\", каза пред парламента миналата седмица външният министър Никос Дендиас. \"Това правителство е за зачитане на международното право\", каза той. \r\nНезависимо от тежките разговори обаче, сред дипломатическите и отбранителните среди в Атина има очакване, че Анкара ще продължи с плановете си да изпрати четвърти кораб в региона. \r\nОсвен сондажите на корабите „Явуз“ и „Фатих“, в района работи и сеизмичния  изследователски кораб Барбарос. Пристигането на „Оруч Рейс“ ще се разглежда като допълнителна стъпка в опита на Анкара да овладее Кипър и да  предотврати  собствените му планове за добив на въглеводороди в изключителната икономическа зона. \r\nГолемият въпрос за гръцките дипломати към кого може да се обърне Атина, в случай че Анкара реши да ескалира напрежението. \r\nВъпреки ясното изявление на държавния секретар на САЩ Майк Помпео към Дендиас, че линиите за комуникация между Атина и Вашингтон са отворени, несигурното състояние на настоящите връзки между САЩ и Турция не е успокояващо. \r\nТази нестабилност кара Гърция да се стреми да укрепи връзките си с други ключови играчи в региона, като Израел, който Дендиас посети през уикенда, коментира изданието. \r\n \r\n  Юлиян Марков", "date": "2019.07.28", "title": "Kathimerini: Турция планира сондажни дейности на юг от остров Кастелоризо"}
{"url": "http://www.focus-news.net/news/2019/07/28/2684735/izvestiya-zhitelite-na-batumi-izlyazoha-na-golyam-protest-za-podobryavane-na-otnosheniyata-s-rusiya.html", "text": "Жителите на Батуми излязоха на голям протест за подобряване на отношенията с Русия. Митингът беше организиран от партията “Алианс на патриотите на Грузия” на 28 юли, пише руският вестник  „Известия“ .  \r\nУчастниците искат грузинските власти да откажат да участват във военни съюзи и отрицателна реторика срещу Москва в полза на възстановяването на отношенията между страните от преди кризата. \r\n„Основното изискване е нашето ръководство най-накрая да види какво искат хората. Трябва да започнем пряк диалог със Сухуми, Цхинвали и Москва ”, заяви лидерът на партията Ирма Инашвили. \r\nДепутатът от партията Ада Маршания подчерта необходимостта от започване на „мащабен диалог с Москва по трудните въпроси“, както и започване на разговор с Абхазия и Южна Осетия. През 2008 г. в тези региони избухва въоръжен конфликт, по време на който Москва призна независимостта на тези територии. \r\nНа митинга са присъствали десетки хиляди хора, но заради горещото време демонстрацията продължи около половин час. \r\nОтношенията между Русия и Грузия се влошиха след 20 юни, когато в Тбилиси избухнаха масови протести поради факта, че по време на сесията на Общото събрание на Междупарламентарната асамблея на православието (МПС) руският делегат Сергей Гаврилов седеше в председателството на грузинския парламент. Възмутени политически сили дойдоха да протестират и предизвикаха бунтове в града. \r\nПоради несигурната ситуация, от 8 юли, Русия реши да прекрати полетите от и до Грузия, а руските депутати предложиха налагане на икономически ограничения срещу Тбилиси. Руският президент Владимир Путин обаче отхвърли тази инициатива от уважение към грузинския народ, припомня изданието. \r\nАбхазия обяви независимостта си от Грузия през 1994 г. по време на грузино-абхазския конфликт, а Южна Осетия - през 1992 г. На 8 август 2008 г. Грузия нападна Южна Осетия. По време на така наречената петдневна война са загинали повече от хиляда души. Руските войници защитаваха местните жители и прогониха грузинската армия. На 26 август 2008 г. Русия призна суверенитета на Южна Осетия, припомня изданието. \r\n \r\n  Юлиян Марков", "date": "2019.07.28", "title": "\"Известия\": Жителите на Батуми излязоха на голям протест за подобряване на отношенията с Русия"}
{"url": "http://www.focus-news.net/news/2019/07/28/2684738/tass-predsedatelyat-na-pase-izrazi-bezpokoystvo-ot-arestite-na-opozitsioneri-v-moskva.html", "text": "Председателят на Парламентарната асамблея на Съвета на Европа (ПАСЕ) Лилиан Мори Паские е загрижена за арестите на участници в неразрешен митинг, проведен в центъра на Москва на 27 юли. Това се посочва в посланието на ПАСЕ, обнародвано в неделя и цитирано от  TACC . \r\n\"Дълбоко съм загрижена за масовите арести на демонстранти и непропорционалната реакция на полицията по време на тяхното разпръскване\", се казва в изявление на Паскиe. \r\nПАСЕ подчерта, че \"свободата на словото и на събранията са необходими условия за демокрация\". \"Във всички държави-членки на Съвета на Европа и като цяло във всяко отворено, демократично и плуралистично общество всички мнения, включително критичните към властите, трябва да бъдат свободно изразени\", се казва в изявление на организацията. \r\nПолицейски служители, заедно с представители на гвардията, задържаха повече от 1000 души за участие в неоторизиран митинг в центъра на Москва на 27 юли. От тях приходящи са над  600 души. Според полицията, общо над 3,5 хиляди души са взели участие в тази акция. \r\nВластите предупредиха участниците предварително за отговорността им и недопустимостта на нарушаване на закона. Кметът на Москва Сергей Собянин, цитирайки данни от правоприлагащите органи, каза, че се подготвят сериозни провокации, които представляват заплаха за сигурността, живота и здравето на хората. Столичната полиция в Москва също призова гражданите да се въздържат от участие в действието и обеща да предприеме всички необходими мерки за осигуряване на безопасността на гражданите, за предотвратяване и прекратяване на нарушенията на обществения ред. \r\n \r\n  Юлиян Марков", "date": "2019.07.28", "title": "ТАСС: Председателят на ПАСЕ изрази безпокойство от арестите на опозиционери в Москва"}
{"url": "http://www.focus-news.net/news/2019/07/28/2684736/sofiya-zhena-e-pochinala-v-sledstvie-na-tezhkata-katastrofa-mezhdu-tir-i-tri-leki-avtomobila-v-rayona-na-dragoman.html", "text": "Жена е починала в следствие на тежката катастрофа между ТИР и три леки автомобила в района на Драгоман. Това съобщиха от пресцентъра на  МВР . При възникналата днес катастрофа между Тир и три леки автомобила, на място е загинал водачът на едната от колите. Малко по-късно, в болница, е починала и жената, която е пътувала с него в автомобила.  \r\nВъзстановено е движението към София, което се осъществява в една лента. До час се очаква да бъде пуснато и движението в обратна посока- към Калотина.", "date": "2019.07.28", "title": "София: Жена е починала в следствие на тежката катастрофа между ТИР и три леки автомобила в района на Драгоман"}
{"url": "http://www.focus-news.net/news/2019/07/28/2684742/lokalno-makedoniya-albanskata-tsik-obyavi-okonchatelnite-rezultati-ot-izborite-na-30-yuni.html", "text": "Месец след местните избори, проведени на 30 юни, Централната избирателна комисия на Албания обяви окончателните резултати, информира македонското електронно издание  „Локално“ .  \r\nНа заседанието, на което комисията направи анализ на изборния процес, имаше разногласия с председателя на ЦИК Клемен Згури, който отказа да подпише окончателния протокол. \r\n„ЦИК в този избирателен процес между прозрачност и задкулисие, правни и двойни стандарти, законност и произвол, неутралитет и ясна политическа едностранчивост - ЦИК избра второто,“ заяви Згури. \r\nСпоред крайните резултати, на 30 юни правото на глас са употребили 811 727 албански граждани или 22,96% от общия брой, записан в единния избирателен списък. \r\nАбсолютен победител в изборите, в които не участваха основните опозиционни партии, е управляващата Социалистическа партия. В 60 от 61-те общини кметовете са социалисти и само една ще се управлява от кандидат на партията на гръцкото малцинство.  \r\nЩо се отнася до общинските съвети, 74.11% от съветниците или 1.136 са от Социалистическата партия. Партията на бившия албански външен министър Паскал Мильо е втората в гласуването, която осигурява 3.66% от гласовете или 79 мандата в съветите. \r\nНационалната консервативна партия на Куйтим Гюзи не получи нито един глас, което означава, че и лидерът й не е гласувал за нея. \r\n \r\n  Юлиян Марков", "date": "2019.07.28", "title": "„Локално“ (Македония): Албанската ЦИК обяви окончателните резултати от изборите на 30 юни"}
{"url": "http://www.focus-news.net/news/2019/07/28/2684745/dots-zdravko-dimitrov-ban-10-000-lv-sa-otpusnatite-sredstva-za-razkop-kite-na-krepostta-bononiya-vav-vidin.html", "text": "10 000 лв. са отпуснатите средства  за разкопките на крепостта „Бонония“ във Видин, каза за  Радио „Фокус“ – Видин  доц. Здравко Димитров от БАН, който ще бъде научен ръководител при тези археологически проучвания. „Проучванията продължават на западната стена на „Бонония“, като тази година ще се търси западната порта, като разкопките ще се разширят значително в южна посока“, обясни доц. Димитров. Той допълни, че проучваният обект е един от големите центрове на римския лимес  от I до VI век. Това е най-мощната крепост на дунавския бряг – 4 метра е широка крепостната стена, огромни крепостни кули са построени по времето на император Константин. „В центъра на Видин много добре са запазени  културните пластове  и за разлика от други обекти в този район на страната всичко е съхранено  и може да експонира в този район където е крепостта „Баба Вида“ и новоткрития лапидариум“, заяви доц Димитров. Разкопките – като проект, като финансиране и като потенциал  се правят от Регионалния исторически музей във Видин. Проучванията ще започнат през месец септември. \r\nАнна ЛОЗАНОВА", "date": "2019.07.28", "title": "Доц. Здравко Димитров, БАН: 10 000 лв. са отпуснатите средства за разкоп ките на крепостта „Бонония“ във Видин"}
{"url": "http://www.focus-news.net/news/2019/07/28/2684741/aleksandar-kovachev-direktsiya-regionalna-sluzhba-po-zaetostta-nad-40-ot-registriranite-bezrabotni-v-oblast-smolyan-sa-v-predpensionna-vazrast.html", "text": "Над 40 % от регистрираните безработни в област Смолян са в предпенсионна възраст. Това съобщи за  Радио „Фокус“ – Смолян  Александър Ковачев, старши експерт в Дирекция „Регионална служба по заетостта“ – Пловдив. Общият брой на лицата без работа, регистрирани в дирекциите „Бюро по труда“ в областта през юни е 4360. От тях над 55-годишна възраст са 1917 лица, тези от 50 до 54 са 610, от 40 до 49 години са 812. Безработните на възраст между 30 и 39 години са 714, а до 29 години, хората без работа в област Смолян са 307, поясни Ковачев. Той допълни, че постъпилите на работа през юни 2019 г. в област Смолян са 590 души . Местните бюра по труда са устроили на работа 490 души, от които 379 на несубсидирани работни места  и 111 на субсидирани работни места по програми и мерки за заетост. През юни 2019 г. в бюрата по труда работодателите са заявили 650 работни места на първичния пазар и 21 места по програми и мерки за заетост, каза още Ковачев. \r\nНели ГЕРГЬОВСКА", "date": "2019.07.28", "title": "Александър Ковачев, Дирекция „Регионална служба по заетостта“: Над 40 % от регистрираните безработни в област Смолян са в предпенсионна възраст"}
{"url": "http://www.focus-news.net/news/2019/07/28/2684744/sport-lokomotiv-plovdiv-pobedi-kato-gost-botev-vratsa-s-41.html", "text": "Футбол: Локомотив Пловдив победи като гост Ботев Враца с 4:1 на стадион Христо Ботев в мач от третия кръг на  efbet Лигата . Още през първото полувреме гостите поведоха с 2:0 след голове на Карагерен и ветерана Георги Илиев. През второто полувреме Домовчийски  вкара гол за врачани, но те останаха с човек по-малко след червен картон на Илия Миланов. Гостите, вече с числено предимство реализираха още два гола, чийто автори станаха Димитър Илиев и отново Карагерен.  Победата изкачи Локомотив на третото място, а Ботев с една победа и две загуби е 11-ти. \r\nВ 21:00 часа играят Славия и ЦСКА на стадиона в Овча Купел.", "date": "2019.07.28", "title": "Спорт: Локомотив Пловдив победи като гост Ботев Враца с 4:1"}
{"url": "http://www.focus-news.net/news/2019/07/28/2684747/shumen-70-zaytsi-i-70-yarebitsi-shte-badat-razseleni-v-oblastta.html", "text": "70 диви зайци, закупени от фермата на БЛРС в Луковит, ще разселят на 10 август ловците от СЛРД „Сокол“-Шумен. Това съобщиха от  Североизточното държавно предприятие . През миналия месец членовете на сдружението разселиха 70 зайчета на възраст около три месеца, а през май на свобода бяха пуснати 25 двойки, като всички женски бяха заплодени. Хората от ловните дружини в Шуменско съобщават, че на няколко места вече са видени малки зайчета. Председателят на СЛРД „Сокол“-Шумен Стоян Стоянов е предупредил ловците да следят за бракониери и да отстрелват хищниците в района, за да могат животните да оцелеят и да бъде възстановена популацията на дивия заек в природата. През тази година хората от сдружението ще разселят 220 диви зайци, като цената на едно животно е 140 лева. На 1 и 2 август в Шуменско ще бъдат пуснати и яребици, които в момента се доотглеждат във волиерата край село Ивански. Птиците са на 70 дни. Всички животни, които шуменските ловци разселват на територията на сдружението са закупени с техни средства. Целта на авджиите е да бъдат възстановени популациите на различни видове, които достигнаха критичен минимум през последните години.", "date": "2019.07.28", "title": "Шумен: 70 зайци и 70 яребици ще бъдат разселени в областта"}
{"url": "http://www.focus-news.net/news/2019/07/28/2684749/sport-chelsi-pobedi-reding-v-kontrolen-mach.html", "text": "Футбол: Челси победи с 4:3 втородивизионния Рединг в контролна среща, играна на \"Мадейски Стейдиъм\". В герой за \"сините\" се превърна младият талант Мейсън Маунт, който се появи в игра след почивката и бързо отбеляза два гола. Така  Маунт увеличи общия си брой голове за клуба през лятото на три. \r\nЧелси ще изиграе още две контроли до края на лятната си подготовка - срещу австрийския Залцбург на 31 юли и срещу германския Борусия Мьонхенгладбах на 3 август.", "date": "2019.07.28", "title": "Спорт: Челси победи Рединг в контролен мач"}
{"url": "http://www.focus-news.net/news/2019/07/28/2684748/", "text": "31 от лицата с влезли в сила присъди през миналата година във Варна са непълнолетни. Общият брой на осъдените в областта през периода е 1 234 души. Това съобщават от  Териториалната дирекция на Националния статистически институт  в града. Според статистиката, през 2018 г. в съдилищата на територията на област Варна са приключили делата за 1 592 извършени престъпления. С осъдителни присъди са приключили делата за 1 244 извършени престъпления. От тях за 621 престъпления – с ефективно осъждане, а за 623 – с условно осъждане. Делата за 22 престъпления са били прекратени, за 59 са завършили с оправдаване, а за 267 – с освобождаване от наказание. През 2018 г. в област Варна обвиняеми са били 1 591 лица. От тях ефективно осъдени са 611 лица, или 38.4% от общия брой на обвиняемите, условно осъдени са 623 (39.2%) лица,  освободени от наказателна отговорност са 271 (17.0%) лица, оправдани са 64 обвиняеми лица (4.0%), прекратени са делата на 22 лица (1.4%).  През 2018 г. най-голям е броят на общоопасните престъпления – 596, или 47.9% от общия брой на престъпленията, завършили с осъдителни присъди. На второ място в структурата на престъпленията, завършили с осъждане през 2018 г., са тези против собствеността. С осъдителна присъда са приключили делата за 325 извършени престъпления (26.1% от всички престъпления, завършили с осъждане). Осъдени са 360 лица, или 29.2% от общия брой на осъдените през 2018 година. През 2018 г. са наказани 78 престъпления против личността (6.3% от всички престъпления, завършили с осъждане). За извършването им са осъдени 70 лица, или 5.7% от общия брой на лицата с влезли в сила присъди през годината. Сред престъпленията против личността най-много са причинените телесни повреди, като с осъдителна присъда са завършили делата за 27 престъпления. Броят на осъдените лица за извършването на този вид престъпления е 30.", "date": "2019.07.28", "title": "Варна: 31 от осъдените лица с влезли в сила присъди през 2018 година са непълнолетни"}
{"url": "http://www.focus-news.net/news/2019/07/28/2684743/miroslav-yotov-damtn-okolo-15-e-zavishenieto-pri-nesaotvetstviyata-konstatirani-pri-slanchevite-ochila-spryamo-minalata-godina.html", "text": "Около 15% е завишението при несъответствията констатирани при слънчевите очила спрямо миналата година. Това съобщи в интервю за  Радио „Фокус“ – Варна  Мирослав Йотов, директор на Дирекция „Надзор на пазара“ в Държавната агенция за метрологичен и технически надзор (ДАМТН) по повод двуседмичната кампания „Безопасно лято 2019“. Основен фокус на кампанията бяха слънчевите очила и детските играчки. По думите му, при проверени 457 вида слънчеви очила, са констатирани 170 продукта с несъответствия. От тях 45 са били без нужната СЕ маркировка, 156 без инструкции за употреба на български език и към 160 продукта са предприети административно-наказателни действия. „Процента наистина е огромен на несъответстващите продукти и затова ние ще наблегнем и в следващите периоди на извънредни проверки на слънчеви очила“, коментира Мирослав Йотов. Според него данните показват драстично завишение спрямо 2018 г., но са приблизително еднакви с тези от 2017 г., когато при взетите проби близо половината имали нарушения. „Логиката ни показваше, че след като имаме завишаване на процента на несъответстващи продукти на пазара, добре би било да се вземат и проби за изпитване. И резултатите, които излязоха през изминалата седмица от лабораторията показват, че отново имаме към половината от взетите проби несъответстващи. Което ще предположи изготвяне на оценка на риска и съответно издаване на заповеди и спирането на тези продукти от разпространение в търговската мрежа“, посочи директорът на звеното. По думите му, 45-е броя очила без СЕ маркировка веднага са спрени от продажба и изтеглени от пазара, а при тези без инструкции за ползване на български език ще може да бъде направена повторна проверка при отстраняване на нарушението. „Тези без СЕ маркировка са спрени от продажба, като те ще бъдат и унищожени. Тъй като няма как да бъде извършено отново изпитване, няма го отговорния икономически оператор, който да поеме това задължение. Те в търговски обект са открити тези продукти все пак. Но тези, които са без инструкция на български език има възможност да бъдат окомплектовани, проверени отново и ако всичко е наред, те да бъдат пуснати отново на пазара“, отбеляза Мирослав Йотов. По думите му, проверките от страна на ДАМТН ще продължат и в следващите месеци, като дирекцията работи усилено и по сигнали от граждани подавани към тях или препращани от други институции. Той припомни и някой от основните неща, за които трябва да внимават потребителите при закупуването на различни стоки: продуктът трябва да има СЕ маркировка, инструкции за експлоатация на български език, както и име и адрес на производителя или вносителя на продукта, за да има проследимост към този, който ще предприеме съответните коригиращи, ако продукта е несъответстващ.", "date": "2019.07.28", "title": "Мирослав Йотов, ДАМТН: Около 15% е завишението при несъответствията констатирани при слънчевите очила спрямо миналата година"}
{"url": "http://www.focus-news.net/news/2019/07/28/2684751/plovdiv-oblagorodeno-e-poredno-mezhdublokovo-prostranstvo-v-rayon-severen.html", "text": "Облагородено е поредно междублоково пространство в район „Северен” в Пловдив. Това съобщиха за  Радио „Фокус“ – Пловдив  от районната администрация. Пространството между ул.”Гонда вода” №18-24 и ул.”Гонда вода” №26-32 в кв.”Гагарин” вече е с нова пешеходна алея от вибропресовани плочи, положени са и градински бордюри. Общата площ на алеята е 70 кв.м. Подменени са старите и счупени ребра на пейките, монтирани са две нови седалки на люлката – едната е с кош за деца от 0 до 3 години, а другата е седалка за деца над 3 години. Монтиран е нов улей на пързалката, тъй като такъв е липсвал. Междублоковото пространство е основно почистено и окосено, боядисани са всички налични детски съоръжения и паркови пейки.", "date": "2019.07.28", "title": "Пловдив: Облагородено е поредно междублоково пространство в район „Северен”"}
{"url": "http://www.focus-news.net/news/2019/07/28/2684752/dzherold-nadlar-tramp-naistina-zasluzhava-impiychmant.html", "text": "Председателят на Комисията за съдебната власт в Конгреса Джеролд Надлър  в неделя заяви, че президентът Тръмп \"наистина заслужава импийчмънт\", но все пак не се присъедини към увеличаващият се брой демократи, настояващи за започване на процедурата, пише американският вестник  The Hill . \r\n\"Моето лично мнение е, че (Тръмп) наистина заслужава импийчмънт. Той е извършил много престъпления, които предполагат импийчмънт, той е нарушил законите шест пъти от неделя\", каза Надлър пред CNN. \r\n\"Това не е въпросът\", каза Надлър, като отбеляза, че се е въздържал да започне процедура по импийчмънт. \"Въпросът е дали можем да съберем достатъчно доказателства.\"Той добави, че не вижда \"времева рамка\" за импийчмънт. \r\nПредседателят на правната комисия каза, че бившият специален прокурор Робърт Мюлер е представил съществени доказателства, че Тръмп е \"виновен за сериозни престъпления и нарушения\". \r\nТой не се отклони от тази си позиция след свидетелските показания на Мюлер миналата седмица пред комисията на съдебната власт и разузнаването в Конгреса. \r\nНадлер заяви за АВС , че показанията на Мюлер \"разрушиха лъжата, която главният прокурор разказваше на американския народ\" по отношение на доклада, „оневиняващ“ Тръмп. \r\nДеветдесет и девет членове на конгреса към днешна дата се присъединиха към искането за започване на процедурата за импийчмънт, според изданието. \r\n \r\n  Юлиян Марков", "date": "2019.07.28", "title": "Джеролд Надлър: Тръмп наистина заслужава импийчмънт"}
{"url": "http://www.focus-news.net/news/2019/07/28/2684750/365-makedoniya-krasimir-karakachanov-otreche-da-ima-problemi-s-pravata-na-taka-narechenoto-makedonsko-maltsinstvo-v-balgariya.html", "text": "Красимир Каракачанов отрече да има проблеми с правата на „така нареченото македонско малцинство в България“, цитира думите му казани по време на интервюто пред македонския телевизионен „Канал 5“, излъчено в неделя вечерта, представено от македонското електронно издание  \"365\" . \r\n Агенция „Фокус“ представя  материала без редакторска намеса  \r\n\"И какви точно са проблемите на човешките права на т.нар. Македонско малцинство в България”?  Можете ли да ми кажете къде е проблемът? ” - oтговаря българският вицепремиер Красимир Каракачанов, попитан за македонското малцинство, по-точно за скорошния доклад на Съвета на Европа, призоваващ България да зачита правата на македонското малцинство. \r\n\"Става дума за организация, наречена ОМО \"Илинден Пирин\". В България  само една група хора говорят за тези въпроси. Но фактите са публични:   ОМО \"Илинден Пирин\" беше създадена като организация на югославското посолство през 90-те години, когато Югославия все още съществуваше. Извинете, но няма как България да признае такава организация, която чужда страна ... ”, каза Каракачанов и беше прекъснат от журналиста, който подчерта, че го пита за хората, а не за организацията. \r\n„ Вижте, при последното преброяване в България има такива, които са заявили, че са  марсианци, ескимоси ... Те са няколко няколко хиляди. Какво означава да ги „признаем”? Ние досега говорехме, че  до 1944 година няма отделна македонска нация. За какво македонско малцинство в България да говорим, след като македонска национална идентичност се създава в Югославия?“ - отговаря Каракачанов. \r\nТой отбеляза, че \"България има конституция и има държавност от 1400 години, има традиция\" и българската  конституция не признава колективни права, т.е. правата на малцинствата, но всеки гражданин има права въз основа на това, че е гражданин. Каракачанов посочи примера с турците: „В България трябва да има половина милион турци, които говорят турски, но те не са признати за малцинство и имат правата въз основа на това, че са граждани “. \r\nНа забележката на журналиста, че македонците в България нямат право да учат на македонски,Каракачанов отговори: \r\n\"Кой македонски език да се преподава? Какъв македонски език да учат в Пиринска Македония или България? Този език в България никога не се е говорил, не се използва. Това е един език, който е създаден тук (в Македония). Ако някой иска да го научи, той може да го научи като английски, немски, френски - факултативно, както другите езици. Включително и турски не се изучава задължително, при  това пак ще кажа, имаме 500 000 турци, ”каза българският министър на отбраната, отбелязвайки, че нов подобен доклад на Съвета на Европа \"не е проблем\", защото България не може да плюе върху собствената си история и има национално достойнство, което не се решава в Съвета на Европа, но в главата и сърцето на всеки българин.“", "date": "2019.07.28", "title": "„365“ (Македония): Красимир Каракачанов отрече да има проблеми с правата на „така нареченото македонско малцинство в България“"}
{"url": "http://www.focus-news.net/news/2019/07/28/2684753/sport-arsenal-zagubi-u-doma-ot-olimpik-lion-v-kontrolen-mach.html", "text": "Футбол: Арсенал загуби у дома от Олимпик Лион с 2:1 и французите спечелиха  10-ото издание на турнира \"Емирейтс къп\" в Лондон. През тази година турнирът се провежда паралелно при мъжете и при жените, като участват четири отбора в рамките на един ден. Арсенал поведе, след като Пиер-Емерик Обамеянг откри резултата, но Муса Дембеле вкара два гола за гостите и оформи крайния резултат. Преди мъжкия мач се срещнаха женските отбори на Байерн Мюнхен и Арсенал, като германките победиха с 1:0", "date": "2019.07.28", "title": "Спорт: Арсенал загуби у дома от Олимпик Лион в контролен мач"}
{"url": "http://www.focus-news.net/news/2019/07/28/2684754/nova-tv-makedoniya-dvama-dushi-se-udaviha-zaradi-loshoto-vreme-v-albaniya-nad-15-sa-spaseni.html", "text": "От бурното време, което обхвана почти цялото албанско крайбрежие, предизвиквайки високи вълни в морето, двама души загубиха живота си, а 15 бяха спасени благодарение на действията на спасителите, към която се присъединиха членове на специалното звено за бързо реагиране, информира македонският телевизионен канал  “Нова ТВ“ . \r\nВисоките вълни в Джири и Лазрит преобърнаха скутер, управляван от мъж на 33-годишна възраст, който почина от нараняванията си в болница в Драч, където според албанските медии 50-годишна жена бе изведена от морето, но лекарите не са успели да я спасят. \r\nМеждувременно двама туристи във Велипоя, включително  дете, са били спасени от високите вълни, които се образували в резултат на бурята. \r\nАлбанската гранична полиция спаси 14 души, в това число девет чешки туристи, които бяха блокирани в пристанището на Вилун във Велипоя. Останалите пет души са от Албания и Косово, всички са хоспитализирани и са извън опасност за живота. \r\nВластите призовават всички туристи да бъдат максимално предпазливи и за всяка нужда да се обаждат на безплатен номер 112. Поради бурята в Албания морският трафик е прекъснат. \r\n \r\n  Юлиян Марков", "date": "2019.07.28", "title": "„Нова ТВ“ (Македония): Двама души се удавиха заради лошото време в Албания, над 15 са спасени"}
{"url": "http://www.focus-news.net/news/2019/07/28/2684757/plyus-info-makedoniya-losho-vreme-obhvana-dalmatsiya.html", "text": "Лошо време и бури обхванаха Далмация в  Хърватия. Метеоролозите обявиха червен код за някои области, пише македонското електронно издание  “Плюс Инфо“ . \r\nДъждът заля улиците на Сплит и предизвика транспортни проблеми. Подобна е ситуацията и в Дубровник, съобщават хърватските медии. \r\nВ околностите на Шибеник вятърът прекършваше стволовете на дърветата, като някои паднаха върху паркирани автомобили. Бурята предизвика и мини-торнада, наречени \"пиявици\", близо до остров Крък, където те изхвърлиха две лодки  на брега. \r\nНе се съобщава за пострадали хора в района. \r\n \r\n  Юлиян Марков", "date": "2019.07.28", "title": "„Плюс Инфо“ (Македония): Лошо време обхвана Далмация"}
{"url": "http://www.focus-news.net/news/2019/07/28/2684746/the-wall-street-journal-iran-othvarli-evropeyskite-usiliya-za-namalyavane-na-naprezhenieto-v-zaliva.html", "text": "Иран отхвърли усилията на Европа да овладее напрежението в Персийския залив, като нарече военните ескорти на търговските кораби провокация и отхвърли условията на Великобритания за разрешаване на криза със задържаните танкери, пише американското издание  The Wall Street Journal . \r\nИранският президент Хасан Рoухани намекна миналата седмица, че размяната на танкери ще намали напрежението с Великобритания, след като Иран задържа шведския танкер „Стена Имперо“, плаващ под британски флаг, по-рано този месец в Персийския залив. Този ход беше широко възприет като отмъщение за задържането на ирански танкер „Грейс 1“ в британската отвъдморска територия на Гибралтар. \r\nНо в неделя говорител на иранското правителство заяви, че Техеран не е готов да освободи пръв „Стена Имперо“ в замяна на „Грейс 1“. Иран също отхвърли ключово искане от Великобритания за освобождаване на „Грейс 1“: да потвърди, че неговите 2 милиона барела петрол не отиват към Сирия. Представители на Великобритания заявиха, че са задържали танкера заради ембаргото на Европейския съюз върху продажбите на петрол за Сирия. \r\n\"Нашата позиция е ясна по отношение на откраднатия ирански кораб: те трябва да сложат край на грабежа\", заяви Али Раби, говорител на иранското правителство към властите във Великобритания и Гибралтар, според държавната информационна агенция IRNA. \r\nТогава Иран \"ще реши, въз основа на добра воля\", дали да освободи \"Стена Имперо\", добави той. Що се отнася до това, че не продава петрол на Сирия, г-н Раби заяви: \"Няма причина да даваме гаранция.\" \r\nЗадържането на „Стена Имперо вкара новия британски премиер в дипломатическа каша в първата си седмица на власт. Сега той трябва да се ориентира между поддържането на връзките на Лондон с Белия дом, докато изгражда подкрепа сред европейските държави за мисия за опазване на корабите в Персийския залив. \r\n„Ясно е, че става въпрос за гарантиране на безопасността на корабоплаването, минаваща през Залива, и за поддържане на свободата на корабоплаването. Не става въпрос за ескалиращо напрежение с Иран, ”каза британски служител, когато говори за предложената европейска мисия. Относно „Грейс 1“, британският представител заяви, че Иран има законно право да продава петрола си, „но не и на санкционираните субекти“, добавяйки, че разследванията, провеждани около кораба, са от компетенцията на правителството на Гибралтар. Говорител на Гибралтар спомена в предишни изявления, че ще улесни освобождаването на иранския петролен кораб, стига да не нарушава санкциите на ЕС. \r\n \r\n  Юлиян Марков", "date": "2019.07.28", "title": "The Wall Street Journal: Иран отхвърли европейските усилия за намаляване на напрежението в залива"}
{"url": "http://www.focus-news.net/news/2019/07/28/2684740/the-guardian-boris-dzhonsan-podsili-podgotovkata-za-brekzit-bez-sporazumenie.html", "text": "Борис Джонсън е подсилил финансово подготовката за Брекзит без споразумение на 31 октомври като приоритет номер едно на правителството му , според няколко висши министри от кабинета, пише британският вестник  The Guardian . \r\nНовият премиер изпрати министрите от кабинета да дават интервюта във вестници и радио- и телевизионни оператори този уикенд, като част от акцията за популяризиране на Брекзит без споразумение.  \r\nТяхното послание е, че Обединеното кралство ще напусне ЕС без споразумение, ако лидерите на ЕС не се съгласят да заменят предпазния механизъм за ирландската граница. \r\nМайкъл Гоув, новият министър на кабинета, отговарящ за подготовката на Брекзит без споразумение, заяви, че правителството „се основава на предположението“, че Великобритания ще напусне без сделка на 31 октомври и това е „много реална перспектива“, защото лидерите на ЕС нямат намерение да променят мнението си за предпазния механизъм. \r\nТой каза в The Sunday Times, че може да не бъде постигнато споразумение с Брюксел, но има „нова яснота на мисията, ще излезем от ЕС на 31 октомври, без повече „ако“ и без повече „но“, без никакво забавяне“. \r\nЗа споразумението за напускане на Тереза Мей той каза: \"Не можете просто да загреете отново върнатото ястие и да очаквате, че това ще го направи по-вкусно.\" \r\nВ същото време новият финансов министър Саджид Джавид заяви пред Sunday Telegraph, че тази седмица ще има „значително допълнително финансиране“, за да направи Великобритания „напълно готова да напусне“ ЕС на 31 октомври, със или без споразумение. \r\nТой каза, че допълнителните разходи ще включват финансирането на една от най-големите обществени информационни кампании в страната, за да се гарантира, че хората и бизнеса са готови за излизане от ЕС без споразумение. \r\nДжавид добави, че планира да финансира 500 нови служители на Граничните сили и да разгледа новата инфраструктура около пристанищата на страната, за да сведе до минимум задръстванията и да гарантира, че стоките могат да се движат безпроблемно. \r\nНовият министър на вътрешните работи Прити Пател заяви пред The Mail on Sunday в неделя, че ще спре \"автоматичното право на влизане за граждани на ЕС, със или без работа\", за да даде \" предпочитание на брилянтни учени и висококвалифицирани специалисти-работници, които искаме да видим повече”. \r\n \r\n  Юлиян Марков", "date": "2019.07.28", "title": "The Guardian: Борис Джонсън подсили подготовката за Брекзит без споразумение"}
{"url": "http://www.focus-news.net/news/2019/07/28/2684756/sport-tsska-pobedi-slaviya-s-21-na-ovcha-kupel.html", "text": "Футбол: ЦСКА постигна първа победа в новия шампионат срещу Славия на стадиона в Овча Купел. Домакините откриха резултата с гол на Карабельов, но червените обърнаха резултата с два гола на Евандро. Така ЦСКА напусна дъното на таблицата и зае седмото място, а Славия са девети. \r\nПо-рано се игра мача Ботев Враца – Локомотив Пловдив, който завърши с победа с 4:1 за гостите от Пловдив. \r\nВ понеделник играят Левски – Ботев Пловдив и Лудогорец – Витоша.", "date": "2019.07.28", "title": "Спорт: ЦСКА победи Славия с 2:1 на Овча Купел"}
{"url": "http://www.focus-news.net/news/2019/07/28/2684755/the-independent-liderat-na-shotlandskite-tori-e-protiv-brekzit-bez-sporazumenie.html", "text": "Лидерът на шотландските консерватори Рут Дейвидсън публично отхвърли плановете на Борис Джонсън за Брекзит, заявявайки, че няма да подкрепи излизането от ЕС без сделка, пише британският вестник  The Independent . \r\nНейното предупреждение дойде, когато Майкъл Гоув, който сега отговаря за подготовката за Брекзит без споразумение в кабинета, заяви, че правителството „действа според предположението“, че Обединеното кралство ще напусне блока без сделка. \r\nДокато целта на новия премиер все още е напускане със споразумение, твърдия му подход и обещанието му да премахне предпазния механизъм за ирландската граница, посрещнато твърдо от Брюксел, говори по-скоро за напускане на блока без сделка. \r\nНо в знак на разочарование от подхода на новото правителство, Дейвидсън, която често се определя като изгряваща звезда в Консервативната партия, използва вестникарска колона, за да очертае нейната опозиция. \r\nВ Scotish Mail on Sunday Дейвидсън каза: „Надявам се, че новият премиер ще успее да постигне споразумение с ЕС, за да може да се върне в Камарата на общините и да получи подкрепата на мнозинството, от която се нуждае. Той има пълната ми подкрепа в тези усилия. \r\n„Твърдо се разграничавам от правителството на Обединеното кралство, когато става въпрос за Брекзит без сделка. \r\n„Когато през 2016 г. обсъждахме Брекит, не си спомням, някой да казваше, че трябва да напуснем без споразумение ЕС, без да имаме мерки, за да поддържаме жизненоважната търговия, която тече непрекъснато между Великобритания и ЕС. \r\n\"Не мисля, че правителството трябва да търси Брекзит без  сделка и ако това стане, няма да го подкрепям\", добави тя. \"Писах на бившия премиер Тереза Мей  миналата година и потвърдих позицията си на нейния наследник, когато разговарях с него миналата седмица.\" \r\nРут Дейвисън, която преди това е била изключително критична към Джонсън, добавя: „Като лидер на партията в Шотландия моята позиция съществува независимо от правителството. Не е нужно да подписвам обещание Брекзит без сделка, за да продължа да служа.\" \r\n \r\n  Юлиян Марков", "date": "2019.07.28", "title": "The Independent: Лидерът на шотландските тори е против Брекзит без споразумение"}
