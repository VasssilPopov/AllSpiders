{"url": "http://www.focus-news.net/news/2017/06/17/2406077/nimh-utre-na-mnogo-mesta-shte-prevalyava-dazhd-temperaturite-shte-se-ponizhat.html", "text": "През нощта, с до умерен северозападен вятър, ще продължи да прониква по-хладен въздух. В много райони облачността ще се разкъса и намалее, но над Североизточна България ще е значителна и главно там ще има валежи от дъжд. Атмосферното налягане ще е малко по-ниско от средното за месеца и през деня няма да се промени съществено. Това съобщи за Агенция „Фокус” дежурният синоптик Георги Цеков в Националния институт по метеорология и хидрология (НИМХ) към Българска академия на науките (БАН).\r\nУтре облачността отново ще се увеличи и на много места ще превалява дъжд, на места в следобедните часове придружен с гръмотевици. Вятърът ще се ориентира от север, ще е слаб до умерен. Температурите още ще се понижат, максималните ще са предимно между 18° и 23°.\r\nНад Черноморието облачността ще е значителна и на места ще превалява дъжд. През нощта срещу понеделник валежите ще са в повече райони, по-интензивни и на места ще са придружени с гръмотевици. Ще духа до умерен северен вятър. Ще е по-хладно с максимални температури между 19° и 23°, колкото е и температурата на морската вода. Вълнението на морето ще е 1-2 бала. Над планините ще е облачно, в много райони – мъгливо. Ще има валежи от дъжд, на височина над 2300 метра ще преминават в сняг. Ще духа до умерен вятър от северната четвърт. Ще е по-студено, с максимална температура на височина 1200 метра – около 14°, на 2000 метра – около 6°.\r\nВ понеделник ще бъде хладно и предимно облачно. На много места ще има превалявания от дъжд, но само на отделни места след обяд е възможно и да прегърми. Почти без валежи ще е в крайните северозападни и югозападни райони, там ще има и разкъсвания и намаления на облачността, а температурите ще са малко по-високи. В източната половина от страната ще духа умерен североизточен вятър. Във вторник и сряда вероятността за валежи е малка. Ще преобладава слънчево време, с повече купеста облачност в следобедните часове през първия ден. Вятърът ще отслабне и ще се ориентира от северозапад, втория ден - от запад. Температурите бързо ще се повишават.", "date": "2017-06-17", "title": "НИМХ: Утре на много места ще превалява дъжд, температурите ще се понижат"}
{"url": "http://www.focus-news.net/news/2017/06/17/2406076/pazardzhik-s-okolo-600-poveche-sa-registriranite-pozhari-v-oblastta-prez-2016-godina-v-sravnenie-s-predhodnata-godina.html", "text": "За периода 1 януари - 31 декември 2016 година екипите на Регионалната дирекция „Пожарна безопасност и защита на населението“ в Пазарджик са реагирали общо на 2516 произшествия. Пожарите за годината са 1781, като за сравнение с 2015 г. са били 1194 и се отчита значително завишаване. Това съобщиха от Областната администрация в Пазарджик. Само за летния сезон на миналата година  – от началото на месец май до края на месец октомври, на територията на област Пазарджик са възникнали 1108 пожара, като броят им е двойно по-голям от 2015 година. За същия период в отрасъл горско стопанство са възникнали 23 пожара и са  унищожени 1382.6 дка гори, което също е значително в повече от 2015 година. Една от основните причини за възникването на пожари е необезопасената граница между земеделския и горския фонд с минерализовани ивици, като основно тези ивици не се изпълняват от ползвателите на сгради и постройки или прилежащите им зони в горския фонд. Други фактори са високите температури и засушаването, необработваемите площи и пасища и близостта им до горски и житни масиви, ниска противопожарна култура на населението.", "date": "2017-06-17", "title": "Пазарджик: С около 600 повече са регистрираните пожари в областта през 2016 година в сравнение с предходната година"}
{"url": "http://www.focus-news.net/news/2017/06/17/2406073/sport-felisiano-lopes-se-klasira-za-finala-na-tenis-turnira-na-treva-v-shtutgart.html", "text": "Испанецът Фелисиано Лопес надделя над германеца Миша Зверев с 6:7, 7:6, 7:5 на тенис турнира на трева в Щутгарт. С тази победа Лопес се класира за финала, като това е неговият шанс да спечели първата си титла от юли миналата година. \r\nИспанецът ще се бори за трофея срещу французина Лука Пуй, който по-рано днес победи своя сънародник Беноа Пер с 7:6, 7:5.", "date": "2017-06-17", "title": "Спорт: Фелисиано Лопес се класира за финала на тенис турнира на трева в Щутгарт"}
{"url": "http://www.focus-news.net/news/2017/06/17/2406074/dobromir-kuzmanov-dtsdu-dnevniyat-tsentar-za-detsa-s-uvrezhdaniya-v-asenovgrad-ima-kreshtyashta-nuzhda-ot-nova-baza.html", "text": "Дневният център за деца с увреждания в Асеновград има крещяща нужда от нова база. Това каза за Радио „Фокус“ – Пловдив Добромир Кузманов, управител на специализираната институция. По думите му базата, с която Дневният център за деца с увреждания разполага към момента е приятна и уютна, но не е достатъчна за капацитета на социалното заведение. „Правят се постъпки от Община Асеновград в тази насока“, добави Кузманов. Той посочи, че капацитетът на центъра е 30 деца, като към момента се посещава от 28. „Центърът за деца с увреждания в Асеновград предлага почасови услуги, тъй като освен при нас, някои от децата ходят на училище или на детска градина и няма как да бъдат по цял ден в социалното заведение. Знаем, че образованието е задължително до 16-годишна възраст, а и функцията на Дневния център за деца с увреждания не е да образова децата, а да подпомага тяхното развитие и то в зависимост от нуждите им“, каза Кузманов.\r\nПо думите му специализираното заведение е създадено по европейски проект през 2009 година, а от 2010-та дейността му е финансирана от държавата.  „Този център, както и всички подобни, са на издръжка от държавния бюджет. Потребителите на Дневния център в Асеновград са деца с увреждания от 3 до 18 години, а уврежданията са както физически така и психически, тоест всички видове увреждания. Тези центрове са създадени за специализирана помощ на деца с увреждания и техните семейства, тъй като родителите на тези деца са в трудно положение. В центъра работят логопед, психолог, кинезитерапевт, педагози, социален работник и управителя на центъра“, обясни Добромир Кузманов.\r\nТони МИХАЙЛОВ", "date": "2017-06-17", "title": "Добромир Кузманов, ДЦДУ: Дневният център за деца с увреждания в Асеновград има крещяща нужда от нова база"}
{"url": "http://www.focus-news.net/news/2017/06/17/2406079/donald-tramp-mislite-i-molitvite-mi-sa-s-moryatsite-ot-uss-fitsdzherald-i-s-tehnite-semeystva.html", "text": "В събота американският президент Доналд Тръмп заяви, че неговите мисли и молитви са със седемте моряци, изчезнали  след сблъсъка между американски ескадрен миноносец и търговски кораб край бреговете на Япония, пише The Hill. \r\n„Мислите и молитвите ми са с моряците от „USS Фицджералд“ и техните семейства. Благодаря на нашите японски съюзници за тяхната подкрепа“, написа Тръмп в „Туитър“.  Мария Динкова", "date": "2017-06-17", "title": "Доналд Тръмп: Мислите и молитвите ми са с моряците от „USS Фицджералд“ и с техните семейства"}
{"url": "http://www.focus-news.net/news/2017/06/17/2406080/dobromir-kuzmanov-dtsdu-asenovgrad-darzhavata-polaga-grizhi-i-okazva-izklyuchitelna-podkrepa-na-dnevnite-tsentrove-za-detsa-s-uvrezhdaniya.html", "text": "Държавата полага грижи и оказва изключителна подкрепа на дневните центрове за деца с увреждания. Това каза за Радио „Фокус“ – Пловдив Добромир Кузманов, управител Дневния център за деца с увреждания в Асеновград. По думите му винаги може повече и винаги има какво още да се желае, но също така трябва центровете да се съобразяват и с възможностите на държавата. „Определено Дневните центрове за деца с увреждания, какъвто е и нашия в Асеновград, се подкрепят изключително много от държавата. Бюджетът ни е достатъчен, за да може да осигуряваме допълнителни забавления и дейности за тези деца, освен вменените ни по закон функции“, коментира Кузманов. Той посочи, че ползата от тези центрове за деца с увреждания в страната е наистина голяма, тъй като при отсъствие на подобни социални заведения децата ще бъдат изолирани. „Те няма как да получат предлаганите от центровете услуги в училище, защото функцията на учебните заведения е съвсем различна, а именно да образова децата. Освен специализираната помощ предвид потребностите на децата, тези центрове спомагат изключително много и за тяхното социално адаптиране в обществото. Това също е от голяма полза както за децата, така и за родителите“, отбеляза Кузманов.\r\nТой обясни, че Центърът за деца с увреждания в Асеновград предлага физическа, говорна и всякакъв друг тип рехабилитация, в зависимост от нуждите на децата. „Работи се с всички деца. Кинезитерапията се прилага основно на деца, които имат двигателни проблеми. В Дневния център за деца с увреждания в Асеновград се провеждат също логопедични занятия, оказва се педагогическа и психологическа подкрепа. Педагозите работят с децата, прилагайки различни видове занимателни терапии – арт терапия, трудотерапия, конна езда и занимателни игри. Освен занимания, които натоварват децата психически, те трябва да бъдат и разтоварвани по някакъв начин“, каза още Добромир Кузманов.\r\nТони МИХАЙЛОВ", "date": "2017-06-17", "title": "Добромир Кузманов, ДЦДУ-Асеновград: Държавата полага грижи и оказва изключителна подкрепа на дневните центрове за деца с увреждания"}
{"url": "http://www.focus-news.net/news/2017/06/17/2406103/nbc-news-kuba-razkritikuva-politikata-na-prezidenta-donald-tramp.html", "text": "Правителството на Куба днес разкритикува остро президента Доналд Тръмп за неговата \"враждебна реторика\", съобщава NBC News.\r\nПо време на речта си в Маями, щата Флорида, Тръмп обяви промени в политиката на Съединените американски щати спрямо Куба.\r\nВ изявление на кубинското правителство, ръководено от Раул  Кастро се казва още, че администрацията на САЩ \"предприема стъпка назад в отношенията между двете страни“. \r\nТелевизионния канал припомня, че президентът Барак Обама реши да нормализира отношенията на САЩ с островната държава след десетилетя  противопоставяне и изолация. Николай Братанов", "date": "2017-06-17", "title": "NBC News: Куба разкритикува политиката на президента Доналд Тръмп"}
{"url": "http://www.focus-news.net/news/2017/06/17/2406081/es-udalzhava-sroka-za-usvoyavane-na-parite-za-granitsata-obzor.html", "text": "Европейският съюз e изразил готовност да удължи с 12 месеца сроковете за усвояване на европейски средства, предоставени за сигурността по границата ни. Това съобщи на брифинг министърът на вътрешните работи Валентин Радев. По думите му на този етап са усвоени 35 млн. евро, като целта е с евросредства да бъдат надградени интегрираните системи за наблюдение на българо-турската граница, като по този начин ще се постигне повишаване на ефективността на възпрепятстващото инженерно съоръжение. Той съобщи още, че за други 70 милиона текат процедури, а остава да се работи по около 57 млн. евро. Министър Радев припомни, че в разговор, проведен преди месец с европейския комисар по миграцията Димитрис Аврамопулос, бе поискано удължаване на сроковете, тъй като по обективни причини страната ни има затруднения с изпълнението им. Вътрешният министър уточни, че стремежът е европейските средства да бъдат използвани за подобряване и доизграждане на интегрираните системи за наблюдение в участъците, където такива към момента няма и за осигуряване на проходима техника и облекла за нуждите на ГД „Гранична полиция“. По този начин ще се постигне повишаване на ефективността на възпрепятстващото инженерно съоръжение по българо-турската граница, което е почти напълно готово и остават за доизграждане само 5 километра. Министър Радев посочи още, че т.нар. ограда е физическа, механична преграда, но средства се отделят и за облекло и за придвижване на хората, които охраняват границата. По думите му трябва да се работата на защитното съоръжение. Според него акцентът с хората, които пазят границата, е много важен. Радев съобщи, че интегрираните наблюдателни системи не са изградени по цялата граница, като когато те са изграждани не е имало необходимост от такова мащабно наблюдение, от каквото имаме нужда днес.\r\nПо друга тема от особена важност – нормалното функциониране на Националната система 112, министърът на вътрешните работи заяви, че е получена подкрепа от премиера и финансовия министър за осигуряване на средства за удължаване на сроковете за гаранционна поддръжка, така че да няма сривове в тази важна система. Министър Радев коментира и въпроса за заплащането на служителите в системата на МВР. Той бе категоричен, че има разбиране по поставените искания и ще настоява за повишаване на заплатите на работещите „на терен“. Това ще бъде направено след преглед на целия сектор „Сигурност“, в диалог с другите системи – на отбрана, образование и др., и след уточняване на дали е възможно да се случи с промяна на бюджетната рамка в средата на годината или от следващата година. \r\nПо отношение на приоритетната задача за оптимизация на процесите в \"Пътна полиция\", главният секретар на МВР главен комисар Младен Маринов съобщи, че сформираният екип, в който участват и външни представители, работи по изготвянето на схема на работа за столичния отдел „Пътна полиция“, която ще бъде пренесена и в отделите в страната, като целта е да отпаднат някои административни тежести, за които има възможност да бъдат извършвани служебно, без да се налага хората да обикалят по други институции, както и такива, свързани с регистрация и пререгистрация на автомобили и заплащане на глоби. Според него вече има визия как трябва да изглежда столичният КАТ, а тази схема на работа ще бъде пренесена и в абсолютно всички отдели.", "date": "2017-06-17", "title": "ЕС удължава срока за усвояване на парите за границата (ОБЗОР)"}
{"url": "http://www.focus-news.net/news/2017/06/17/2406084/afp-frantsiya-obeshta-da-otdeli-30-mln-evro-za-finansirane-na-chuzhdestranni-eksperti-v-oblastta-na-klimata.html", "text": "В събота Франция обеща да отдели 30 млн. евро, за да финансира работата да 50 чуждестранни експерти в областта на климатичните промени, предава AFP. \r\nРешението се приема две седмици, след като френският президент Еманюел Макрон отправи критика към своя американски колега Доналд Тръмп във връзка с оттеглянето на САЩ от Парижкото споразумение за климата. Тогава Макрон призова американските учени в сферата на климата и предприемачите да „дойдат и да работят във Франция за конкретни решения“. \r\nДнес френското Министерство на околната среда заяви, че министърът на висшето образование Фредерик Видал и комисарят за инвестициите Луи Швайцер са решили да създадат „научно-изследователска програма за борбата срещу климатичните промени“. \r\nПравителството ще предостави на инициативата 30 млн. евро, като се надява университети и други организации да отделят също 30 млн. евро за проекта.  Мария Динкова", "date": "2017-06-17", "title": "AFP: Франция обеща да отдели 30 млн. евро за финансиране на чуждестранни експерти в областта на климата"}
{"url": "http://www.focus-news.net/news/2017/06/17/2406085/pazardzhik-konstantiyskiyat-episkop-yakov-shte-otsluzhi-arhiereyska-sveta-liturgiya-v-hram-sv-bogoroditsa-na-18-yuni.html", "text": "Негово преосвещенство Константийският епископ Яков ще отслужи Архиерейска света Литургия тази неделя, на 18 юни, в пазарджишкия храм „Св. Богородица“ за деня на Всички български светии, предаде репортер на Агенция „Фокус“. Начало на светата Литургия е от 9.00 часа. \r\nНикола ПЕТКОВ", "date": "2017-06-17", "title": "Пазарджик: Константийският епископ Яков ще отслужи Архиерейска света Литургия в храм \"Св. Богородица\" на 18 юни"}
{"url": "http://www.focus-news.net/news/2017/06/17/2406088/insp-botyo-girginov-kat-plovdiv-politsiyata-izpolzva-vsyaka-edna-vazmozhnost-da-povishi-obshtata-kultura-na-podrastvashtite-kasaeshta-povedenieto-im-na-patya.html", "text": "Полицията в Пловдив използва всяка една възможност да повиши общата култура на подрастващите, касаеща поведението им на пътя. Това каза за Радио „Фокус“ – Пловдив инсп. Ботьо Гиргинов, говорител на КАТ „Пътна полиция“ – Пловдив, във връзка с традиционната полицейска акция „Ваканция! Да пазим живота на децата на пътя!“. По думите му отделно от специализираните полицейски операции, ръководството и служителите на Областната дирекция на МВР се опитват целогодишно да изпълняват тази своя мисия чрез различни форми и методи. „Опитваме се да повишим общата култура за поведение на пътя на подрастващите, привличайки като партньор Община Пловдив, Областната администрация, различни неправителствени организации, комитети и други. Използваме всяка една възможност, съгласувано с Регионалното управление по образование в Пловдив, да стигнем до подрастващите, да ги заинтересоваме и да им обясним това, което е важно да знаят като участници в движението. Особен акцент в нашата работа са учениците от 11 и 12 клас. Това са децата, които са бъдещи, а някои от тях вече и настоящи водачи. Много често поради липса на опит, стаж, адекватна реакция и самооценка младите шофьори допускат нарушения и застрашават както своя живот, така и този на околните“, коментира инсп. Ботьо Гиргинов.\r\nВъв връзка с детската безопасност на пътя, той посочи, че училищата и всички питейни и увеселителни заведения в Пловдивска област са подсигурени с полицейско присъствие, тъй като се очаква там да се събират ученици, които отпразнуват приключването на учебната година. До 30 юни за гарантиране сигурността на децата са ангажирани служители на пътна, охранителна и криминална полиция.\r\nИнсп. Ботьо Гиргинов добави, че още в началото на месец септември служители на КАТ „Пътна полиция – Пловдив, съвместно с представители на отделните общини ще извършат огледи на инфраструктурата в близост до детските градини и училища. Целта е да се отстранят проблеми, свързани с липсваща пътна маркировка и вертикална сигнализация.\r\nТони МИХАЙЛОВ", "date": "2017-06-17", "title": "Инсп. Ботьо Гиргинов, КАТ-Пловдив: Полицията използва всяка една възможност да повиши общата култура на подрастващите, касаеща поведението им на пътя"}
{"url": "http://www.focus-news.net/news/2017/06/17/2406086/reuters-sasht-privetstvaha-48-chasovoto-primirie-v-yuzhnata-chast-na-siriya.html", "text": "В събота САЩ приветстваха 48-часовото примирие в южната част на Сирия и призоваха сирийското правителство да спазва своите ангажименти през този период, предава Reuters. \r\n„Ние ще оценим тази инициатива по резултатите, а не по думите“, коментираха от Държавния департамент. „Опозицията също трябва да преустанови нападенията, за да позволи на примирието да издържи. Ние се надяваме то да бъде удължено и хуманитарната помощ да достигне до нуждаещите се“, допълниха от ведомството.   Мария Динкова", "date": "2017-06-17", "title": "Reuters: САЩ приветстваха 48-часовото примирие в южната част на Сирия"}
{"url": "http://www.focus-news.net/news/2017/06/17/2405850/ria-novosti-uspeshno-premina-izpitanieto-na-nova-ruska-protivoraketa-koyato-e-prizvana-da-usavarshenstva-pro-sistemite.html", "text": "Русия успешно е провела изпитанието на нова противоракета, която е „призвана да усъвършенства противоракетните системи (ПРО), предаде Риа Новости.\r\nИзпитанието бе извършено на полигона в Сари-Шаган в присъствието на представители на Противоракетни войски и военно-промишления комплекс.\r\nОтбелязва се, че по време на тестовете, противоракетата успешно е поразила условните си цели. Симеон Миланов", "date": "2017-06-17", "title": "Риа Новости: Успешно премина изпитанието на нова руска противоракета, която е „призвана да усъвършенства ПРО системите“"}
{"url": "http://www.focus-news.net/news/2017/06/17/2405848/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В петък американският президент Доналд Тръмп заяви, че използването на „Туитър“ му позволява да заобиколя медиите и да предава своето послание директно до гражданите, пише вестник The Hill. \r\n„Медиите, произвеждащи фалшиви новини, мразят, когато използвам \"Туитър\", който се оказа моята много силна социална медия, над 100 млн. души!“, написа Тръмп в социалната мрежа. \r\nТръмп от дълго време използва „Туитър“, за да коментира новините и за да съобщава политическите си решения. Той твърди, че социалната медия му позволява да заобиколи традиционните източници на новини. Освен това американският държавен глава смята, че медиите се отнасят несправедливо с него и публикуват „фалшиви новини“ за неговата администрация.\r\n*** В четвъртък кметът на Хирошима Казуми Мацуи призова ООН да приеме договор, който юридически да забрани ядрените оръжия, пише The Japan Times. \r\n„Днес говоря като кмет на Хирошима – първия  град (в света), който беше атакуван от ядрено оръжие – за да споделя, че унищожаването на атомните оръжия е най-голямото желание на оцелелите след атомната бомба“,  подчерта кметът на града.\r\n*** Президентът на Турция Реджеп Тайип Ердоган се изказа изключително  остро по повод скандала с негови охранители при визитата му във Вашингтон на 16 май, съобщи електронното издание на вестник „Хюриет”. Ердоган говори снощи по време на религиозна вечеря – ифтар в президентския дворец „Бештепе”. В обширното си изказване засегна и събитията по време на това негово посещение.  Поводите са вкараните вече в следствен арест в САЩ двама турски граждани от охраната му и издадените заповеди за задържани на други 12 негови охранители. Ердоган разкритикува остро действията и правосъдната система на САЩ, като обеща Турция да защити правата на въпросните охранители с „политически и юридически средства”,  посочва още „Хюриет”.\r\n*** Граничен полицейски служител е бил сериозно ранен, а трима други са пострадали по-леко при координирано нападение с нож и стрелба в две части на Стария град на Ерусалим, пише  вестник The Times of Israel. \r\nПоне двама терористи, въоръжени с ножове, са нападнали група гранични полицейски служители при Дамаската порта в израелската столица. \r\nИ двамата нападатели са били застреляни и убити от органите на реда.\r\n*** В петък американският президент Доналд Тръмп обяви редица нови ограничения, чрез които да намали пътуванията и търговските връзки между САЩ и Куба, с което изпълни предизборното си обещание да отмени промените, въведени от Барак Обама за отваряне към  комунистическия режим, пише The Hill. \r\n„Отменям напълно едностранното споразумение на предишната администрация с Куба“, заяви Тръмп. \r\n„Миналата година аз обещах да бъда гласът срещу репресиите... гласът за свободата на кубинския народ“, подчерта държавният глава. „Намаляването на ограниченията от предишната администрация върху пътуванията и търговията не помага на кубинците. Това само носи повече богатство на кубинския режим“, допълни Тръмп.", "date": "2017-06-17", "title": "Преглед на някои от основните теми в световния печат (Aгенция \"Фокус\")"}
{"url": "http://www.focus-news.net/news/2017/06/17/2406083/blagoevgrad-makedonskata-grupa-foltin-iznese-nad-ednochasov-kontsert-v-nachaloto-na-festivala-frankofoli-blagoevgrad.html", "text": "Македонската група Фолтин изнесе над едночасов концерт в началото на фестивала \"Франкофоли. Благоевград\", предаде репортер на Радио \"Фокус\" - Пирин. С разнообразни песни на няколко езика те радваха публиката в областния център. Около 21.00 часа на сцената се очаква да се качи френската певица Имани, а след нея фестивалът ще закрият Паров Стелар. За музикалното събитие в Благоевград се очаква да пристигнат представители на 44-то Народно събрание, както и министри. Към този час в парк \"Македония\" вече са се събрали хиляди жители и гости на града, а около 21.00 часа се очаква броят им да нарасне.\r\nЛивия НИНОВА", "date": "2017-06-17", "title": "Благоевград: Македонската група Фолтин изнесе над едночасов концерт в началото на фестивала \"Франкофоли. Благоевград\""}
{"url": "http://www.focus-news.net/news/2017/06/17/2405849/predstoyashti-sabitiya-v-stranata-za-17-yuni-agentsiya-fokus.html", "text": "От 14.00 часа министърът на регионалното развитие и благоустройството Николай Нанков ще инспектира приключилите ремонти на Аспаруховия мост. След това министърът ще направи оглед на двата охранителни канала в квартал „Аспарухово“, изградени със средства по фонд „Солидарност“ след наводненията през 2014 г.\r\n***\r\nОт 8.00 часа до 18.00 часа в централното фоайе на Съдебната палата, ще се проведе вторият ден от Общото събрание на съдиите за избор на членове на ВСС.\r\n***\r\nПродължава втората кандидатстудентска сесия на Софийския университет за учебната 2017 / 2018 г. От 09.00 часа ще се проведе изпит по история на България, а от 14.00 часа – изпит по химия. \r\n***\r\nОт 10.00 часа в „Парк Хотел Витоша София“, Франс Ауто, съвместно с Асоциацията за квалификация на автомобилистите в България, ще представи автомобил PEUGEOT трансформиран като учебен автомобил.\r\n***\r\nОт 10.00 до 19.00 часа в Sofia Ring Mall, финансовият портал MoitePari.bg организира първото по рода си в България Експо „МОИТЕ ПАРИ” - всичко за личните финанси, с участие на водещи финансови институции, полезна информация и съвети за личното финансово планиране.\r\n***\r\nЛидерът на БСП – София и председател на групата на БСП в СОС Калоян Паргов и народният представител от „БСП за България\" Николай Цонков ще проведат приеми за граждани в с. Чепинци от 10.30 часа и от 12.30 часа в с. Локорско. Приемните ще се състоят в кметствата на двете села.\r\n***\r\nОт 11.00 до 21.00 часа при Голямата поляна в Южния парк, ще се проведе благотворителна акция на Фондация „Рицари на доброто” в подкрепа на Център за деца с Аутизъм „Аутизъм днес ” – „Рисувай с Дани и подай ръка”.\r\n***\r\nОт 16.00 часа в Литературен клуб „Перото” ще бъде проведена поредната дискусия, свързана с годината на детската книга. Тя се организира от Национален център за книгата – НДК е на тема  „Детските книги и дигиталният свят”.\r\n***\r\nОт 18.30 часа на Лятната сцена в Борисовата градина ще се проведе основната вечер на 12 Международно издание на фестивала „СОФИЯ: ПОЕТИКИ“. \r\n***\r\nОт 12.00 часа ще се извърши зарибяване на река Чая в Асеновград с 25 000 млади пъстърви. Кампанията е  на Лидл България със съдействието на Риболовен клуб „Балканка“. \r\n***\r\nОт 19.00 часа на пл. „Акад. Николай Хайтов“ в Асеновград ще се състои концерт на Клуба за танцово изкуство „Везеница”. Концертът бе част от програмата на Майските културни празници, но бе отменен заради лошото време.\r\n***\r\nОт 17,00 часа в новооткрития парк „Македония“ ще започне третото издание на фестивала „Франкофоли“.\r\n***\r\nОт 10.00 часа на площад „Св. св. Кирил и Методий“, заместник-министърът на земеделието, храните и горите д-р Лозана Василева ще открие пазар за хранителни продукти, под мотото „Фермерски пазар. Произведено в Бургас“.\r\n***\r\nОт 11.30 часа в офиса на ПП ГЕРБ в Сунгурларе народният представител от ГЕРБ - Бургас Галя Василева ще има приемен ден.\r\n***\r\nОт 10.00 до 14.00 часа в района, зад паметника на площад „Христо Ботев“ ще се проведе спортното събитие „Раздвижи се Враца“. \r\n***\r\nОт 11.00 часа на стадион „Осогово” ще се състои детски футболен турнир „Чери къп”.\r\n***\r\nОт 9.30 часа на площадката пред Детското влакче в парк „Простор\" ще се проведе деветнадесетия по ред Национален тракийски събор „Кърджали 2017“.\r\n***\r\nОт 20.30 часа край археологически комплекс „Татул“ ще бъде открито тазгодишното издание традиционния музикален фестивал „Нощта на Орфей“.\r\n***\r\nОт 10.00 часа в Панаирна палата 2 на Международен панаир – Пловдив ще се открие двудневния фестивал за електронни спортове и игри „Пловдив е-Арена“. Той ще продължи и на 18 юни. \r\n***\r\nОт 11.00 часа в с. Маноле, официално ще бъде открит културно-информационен център „Малтепе“.\r\n***\r\nВ 10.00 часа при кръговото кръстовище на път II-49 Търговище - Разград и път II-51 Бяла - Попово - Лозница, в близост до с. Трапище, ще започне започва рехабилитацията на близо 21 км от път II-49 Търговище - Разград.\r\n***\r\nОт 10.30 часа на площад „България“ – Амфитеатър ще се проведе състезание „Сървайвър в града“. \r\n***\r\nОт 10.00 часа в общинската спортна зала „Иван Вазов\", седемгодишната Фабиана Костадинова, която преди дни стана шампион на България по блиц шахмат, ще се срещне със световния шампион Анатоли Карпов, който ще открие в Стара Загора XI-я турнир по шахмат за деца „Тракийско конче“. Програмата на гросмайстора в Стара Загора включва среща с любители шахматисти в парк „Пети октомври“ в 11.00 ч., посещение на Мемориалния комплекс „Бранителите на Стара Загора“ и други забележителности на града.\r\n***\r\nОт 17.00 часа в НЧ „Св. Климент Охридски – 1858“ ще бъде представен спектакълът „Царевна  - лягушка“ (Царкинята жаба).\r\n***\r\nОт 18.30 часа в големия салон на НЧ „Родопска искра 1880“, ще се състои финалният кръг на Шестия национален конкурс „Нова българска музика в 7/8“ – концерт на номинираните творби.\r\n***\r\nОт 18.00 часа в Художествена галерия „Владимир Димитров – Майстора” ще бъде представена Музикално-поетична експресия „Девойко мари хубава”.\r\n***\r\nОт 19.00 часа в зрителна зала НЧ „Съгласие“ ще бъде представена постановката „Колко е важно да бъдеш сериозен“.", "date": "2017-06-17", "title": "Предстоящи събития в страната за 17 юни (Агенция „Фокус“)"}
{"url": "http://www.focus-news.net/news/2017/06/17/2405855/tenis-andi-mari-shte-se-bori-za-pobeda-na-uimbaldan.html", "text": "Сър Анди Мъри каза, че може да му остават само няколко години на върха на славата, но смята да се представи отлично на всяко първенство, на което участва. Тридесет годишният Анди Мъри си е поставил за цел да спечели на Уимбълдън за трети път, и да постигне рекорда държан от Фред Пери.", "date": "2017-06-17", "title": "Тенис: Анди Мъри ще се бори за победа на Уимбълдън"}
{"url": "http://www.focus-news.net/news/2017/06/17/2405856/tenis-britankata-yohana-konta-na-polufinalite-na-otvorenoto-parvenstvo-v-notingam.html", "text": "Британката Йохана Конта достигна до полуфиналите на Отвореното първенство в Нотингам, за първи път, след като победи австралийката Ашли Барти. 26-годишната Йохана Конта победи 21-годишната австралийка с 6:3, 7:5. Следващият съперник на Конта е словачката Магдалена Рибарикова.", "date": "2017-06-17", "title": "Тенис: Британката Йохана Конта на полуфиналите на Отвореното първенство в Нотингам"}
{"url": "http://www.focus-news.net/news/2017/06/17/2405852/guardian-esminets-ot-voennomorskiya-flot-na-sasht-se-sblaska-s-yaponski-targovski-korab.html", "text": "Американски военноморски есминец се сблъска японски търговски кораб югозападно от Йокосука, Япония, предава Guardian.\r\nВ изявление на Военноморските сили на САЩ (ВМС) се казва, че USS Фицджерълд се е сблъскал с търговски съд на 56 морски мили югозападно от Йокосука. Все още се определя размера на пораженията по американския съд, както и възможните жертви.\r\nОт ВМС на САЩ са поискали помощ от японската Брегова охрана. Симеон Миланов", "date": "2017-06-17", "title": "Guardian: Eсминец от Военноморския флот на САЩ се сблъска с японски търговски кораб"}
{"url": "http://www.focus-news.net/news/2017/06/17/2405857/futbol-britanskite-bukmeykari-otseniha-shansovete-na-ruskiya-natsionalen-otbor-za-kupata-na-konfederatsiite-na-fifa.html", "text": "Националният отбор на Русия заема 4-то място по коефициент на вероятността да стигне до финалите на Клуба на конфедерациите, твърдят от британската букмейкърска къща „William Hill’’.\r\nКоефициентът за вероятна руска победа на Клуба на конфедерациите е 8,00.\r\nГлавният фаворит за първенството е отборът на Португалия, който има коефициент 3,25, а на второ място е Германия с коефициент 3,50. Третото място се заема от Чили с коефициент 3,75.", "date": "2017-06-17", "title": "Футбол: Британските букмейкъри оцениха шансовете на руския национален отбор за Купата на конфедерациите на Фифа"}
{"url": "http://www.focus-news.net/news/2017/06/17/2405854/the-telegraph-finansoviyat-ministar-na-velikobritaniya-filip-hamand-chertae-planove-za-mek-brekzit.html", "text": "Британският финансов министър Филип Хамънд чертае планове за „мек Брекзит“, чийто приоритет ще бъде „запазването на работните места“, пред възможността на Великобритания да сключва свободни търговски споразумение, след напускането на Европейския съюз, предава Telegraph.\r\nИзточници от „Уайтхол“ твърдят, че Филип Хамънд настоява за сделка, при която Обединеното кралство ще запази асоциирано членство в митническия съюз на ЕС, но ще има свободата да води независими търговски преговори.\r\nПо време на срещата на финансовите министри на ЕС в Люксембург, финансовият министър Хамънд съвсем ясно даде да се разбере, че няма да се откаже от съпротивата си срещу „твърд Брекзит“. Симеон Миланов", "date": "2017-06-17", "title": "The Telegraph: Финансовият министър на Великобритания Филип Хамънд чертае планове за \"мек Брекзит\""}
{"url": "http://www.focus-news.net/news/2017/06/17/2405859/reuters-kanadskata-agentsiya-za-kibershpionazh-ochakva-hakerski-napadeniya-na-izborite-prez-2019-g.html", "text": "Канадската електронна разузнавателна агенция смята, че е „много вероятно“ хакери да се опитат да повлияят на изборите през 2019 г., предава Reuters.\r\nОт канадското разузнаване възнамеряват да „посъветват“ основните политически партии по този въпрос. От агенцията твърдят, че не са засичали подобни опити по време на предишни избори, но смятат, че за предстоящите има голям риск.\r\n„Агенцията ще предложи кибер съвети и насоки на парламентаристите и политическите партии в Канада“, заяви директорът на агенцията Грета Босенмайер на пресконференция. Симеон Миланов", "date": "2017-06-17", "title": "Reuters: Канадската агенция за кибершпионаж очаква хакерски нападения на изборите през 2019 г."}
{"url": "http://www.focus-news.net/news/2017/06/17/2405861/balgariya-v-svetovnite-medii-agentsiya-fokus.html", "text": "Досега, повечето учени - археолози смятаха, че нашите праотци са дошли от Африка, съобщава AFP, споменавайки България.\r\nМалък екип български изследователи намериха доказателства за произхода на Homo sapiens на територията на България, възстановявайки фосили от пресъхналото речно корито край село Рупките, на север от Чирпан. \r\nПрез 2002 г., петгодишният внук на местния палеонтолог-любител Петър Попдимитров намира нещо, което прилича на вкаменелост на зъб с три корена. \r\n„В началото си мислехме, че това е остатък от някакво животно“, споделя  пред AFP 76-годишния Попдимитров. „Но зет ми, който е зъболекар, ми каза, че това вероятно е човешки зъб.\" \r\nАгенцията припомня, че германски войници през Втората световна война, копаейки бункери в България са откривали подобни челюсти, което е потвърдено и от екипа на проф. Мадлин Бьоме от университета в Тюбинген, Германия.\r\n***Шведският-хулиган, който ритна камериерка в \"Слънчев бряг\", доизграждането на железницата към България и тиражиране на обвинения на български експерти към българската дипломация за липса на капацитет са сред основните теми, свързани с България в македонските медии.\r\n\"Шведският турист, който ритна в главата българска камериерка остана в ареста, въпреки 15 000 евро гаранция и е заплашен от три години затвор\", предава скопската телевизия \"Канал 5\". \r\nТелевизията се позовава на показанията на Ралф Суденберг пред съда, който заявява, че при пристигането си в \"Слънчев бряг\" в нощта на инцидента е бил пиян и не помни нищо.\r\nНа същия случай е посветена и публикацията в електронното издание \"Република\", което съобщава \"Шведът, който хладнокръвно ритна камериерката сега очаква три години затвор\".Телевизия \"Нова\" предава, че Македония ще получи 104 млн. евро за реализацията на капитални проекти, сред които е и доизграждането на жп линията към България. \r\n\"България няма потенциал да бъде посредник на никого, а още по-малко между ЕС и Турция. За посещението на българския премиер във Франция няма публикувано нищо във френския печат, нито за сключени договори или за поставени сериозни въпроси. По същия начин стои въпросът и с Германия\", пише скопският вестник \"Нова Македония\", като се позовава на мнението на българските експерти Боян Чуков, Горан Симеонов и Илия Илиев.Телевизия \"Канал 5\", както и електронните издания \"Либертас\" и \"10 без 10\" продължават да коментират масовия арест на митничари на ГКПП \"Кулата\".\"Курир\" и \"А1 ON\" съобщават за изложба на млади графици от България и Македония в Робевата къща в Охрид, а туристическият клуб \"Трансверзалец\" в Скопие се готви да изкачи Малоьовица в Рила.\r\n*** Заместник-министърът на енергетиката на България Жечо Станков съобщи, че „Булгартрансгаз\" започва преговори с азербайджанската държавна компания Socar по въпроса за доставки за газовия хъб „Балкан“, предава информационната агенция Trend. \r\n„Българската компания води преговори за използването на част от свободния капацитет на находището \"Шах Дениз II\" в Каспийско море“, заяви Станков, подчертавайки, че разговорите се намират в начален стадий.\r\nПриродното гориво ще бъде транспортирано в България по новата газова връзка IGB.\r\n*** Българската телекомуникационна компания „Булсатком“ заяви, че планира в понеделник да изстреля първия за страната геостационарен комуникационен сателит по проект за 235 млн. долара, предава Reuters. \r\nБългарският сателит „България Сат 1“, който ще осигурява висококачествени телевизионни и комуникационни услуги в Европа и Северна Африка, ще бъде изстрелян от Флорида в 21.10 ч. българско време, отбелязаха от компанията. \r\nСателитът ще се намира на 36 хил. км от Земята  и се очаква да работи в продължение на 20г. \r\n„България Сат 1“ може да бъде използван при форсмажорни обстоятелства: при инциденти вследствие на природни бедствия като земетресения, бури, наводнения“, подчертаха от „Булсатком“. \r\nАко изстрелването на „България Сат 1“ е успешно, България ще стане 12-та европейска държава, която има комуникационен сателит.", "date": "2017-06-17", "title": "България в световните медии (Агенция \"Фокус\")"}
{"url": "http://www.focus-news.net/news/2017/06/17/2405853/svetat-skarbi-za-helmut-kol-obzor.html", "text": "Отиде си Хелмут Кол - \"старият канцлер\", архитектът, който стои зад политическия шедьовър, наречен обединение на Германия. Неговата смелост, инстинкт и енергия направиха възможно единството на страната, разделена в продължение на десетилетия от един материален символ - Берлинската стена. Кол посвети политическата си кариера на идеята за единна Европа, даде решаващ импулс за интеграционните процеси и хармония не само в германската, но и в европейската общност. Той има изключителни заслуги за страната си - дори и ако върху дългогодишната му работа да тегне сянка. Накрая, обаче, остава само благодарността - и не само у дома. Ето как реагираха някои от най-значимите личности от световната политическа сцена на тъжната вест за смъртта на легендарния канцлер на следвоенна Германия. \r\nПрезидентът на САЩ Доналд Тръмп заяви, че починалият бивш германски канцлер Хелмут Кол е бил „приятел и съюзник“ на САЩ.\r\nСпоред Доналд Тръмп, Хелмут Кол е водел Германия в 16 ключови години, и е бил „не само баща на германското обединение, но и поддръжник на Европа и транс-атлантическите отношения.“\r\nАмериканският президент заяви, че се е облагодетелствал много от визията и усилията на Хелмут Кол.\r\nДоналд Тръмп добави за Хелмут Кол, че „наследството му ще живее винаги“.\r\nБившият съветски лидер  Михаил Горбачов отдаде почит на бившия германски канцлер Хелмут Кол, който почина.\r\nГорбачов заяви, че Хелмут Кол е бил „изключителна личност“, и е показвал „дълбок интерес към Русия“.\r\nМихаил Горбачов, който е на 86 отдаде почит на Хелмут Кол, като подчерта как покойният канцлер е довел до обединението на Източна и Западна Германия, което не е лишено от „риск“.\r\nНякогашният лидер на СССР заяви, че Хелмут Кол винаги е „взимал под внимание интересите на другите“.\r\n„Без съмнение той бе изключителна личност, която остави белега си върху германската, европейската и световната история“, добави Горбачов.\r\nПредседателят на Европейската комисия Жан-Клод Юнкер се изказа с дълбока тъга за кончината на бившия канцлер на ФРГ. \"Хелмут Кол бе велик европеец и един много добър приятел\", написа люксембургският политик в социалната мрежа \"Туитър\", след което направи и изключително лично признание: \"Моят наставник, моят приятел... изключително много ще ни липсва\".\r\nВ знак на почит към паметта на \"стария канцлер\" Юнкер нареди флаговете на институциите на Европейския съюз да бъдат спуснати наполовина.\r\n\"Архитект на обединена Германия и френско-германското приятелство. С Хелмут Кол губим един велик европеец\", написа държавният глава на Франция Еманюел Макрон в социалната мрежа \"Туитър\". Съответният коментар бе публикуван заедно със снимка на Кол и вече покойния френски президент Франсоа Митеран.\r\nБившият президент Джордж Буш-старши нарече Кол \"един от най-великите държавници на следвоенна Европа\". Той описа \"стария канцлер\" като \"истински приятел на свободата\", посветил живота си на задачата за укрепване на демократичните институции в страната му и извън нея. \r\nОще един американски президент си спомни за Кол в този тъжен за света ден. \"Той бе призован да отговори на някои от най-монументалните въпросите на своето време\", се казва в изявление бившия държавен глава на САЩ Бил Клинтън. \"С правилните отговори, той постигна обединението на една силна, просперираща еврозона и създаването на Европейския съюз\", се казва още в текста. \r\nКлинтън, който бе президент в периода 1993-2001 г., припомни посещението си в Берлин след обединението. \"Никога няма да забравя как през 1994 г.  минах с него през Бранденбургската врата. Имаше масов митинг от източната страна и аз видях реална надежда в очите на десетки хиляди млади хора. Знаех, че в този момент Хелмут Кол е човекът, който може да им помогне да реализират мечтите си. Историята показва, че той е постигнал това\", сподели бившият американски президент.\r\nЗаедно със съпругата си Хилъри той поднесе съболезнования на семейството на починалия, а също и на целия германския народ.\r\nДържавният глава на Руската федерация Владимир Путин поднесе съболезнования на президента на ФРГ Франк-Валтер Щайнмайер и канцлера Ангела Меркел във връзка със смъртта на бившия германски лидер. \r\nПутин подчерта, че с името на Кол се свързват най-важните събития от съвременната германска история. Заемайки дълги години поста на канцлер, Кол е изиграл ключова роля за прекратяването на Студената война и за обединението на Германия, отбеляза руският президент. \r\n„Имах щастието лично да общувам с Хелмут Кол. Искрено се възхищавах на неговата мъдрост, на способността му да взима обмислени, далновидни решение дори в най-сложните ситуации. В Русия ще го помним като принципен поддръжник на развитието на приятелските отношения между нашите страни, и като човек, който има огромен принос за засилването на взаимноизгодното двустранно партньорство и добросъседство“, се казва в изявлението на руския държавен глава. \r\nГенералният секретар на НАТО Йенс Столтенберг описа Кол като \"олицетворение на обединена Германия в една обединена Европа. Когато падна Берлинската стена, той бе там. Един истински европеец\".\r\nИзраелският премиер Бенямин Нетаняху отдаде почит на \"стария канцлер\", признавайки го за \"един от най-големите приятели на Израел\", който бе \"напълно ангажиран\" със сигурността на еврейската държава.\r\nНовината за смъртта на Хелмут Кол не остана без отзвук и на Балканския полуостров. В специално изявление от Министерството на външните работи на Гърция бившият германски канцлер е описан като лидер „с чувство за историческа отговорност, който доведе до осъществяването на историческото начинание за мирно обединение на Германия\".\r\n\"Той бе една от най-емблематичните личности в следвоенна Европа, и един от архитектите и визионерите на европейското обединение, който работеше за утвърждаването на мира и демокрацията в Европа“, се казва още в текста от външнополитическото ведомство в Атина. \r\nПревод и редакция: Тереза Герова", "date": "2017-06-17", "title": "Светът скърби за Хелмут Кол (ОБЗОР)"}
{"url": "http://www.focus-news.net/news/2017/06/17/2405858/magyar-hirlap-ungarskoto-pravitelstvo-smyata-deystviyata-na-ek-za-iznudvane-i-neevropeysko-povedenie.html", "text": "Унгарското, чешкото и полското правителства разкритикуваха решението на ЕК да започне наказателни процедури за отказа им да участват приемат бежанските квоти, предава унгарското издание Magyar Hirlap .\r\n„Унгарското правителство смята за изнудване и неевропейско поведение това, че ЕК се опитва да започне наказателни процедури срещу страни-членки на съюза, които не са готови да приложат задължителния квотен принцип за разселването на нелегални мигранти“, заяви външният министър на Унгария. Симеон Миланов", "date": "2017-06-17", "title": "Magyar Hirlap: Унгарското правителство смята действията на ЕК за „изнудване и неевропейско поведение“"}
{"url": "http://www.focus-news.net/news/2017/06/17/2405864/futbol-evartan-ima-interes-kam-zashtitnika-ot-arsenal-kalam-chembars.html", "text": "Евъртън се надява да подпише трансферен договор за защитника от Бърнли Майкъл Кейн това лято, но ако това не се случи, отборът се е прицелил в Калъм Чембърс.  Калъм Чембърс прекара последния сезон „на заем“ в Мидълзбро, и от Арсенал не биха имали нищо против младият защитник да се прехвърли към Евъртън. Ако това се случи, цената, която от Евъртън ще платят би била около 15 милиона лири.", "date": "2017-06-17", "title": "Футбол: Евъртън има интерес към защитника от Арсенал Калъм Чембърс"}
{"url": "http://www.focus-news.net/news/2017/06/17/2405860/v-stolichniya-zoopark-otkriha-6-novi-kletki-davashti-na-zhivotnite-mezhdu-tri-i-pet-pati-po-golyama-plosht-za-obitanie-obzor.html", "text": "В Столичния зоопарк откриха 6 нови клетки, даващи на животните между три и пет пъти по-голяма площ за обитание. На събитието присъства кметът на столицата Йорданка Фандъкова, която обърна внимание, че това е първото такова разширение на зоопарка. Фандъкова уточни, че проектът е  изцяло съгласуван с Европейката агенция за зоопарковете и аквариумите, а стойността му е малко под 1 млн. и 400 хил. лв. Йорданка Фандъкова поясни, че основната цел е животните да се чувстват добре, а  следващата посетителите да имат по-добър достъп и да им бъде по-интересно. Фандъкова увери, че Столична община търси начин да се разшири паркингът на Столичния зоопарк. По думите й  преди в зоопарка са правени по-малки частични реформи - ремонт на входа на зоологическата градина и изграждане на паркинг. Тя допълни, че и езерото в зоологическата градина е почистено преди няколко месеца. По отношение на цялостната реконструкция на зоопарка, Фандъкова коментира, че е необходимо по-сериозно финансиране и такова се търси. Заместник-кметът на София Йоана Христова допълни, че Столична община е на финалната фаза на съгласуване на големия идеен проект за цялостна реконструкция на зоопарка. Директорът на зоопарка Добромир Бориславов коментира, че зоологическата градина в София трябва да започне да прилича на зоологическите градини във всички европейски столици. Директорът подчерта, че откриването на 6-те нови клетки е началото на този процес. По отношение на проекта за цялостна реконструкция Добромир Бориславов коментира, че скоро ще има решение на този въпрос. По думите му концепцията на зоопарка ще се промени и в него животните няма да се показват и групират по видове, а на географски принцип.", "date": "2017-06-17", "title": "В Столичния зоопарк откриха 6 нови клетки, даващи на животните между три и пет пъти по-голяма площ за обитание (ОБЗОР)"}
{"url": "http://www.focus-news.net/news/2017/06/17/2405851/bil-klintan-podnese-saboleznovaniya-na-germanskiya-narod-nikoga-nyama-da-zabravya-momenta-v-koyto-minah-zaedno-s-helmut-kol-pod-brandenburgskata-vrata.html", "text": "Още един американски президент си спомни за Хелмут Кол в този тъжен за света ден. \"Той бе призован да отговори на някои от най-монументалните въпросите на своето време\", се казва в изявление бившия държавен глава на САЩ Бил Клинтън, съобщава изданието Focus.\r\n\"С правилните отговори, той постигна обединението на една силна, просперираща еврозона и създаването на Европейския съюз\", се казва още в текста. \r\nКлинтън, който бе президент в периода 1993-2001 г., припомни посещението си в Берлин след обединението. \"Никога няма да забравя как през 1994 г.  минах с него през Бранденбургската врата. Имаше масов митинг от източната страна и аз видях реална надежда в очите на десетки хиляди млади хора. Знаех, че в този момент Хелмут Кол е човекът, който може да им помогне да реализират мечтите си. Историята показва, че той е постигнал това\", сподели бившият американски президент.\r\nЗаедно със съпругата си Хилъри, Бил Клитън поднесе съболезнования на семейството на починалия, включително на вдовицата и децата му, но също и на целия германския народ.", "date": "2017-06-17", "title": "Бил Клинтън поднесе съболезнования на германския народ: Никога няма да забравя момента, в който минах заедно с Хелмут Кол под Бранденбургската врата"}
{"url": "http://www.focus-news.net/news/2017/06/17/2405865/the-times-britanskata-politsiya-razsledva-sluchay-s-vaorazhen-mazh-pred-parlamenta.html", "text": "Антитерористи провеждат разследване, след като полицията е арестувала мъж пред британския парламент, по подозрение, че има нож, предава The Times .\r\nМъжът е бил задържан близо до „Уестминстър бридж“, недалеч от мястото, където терорист уби полицай през март.  \r\nЗадържаният е черен мъж, на около 30 години, който е носел черни дънки, бяла тениски и сив суичър с качулка. Бил е отведен от полицейски бус с охрана от 4 полицаи. Разследването по случая продължава. Симеон Миланов", "date": "2017-06-17", "title": "The Times: Британската полиция разследва случай с въоръжен мъж пред парламента"}
{"url": "http://www.focus-news.net/news/2017/06/17/2405866/chetirima-sa-zadarzhani-vav-vrazka-s-ubiystvoto-na-53-godishnata-zhena-v-stolichniya-kvartal-lagera-sred-tyah-e-i-psihichno-bolna-obzor.html", "text": "Жена е била открита в безпомощно състояние пред жилищна кооперация на кръстовището на ул. „Мъглен” и бул. „Цар Борис” в столичния квартал „Лагера”. Сигналът за това е бил подаден в полицията в 04.10 часа в петък, съобщи пред журналисти директорът на СДВР старши комисар Ивайло Иванов. На адреса веднага са били изпратени полицейски екип и Спешна помощ. Медиците са констатирали смъртта на 53-годишна жена. Тя е имала прободно-порезни рани, но за сега не е ясно с какво оръдие е извършено престъплението.\r\nЗадържани са четирима души, в това число и лицето, подало сигнала. Заподозряна е 32-годишна психично болна жена, която е била до жертвата на момента на пристигането на полицията. Тя е била във видимо неадекватно състояние. Заедно с нея е бил и съпругът й, който също е задържан за изясняване на обстоятелствата около случая. Четвъртият е наемател на заподозряната за убийството и съпруга ѝ.\r\nМладата жена страда от биполярно разстройство – шизофрения и е поставена под пълно запрещение. За последно е била хоспитализира в психиатричната клиника на Александровска болница – София през март тази година. \r\nПолицията разпитва и четиримата, като 32-годишната не дава смислени обяснения. Следователите считат, че убийството не е станало на мястото, където е отрито тялото на 53-годишната жена.", "date": "2017-06-17", "title": "Четирима са задържани във връзка с убийството на 53-годишната жена в столичния квартал „Лагера”, сред тях е и психично болна (ОБЗОР)"}
{"url": "http://www.focus-news.net/news/2017/06/17/2405868/pointmd-zhalt-kod-v-9-oblasti-zaradi-navodneniya-v-transilvaniya-i-moldova.html", "text": "Метеоролозите обявиха код „жълто“ във връзка с възможни разливи на реки, предава молдавският портал Point.md .\r\nПредупрежденията се касаят за Молдова и части от съседна Румъния.\r\nМетеоролозите предупреждават, че в периода от 17 до 19 юни, отчитайки текущите хидрометеорологически прогнози, има голяма вероятност реките да излязат от коритата си.\r\nЗона с повишен риск е районът около р.Прут. Симеон Миланов", "date": "2017-06-17", "title": "Point.md: Жълт код в 9 области, заради наводнения в Трансилвания и Молдова"}
{"url": "http://www.focus-news.net/news/2017/06/17/2405867/interfaks-posolstvoto-na-sasht-v-tadzhikistan-predupredi-za-vazmozhni-teroristichni-atentati-v-stranata.html", "text": "Посолството на САЩ в Таджикистан предупреди гражданите си, че има риск от терористични атентати в страната, предава Интерфакс .\r\nНа сайта на посолството пише, че различни терористични организации „ могат да се стремят към извършването на нападения на територията на Таджикистан, в това число и срещу интересите на САЩ, както и американското посолство“.\r\nОт посолството предупреждават американските граждани, които се намират в Таджикистан да избягват районите по границата с Афганистан, както и да избягват места, където има голямо струпване на хора, в това число и градския транспорт.  Симеон Миланов", "date": "2017-06-17", "title": "Интерфакс: Посолството на САЩ в Таджикистан предупреди за възможни терористични атентати в страната"}
{"url": "http://www.focus-news.net/news/2017/06/17/2405869/gagauzinfomd-liderat-na-gagauziya-irina-vlah-obvini-demokraticheskata-partiya-v-pokushenie-sreshtu-svobodata-na-slovoto.html", "text": "Башканът (лидерът) на гагаузите Ирина Влах счита, че Демократическата партия на Молдова, която предложи нов законопроект за ограничаването на руските информационно-аналитични програми и новини в Молдова, извършва „покушение“ срещу базовите демократични ценности, , предава гагаузкият портал gagauzinfo.md . Според нея това ограничава основни демократични ценности като свободата на словото и правото на информация от разнообразни източници.\r\nЛидерът на автономната област призова гагаузките депутати в парламента на Молдова, да впрегнат  всичките си сили за борба срещу този законопроект. \r\nИрина Влах изрази „дълбока изумление във връзка със законопроекта на Демократическата партия, който е изготвен за т.нар. борба с чуждестранната пропаганда“. \r\n„Буди съжаление, че политическа сила, която ратува на думи за европейски ценности, в действителност извършва покушение срещу базовите демократически ценности като свободата на словото и достъпа до разностранни източници на информация“, заяви Ирина Влах. Симеон Миланов", "date": "2017-06-17", "title": "Gagauzinfo.md: Лидерът на Гагаузия Ирина Влах обвини „Демократическата партия“ в „покушение срещу свободата на словото“"}
{"url": "http://www.focus-news.net/news/2017/06/17/2405863/the-times-of-israel-sled-napadenieto-sreshtu-izraelski-politsai-izraelskiyat-premier-netanyahu-ogranichi-razreshitelnite-za-dostap-na-palestintsi-ot-zapadniya-bryag-na-izraelska-teritoriya.html", "text": "Премиерът Бенямин Нетаняху ограничи разрешителните, които се дават на палестинци по време на месец Рамадан за посещения в Израел, предава The Times of Israel.\r\nИзраелските власти бяха премахнали някои рестрикции за преминаването на палестинци от Западния бряг за месец Рамадан, включително позволения за семейни посещения през неделните дни. След атаката срещу служители на израелската Гранична охрана, Бенямин Нетаняху реши да прекрати издаването на разрешителни за семейни визити.\r\nИзраелският премиер остави разрешителните, които се дават на палестински мъже над 40 годишна възраст от Западния бряг, за петъчни молитви в Ерусалим. Симеон Миланов", "date": "2017-06-17", "title": "The Times of Israel: След нападението срещу израелски полицаи, израелският премиер Нетаняху ограничи разрешителните за достъп на палестинци от Западния бряг на израелска територия"}
{"url": "http://www.focus-news.net/news/2017/06/17/2406082/the-guardian-antipravitelstveni-protesti-obhvanaha-velikobritaniya-sled-pozhara-v-grenfel-tauar.html", "text": "В събота във Великобритания се проведоха протести, като гражданите призоваваха министър-председателя Тереза Мей да си подаде оставката заради реакцията на правителството след трагедията с „Гренфел Тауър“ и заради изборните резултати, пише The Guardian. \r\nДемонстрантите скандираха „Мей трябва да си отиде“. Над хиляда души се събраха пред Даунинг стрийт, за да изразят своето недоволство от нейното управление. \r\nУчастващите в протестите са почти единодушни, че премиерът трябва незабавно да подаде оставка.  Мария Динкова", "date": "2017-06-17", "title": "The Guardian: Антиправителствени протести обхванаха Великобритания след пожара в „Гренфел Тауър“"}
{"url": "http://www.focus-news.net/news/2017/06/17/2406075/ria-novosti-vladimir-putin-zayavi-che-helmut-kol-silno-e-povliyal-na-negovite-politicheski-vazgledi.html", "text": "Президентът на Русия Владимир Путин разказа за своето познанство с бившия германски канцлер Хелмут Кол, за отношенията помежду им и за това с какво той го е впечатлил, предава РИА Новости. \r\n„Аз се познавах с него от началото на 90-те години... ние неведнъж сме се срещали по различни поводи, но първият разговор силно ме впечатли, много силно“, отбеляза Путин. \r\n„Аз видях пред себе си дълбок, мислещ човек, който живее не от избори до избори, макар и това за него също да е важно. Но той разсъждаваше в доста далечна перспектива по много логичен, дълбок начин, основавайки се на знания и на своя собствен опит като държавник в една от най-големите европейски страни“, отбеляза руският президент. \r\nПутин призна, че възгледите на Кол за бъдещите отношения между Русия и Германия, между Русия и Европа много са му повлияли. „Те не само много ме впечатлиха, но в някаква степен, в голяма степен промениха моя собствен поглед за тези процеси“, подчерта Путин. \r\nТой уточни, че е бил удивен от откровеността и дълбочината на възгледите на Кол върху международните отношения и в частност върху руско-европейските отношения. \r\n„Моите съболезнования към близките на Хелмут Кол и към германския народ. Много се надявам идеите, за които той говореше, които формулира, да се реализират в бъдеще“, допълни Путин.  Мария Динкова", "date": "2017-06-17", "title": "РИА Новости: Владимир Путин заяви, че Хелмут Кол силно е повлиял на неговите политически възгледи"}
{"url": "http://www.focus-news.net/news/2017/06/17/2406078/tereza-mey-vlastite-ne-sa-okazali-dostatachna-podkrepa-na-postradalite-sred-pozhara-v.html", "text": "В събота британският министър-председател Тереза Мей направи изявление, в което призна, че подкрепата от страна на властите непосредствено след пожара в „Гренфел Тауър“ в Лондон не е била достатъчна, пише The Guardian. \r\nМей подчерта, че подкрепата „за семействата, които са се нуждаели от помощ и основна информация в първите часове след ужасния инцидент не е била достатъчна“. \r\nМей определи срок от три седмици, за който на всички засегнати от бедствието да бъде намерено жилище в района. Освен това премиерът настоя да получава ежедневни доклади относно напредъка по случая.  Мария Динкова", "date": "2017-06-17", "title": "Тереза Мей: Властите не са оказали достатъчна подкрепа на пострадалите сред пожара в „Гренфел Тауър“"}
{"url": "http://www.focus-news.net/news/2017/06/17/2405870/the-sunday-herald-shotlandskiyat-ministar-na-obrazovanieto-otgovori-na-kritikite-za-radikalnata-uchilishtna-reforma-v-stranata.html", "text": "Шотландският министър на образованието Джон Суини отрече обвиненията, че радикалните планове за прехвърляне на отговорността за образованието към училищните директори подкопава устоите на демокрацията, предава The Sunday Herald.\r\nМинистърът на образованието отказа да приеме твърденията, че установяването на седем регионални органа за подкрепа на училищата, вместо 32 местни власти, значи централизация на системата. Симеон Миланов", "date": "2017-06-17", "title": "The Sunday Herald: Шотландският министър на образованието отговори на критиките за радикалната училищна реформа в страната"}
{"url": "http://www.focus-news.net/news/2017/06/17/2405872/zastroyavaneto-na-zapadniya-kanal-v-kv-asparuhovo-vav-varna-e-osnoven-faktor-za-choveshkite-zhertvi-pri-navodnenieto-prez-2014-g-obzor.html", "text": "Наводнението във варненския кв. „Аспарухово“ през 2014 година е причинено от природен феномен, проявил се в резултат на специфично съчетание на климатични, ландшафтни и фактори, породени от човешка дейност във водосборите на западното и източното дере на юг от квартала. Това заяви на брифинг административният ръководител на Окръжната прокуратура във Варна Владимир Чавдаров, който представи основните акценти от изготвената по воденото досъдебно производство ситуационна експертиза. Източникът на наводнението е формиралата се висока вълна вследствие на падналите във водосборите на двете дерета проливни валежи и специфично съчетание от комплекса на природни фактори. Прокурор Чавдаров допълни, че при продължилите два дни валежи с прекъсвания – на 18 и 19 юни 2014 г., земната повърхност е била преовлажнена. При създадените специфични водно-физически свойства на почвата и състава на скалите са се създали  условия за ограничаване на проникване на валежните води в почвата и подпочвените хоризонти и се е формирал повърхностен воден отток. За изключително кратко време и с голяма скорост водата е достигнала до коритата на деретата и е активизирала свлачищни и срутищни процеси в тях. Свличането на земните маси е намалило водопроводимостта на деретата. Западното дере е било преградено най-малко на три места, като прегради по пътя на водата са били и изкоренени дървета, храсти и листа, обясни Владимир Чавдаров. Образували са се водни басейни в деретата, които започнали да преливат, разкъсали преградите и формирали висока вълна от кално-каменен поток. Така природният феномен на 19 юни се е превърнал в бедствие, като по-голямата част от квартала е залята в резултат на проявата на речен тип наводнение с източник западното и източното дере. Експертите са изчислили, че вълната е била с височина между 2 и 2,5 метра и с обем от 2 до 2,5 млн. кубически метра вода, като максималното водно количество е било 150 кубически метра в секунда. Високата вълна се е формирала в участъци, разположени в извънурбанизираната част на западното дере чрез блокиране на водопроводимостта от естествено и изкуствено преграждане. Застрояването на западния охранителен канал е основен фактор за дадените човешки жертви и сериозни материални щети, се посочва още в заключението на ситуационната експертиза. Сравнението на регулационните планове на квартала от 1978 година и 1989 година показва, че застрояването се е осъществявало по посока на дерето и все по-голяма част от коритото му. Всички жилищни постройки на ул. „Горна студена“ – от номер 68 до номер 50, са построени извън границите на имотите, определени в регулация от 1989 година и с изключително голяма плътност на застрояване. Подобна е ситуацията и с домовете на ул. „Гривица“, където строителството е било извършено върху закрита част върху западния охранителен канал. Категоричен е изводът на експертите, че жертвите и материалните щети щяха да са значително по-малко, ако тези жилищни сгради не са били изградени в коритото на дерето на самия път на водата, където ударната сила на високата вълна на кално-каменния поток е била най-голяма. В същото време тези сгради са поели силата на ударната вълна, като са намалили нейната скорост и височина. По този начин са предотвратили още по-големи материални щети, а най-вероятно и други човешки жертви, посочват експертите. Водопроводимостта на източното и западното дере е намалена и в урбанизираната и в извън урбанизираните зони от дървета, храстова растителност, а в границата на военното поделение 26 800, което е разположено по източния скат на западното дере, построените две сгради също са намалили проводимостта на дерето. Обезлесяването на деретата чрез незаконна сеч не е фактор за формиране на високата вълна. Незначителни за мащаба на бедствието са също битовите и строителните отпадъци по скатовете и коритата на деретата. 13-те човешки жертви по време на водното бедствие се дължат и на недостатъчна осведоменост на жителите на квартала за опасността от наводнение и подготовката им за адекватна реакция за защита. Според заключението на вещите лица кметът на Варна е изпълнил задълженията си по организация на плана за защита при бедствия, както и овладяването и преодоляването на последиците от него, временното извеждане и настаняване на пострадалите лица, оценката на състоянието на засегнатите общински имоти, както и при извършването на неотложни възстановителни дейности. В експертизата вещите лица констатират също, че централните органи на изпълнителната власт в лицето на Министерството на регионалното развитие и благоустройството не изпълняват задълженията си за оценка и картографиране на геоложки риск на територията на община Варна, включително на пострадалия от бедствието варненски квартал. Липсата на такава оценка на риска предопределя и липса на активни действия на всички управленски нива.\r\nРегистрираните до 2014 година на територията на община Варна и кв. „Аспарухово“ свлачища за неотложно укрепване са планирани за изпълнение през 2019 година, когато ще бъдат отпуснати 2 млн. лева, става ясно от експертизата..\r\nМарияна ВАЛЕНТИНОВА", "date": "2017-06-17", "title": "Застрояването на западния канал в кв. „Аспарухово“ във Варна е основен фактор за човешките жертви при наводнението през 2014 г. (ОБЗОР)"}
{"url": "http://www.focus-news.net/news/2017/06/17/2405874/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Американски военноморски есминец се сблъска японски търговски кораб югозападно от Йокосука, Япония, предава Guardian.\r\nВ изявление на Военноморските сили на САЩ (ВМС) се казва, че USS Фицджерълд се е сблъскал с търговски съд на 56 морски мили югозападно от Йокосука. Все още се определя размера на пораженията по американския съд, както и възможните жертви.\r\nОт ВМС на САЩ са поискали помощ от японската Брегова охрана.\r\n***Британският финансов министър Филип Хамънд чертае планове за „мек Брекзит“, чийто приоритет ще бъде „запазването на работните места“, пред възможността на Великобритания да сключва свободни търговски споразумение, след напускането на Европейския съюз, предава Telegraph.\r\nИзточници от „Уайтхол“ твърдят, че Филип Хамънд настоява за сделка, при която Обединеното кралство ще запази асоциирано членство в митническия съюз на ЕС, но ще има свободата да води независими търговски преговори.\r\nПо време на срещата на финансовите министри на ЕС в Люксембург, финансовият министър Хамънд съвсем ясно даде да се разбере, че няма да се откаже от съпротивата си срещу „твърд Брекзит“.\r\n*** Антитерористи провеждат разследване, след като полицията е арестувала мъж пред британския парламент, по подозрение, че има нож, предава The Times .\r\nМъжът е бил задържан близо до „Уестминстър бридж“, недалеч от мястото, където терорист уби полицай през март.  \r\nЗадържаният е черен мъж, на около 30 години, който е носел черни дънки, бяла тениски и сив суичър с качулка. Бил е отведен от полицейски бус с охрана от 4 полицаи. Разследването по случая продължава.\r\n***Допълнителен разход от 5000 лири е можел да направи сградата „Гренфел Тауър“ по-устойчива на огън, предава The Sun .\r\nПри строежа на сградата са били сложени стотици алуминиеви панели на стойност 8.6 милиона лири.  Те са били произведени от базираната в САЩ компания „Рейнобонд“, която прави три типа облицовки. Два от тези три типа облицовки са с огнеупорни ядра. \r\nСпециалисти смятат, че по-евтината облицовка, която е запалима, и която е забранена в САЩ, е била използвана от фирмата построила сградата.\r\nСчита се, че облицовката е спомогнала значително за разпространяването на пламъците.\r\nВчера излезе информация, че е можело да бъда инсталирани и пожарогасители на стойност едва 200 хиляди лири, което е само малка част от цената на сградата. Освен това, огнеупорните панели са стрували 24 лири на кв.м., което е само с 2 лири повече от забранения в САЩ вид, който е бил използван при строежа на „Гренфел тауър“.\r\nПри около 2000 кв.м. облицовка на „Гренфел Тауър“, това би струвало допълнително 5000 лири. Експерти твърдят, че този допълнителен разход би предотвратил или поне ограничил трагедията, която разтърси Лондон.", "date": "2017-06-17", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/06/17/2405877/nine-oclock-ministar-predsedatelyat-na-saksoniya-stanislav-tilich-podkrepi-reshenieto-na-rumanskiya-premier-grindeanu-da-ne-podava-ostavka.html", "text": "Министър-председателят на германската провинция Саксония Станислав Тилич, който е на посещение в Сибиу заяви, че ако Румъния би „загубила лицето си пред международната общност“, ако премиерът Гриндеану бе подал оставка, предава румънското издание Nine O’Clock .\r\n„Ако румънският премиер се бе оттеглил вчера, Румъния би загубила лице пред международната общност. Имате конституция и закони, които казват как се избират и отстраняват министър-председатели, и никой от тях не казва, че един партиен лидер може да направи, което и да било от тези неща. Премиерът се подчини на закона в случая, което е важно за имиджа на Румъния, като страна, в която има върховенство на закона“, каза Станислав Тилич.\r\nЗапитан дали политическите проблеми на Румъния влияят на интересите на германските инвеститори, саксонският премиер отговори положително. Симеон Миланов", "date": "2017-06-17", "title": "Nine O’Clock: Министър-председателят на Саксония Станислав Тилич подкрепи решението на румънския премиер Гриндеану да не подава оставка"}
{"url": "http://www.focus-news.net/news/2017/06/17/2405873/reuters-yaponskata-bregova-ohrana-potvardi-che-7-dushi-ot-ekipazha-na-amerikanskiya-esminets-koyto-se-sblaska-s-tovaren-korab-lipsvat.html", "text": "Японската брегова охрана потвърди, че 7 души от екипажа на „USS Фицджерълд“ са изчезнали, след сблъсъка с търговски съд плаващ под филипинско знаме, югозападно от Йокосука, предава Reuters .\r\nБреговата охрана също така каза, че американският боен кораб се пълни с вода, но няма опасност да потъне, докато товарният кораб е успял е успял да потегли без проблеми. Симеон Миланов", "date": "2017-06-17", "title": "Reuters: Японската брегова охрана потвърди, че 7 души от екипажа на американския есминец, който се сблъска с товарен кораб липсват"}
{"url": "http://www.focus-news.net/news/2017/06/17/2405879/albanian-daily-news-albanskiyat-premier-edi-rama-prizova-politsaite-i-uchitelite-da-sabirat-glasove-za-sotsialisticheskata-partiya.html", "text": "По средата на електорална кампания и обвинения срещу държавни чиновници в корупция, премиерът на Албания Еди Рама направи необичаен призив от Кучова, предава албанското издание Albania Daily News .\r\nТой призова всички полицаи и учителите, в извънработно време, да помогнат в електоралната кампания и да събират гласове за Социалистическата партия.\r\n„Призовавам учителите в цяла Албания, както и полицаите, да се фокусират върху кампанията на Социалистическата партия, когато официалното им работно време свърши“, каза Еди Рама. Симеон Миланов", "date": "2017-06-17", "title": "Albanian Daily News: Албанският премиер Еди Рама призова полицаите и учителите да „събират гласове за Социалистическата партия“"}
{"url": "http://www.focus-news.net/news/2017/06/17/2405876/vladimir-putin-s-amerikantsite-byahme-blizo-do-postiganeto-na-sporazumenie-za-siriya-no-te-se-otkazaha-v-posledniya-moment.html", "text": "Президентът на Русия Путин заяви в интервю с американския режисьор Оливър Стоун, че Русия и администрацията на бившия президент Барак Обама са били близо до постигането на споразумение за Сирия, но САЩ са се отказали в последния момент, най-вероятно по политически причини, съобщава Риа Новости .\r\n„Вие знаете, че в действителност, ние с администрацията на Обама почти стигнахме до споразумение за съвместни действия в Сирия“, каза Путин.\r\n„Обсъджали сме въпроса за координацията, свързана с безопасността на нашите самолети, но за съжаление само това успяхме да направим.  Нищо повече“, заяви руският президент.\r\n„Бяхме много близо до постигането на такова съглашение, но в последния момент нашите американски партньори се отказаха, както считам по политически причини“, добави Владимир Путин.  Симеон Миланов", "date": "2017-06-17", "title": "Владимир Путин: С американците бяхме близо до постигането на споразумение за Сирия, но те се отказаха в последния момент"}
{"url": "http://www.focus-news.net/news/2017/06/17/2405880/pravitelstvoto-shte-reformira-administrativnoto-obsluzhvane-chrez-sluzheben-dostap-do-danni-ot-registri-obzor.html", "text": "Правителството ще реформира административното обслужване чрез служебен достъп до данни от регистри. Това стана ясно от думите на вицепремиера Томислав Дончев по време на работна среща с представители на местната власт, държавните институции и браншови организации, на която се обсъдиха мерките за намаляване на административната тежест и облекчаване на режимите за работа с гражданите. Той обясни, че няма намерение да се задоволят с просто повишаване на качеството на административното обслужване, боядисване или освежаване на един информационен център. Според него нещата трябва да бъдат поставени на принципна основа. По думите му първите 12 регистри, които са годни за справки по служебен път, чрез подходящи промени, ще задължат всички да престанат да искат документ от гражданина за услугата. „Да я базират изцяло на справки между различните ведомства по електронен път. Имаме кариеси - звена, където административното обслужване е безобразно, защото няма компютри, помещенията са неприветливи, има опашки, на които се чака по един ден“, добави той. \r\nДончев подчерта, че имат информация за многобройни нарушения за въвеждането на такси. Според вицепремиера областните управители трябва да бъдат по-активни. \r\nТой заяви, че свидетелство за съдимост може да отпадне след няколко седмици, ако не са необходими допълнителни нормативни промени. По думите му регистърът, който позволява справки по служебен път, е наличен. „Трябва да се реши въпросът с тези 3,8 млн. по-малко приходи, но това не е аргумент. В крайна сметка, като не се предоставя тази услуга, те и разходите ще бъдат по-малко“, обясни вицепремиерът. Дончев каза още, че има техническа инфраструктура да се въведе нова услуга и когато става дума за разпореждане по покупко-продажба на автомобил, услугата да се предоставя в съответната нотариална кантора и да се избегне ходенето до КАТ. \r\nМинистър-председателят Бойко Борисов посочи, че когато има административна тежест или хората си загубят дни за един документ, се създава усещане и за тревожност, и за корупция, и за напрежение в обществото. Той също заяви, че иска свидетелството за съдимост да отпадне като такъв документ, тъй като това би могло при отворения регистър да се проверява от всеки. „Да, ще се загубят такси, но 26 млн. човекочаса се губят за вадене на удостоверение в държавата. Ако се сметнат таксите, които общините и държавата получава на фона на огромната загуба в бизнеса или нервите на гражданите, мисля, че ще съумеем да ги поемем като бюджет“, коментира премиерът. По думите му на някои места законите не се спазват за намаляване на административната тежест и там ще бъдат наложени санкции и глоби. \r\nМинистърът на регионалното развитие и благоустройството Николай Нанков обясни, че е унаследено мнението, че българинът трябва да си извади документ на хартия. Той даде за пример София, като посочи, че електронната скица се приема без да е нужно разпечатването на хартия. Според него електронната скица става безсмислена, когато бъде искана на хартия с подпис и печат. Нанков уточни, че около 70 000 заявления са получени в София за 2016 г., като само 6800 от тях са заявени по електронен път. Според регионалния министър това е една от причините за ежедневните струпвания и опашки\r\nПравосъдният министър Цецка Цачева потвърди, че нормативният хаос е налице и трябва в спешен порядък да се изготвят две неприети наредби. „Министерството на регионалното развитие и благоустройството и Министерството на правосъдието са отговорните институции, които трябва да ги внесат за гласуване. Поемам ангажимент веднага да стартирам работата по тази наредби още днес. За правосъдието две са звената, в които има струпване на граждани, а това създава напрежение по отношение на услугите. В Агенцията по вписванията има забавяне на процедури по обществени поръчки. Търговският регистър също е проблемен. Има осигурени средства“, обясни Цачева. Тя уточни, че до сряда няма да са готови. „Материята не е лесна. За да се прецизират тези текстове, е необходимо време, г-н Борисов. Нека да не залитаме в другата крайност“, посочи тя. \r\nЦачева добави, че в двуседмичен срок ще бъдат качени на сайтовете на правосъдното министерство и МРРБ за обществено обсъждане не двете наредби.\r\nЛюба АЛЕКСИЕВА", "date": "2017-06-17", "title": "Правителството ще реформира административното обслужване чрез служебен достъп до данни от регистри (ОБЗОР)"}
{"url": "http://www.focus-news.net/news/2017/06/17/2405875/afp-islyamska-darzhavapoe-otgovornost-za-napadenieto-sreshtu-izraelski-politsai.html", "text": "„Ислямска държава“ пое отговорност за нападението срещу израелски полицаи в Стария град на Ерусалим, предава Reuters .\r\nТова е първото нападение на „Ислямска държава“ на израелска територия. Екстремистката групировка каза в изявление, че трима от бойците й са нападнали „група евреи“. Нападателите са били убити от израелската полиция. Групировката предупреждава, че „това няма да е последната атака“.\r\nПо време на нападението полицай бе убит, а други ранени, твърдят терористите.\r\nВ изявлението си „Ислямска държава“ твърди, че това е „отмъщение за религията на Аллах и светините на поруганите мюсюлмани. Нека евреите наблюдават краха на държавата си от ръцете на войниците на халифата“. Симеон Миланов", "date": "2017-06-17", "title": "AFP: „Ислямска държава“пое отговорност за нападението срещу израелски полицаи"}
{"url": "http://www.focus-news.net/news/2017/06/17/2405878/tanyug-dvama-grazhdani-na-bosna-i-hertsegovina-sa-arestuvani-za-planirano-napadenie.html", "text": "Петима души измежду, които и двама граждани на Босна и Херцеговина са арестувани, предава Танюг. Мъжете са били задържани близо до село Иманли, което се намира на сирийско-турската граница, съобщават местни медии. Групата е задържана при опит да пресече границата. Службите за сигурност твърдят, че въпросните лица са планирали терористични нападения.Симеон Миланов", "date": "2017-06-17", "title": "ТАНЮГ: Двама граждани на Босна и Херцеговина са арестувани за планирано нападение"}
{"url": "http://www.focus-news.net/news/2017/06/17/2405862/mihail-gorbachov-helmut-kol-be-izklyuchitelna-lichnost.html", "text": "Бившият съветски лидер Михаил Горбачов отдаде почит на бившия германски канцлер Хелмут Кол, който почина, предава AFP.\r\nГорбачов заяви, че Хелмут Кол е бил „изключителна личност“, и е показвал „дълбок интерес към Русия“.\r\nМихаил Горбачов, който е на 86 отдаде почит на Хелмут Кол, като подчерта как покойният канцлер е довел до обединението на Източна и Западна Германия, което не е лишено от „риск“.\r\nНякогашният лидер на СССР заяви, че Хелмут Кол винаги е „взимал под внимание интересите на другите“.\r\n„Без съмнение той бе изключителна личност, която остави белега си върху германската, европейската и световната история“, добави Горбачов. Симеон Миланов", "date": "2017-06-17", "title": "Михаил Горбачов: Хелмут Кол бе изключителна личност"}
{"url": "http://www.focus-news.net/news/2017/06/17/2405885/pregled-na-mezhdunarodnite-novini-do-6-chasa-agentsiya-fokus.html", "text": "Гръцкият външен министър отдаде почит на бившия германски канцлер Хелмут Кол, който почина на 87 годишна възраст, предава Ekathimerini.\r\nОт гръцкото министерство описаха Хемлут Кол като лидер „с чувство за историческа отговорност, който доведе до реализация историческите усилия за мирно обединение на Германия. Той бе една от най-емблематичните личности в следвоенна Европа, и един от архитектите и визионерите на европейското обединение, който работеше за мира и демокрацията в Европа“, казаха от Министерство на външните работи на Гърция.\r\n*** В тристранен телефонен разговор между лидерите на Катар, Турция и Франция, турският президент Ердоган призова за продължаване на диалога за разрешаването на кризата в Персийския залив, предава Anadolu Agency .\r\nРеджеп Тайип Ердоган повдигна редица въпроси относно последните събития в Персийския залив, по време на телефонния си разговор с френския президент Макрон и емира на Катар шейх Тамим бин Хамад ал Тани.\r\nТримата лидери се съгласиха, че само диалогът и преговорите ще намалят напрежението между Катар, Саудитска Арабия, Бахрейн, Египет и ОАЕ.\r\n*** Азербайджанските въоръжени сили нарушиха примирието с Армения на 16 юни в 18:05 местно време, когато техни части са убили с гранатомети трима бойци от Отбранителната армия на Арцах (Нагорни-Карабах). Загиналите са Араик Матинян, Виген Петросян и Вардан Саргасян, и тримата родени 1997 г., предава Armenpress .\r\nОт Министерството на отбраната на непризнатата република Нагорни-Карабах, са изказали съболезнованията си на семействата на загиналите, и са заявили, че ще разследват случая.\r\n*** Още един американски президент си спомни за Хелмут Кол в този тъжен за света ден. \"Той бе призован да отговори на някои от най-монументалните въпросите на своето време\", се казва в изявление бившия държавен глава на САЩ Бил Клинтън, съобщава изданието Focus.\r\n\"С правилните отговори, той постигна обединението на една силна, просперираща еврозона и създаването на Европейския съюз\", се казва още в текста. \r\nКлинтън, който бе президент в периода 1993-2001 г., припомни посещението си в Берлин след обединението. \"Никога няма да забравя как през 1994 г.  минах с него през Бранденбургската врата. Имаше масов митинг от източната страна и аз видях реална надежда в очите на десетки хиляди млади хора. Знаех, че в този момент Хелмут Кол е човекът, който може да им помогне да реализират мечтите си. Историята показва, че той е постигнал това\", сподели бившият американски президент.\r\nЗаедно със съпругата си Хилъри, Бил Клитън поднесе съболезнования на семейството на починалия, включително на вдовицата и децата му, но също и на целия германския народ.\r\n***Американски военноморски есминец се сблъска японски търговски кораб югозападно от Йокосука, Япония, предава Guardian.\r\nВ изявление на Военноморските сили на САЩ (ВМС) се казва, че USS Фицджерълд се е сблъскал с търговски съд на 56 морски мили югозападно от Йокосука. Все още се определя размера на пораженията по американския съд, както и възможните жертви.\r\nОт ВМС на САЩ са поискали помощ от японската Брегова охрана.\r\n***Британският финансов министър Филип Хамънд чертае планове за „мек Брекзит“, чийто приоритет ще бъде „запазването на работните места“, пред възможността на Великобритания да сключва свободни търговски споразумение, след напускането на Европейския съюз, предава Telegraph.\r\nИзточници от „Уайтхол“ твърдят, че Филип Хамънд настоява за сделка, при която Обединеното кралство ще запази асоциирано членство в митническия съюз на ЕС, но ще има свободата да води независими търговски преговори.\r\nПо време на срещата на финансовите министри на ЕС в Люксембург, финансовият министър Хамънд съвсем ясно даде да се разбере, че няма да се откаже от съпротивата си срещу „твърд Брекзит“.\r\n***Премиерът Бенямин Нетаняху ограничи разрешителните, които се дават на палестинци по време на месец Рамадан за посещения в Израел, предава The Times of Israel.\r\nИзраелските власти бяха премахнали някои рестрикции за преминаването на палестинци от Западния бряг за месец Рамадан, включително позволения за семейни посещения през неделните дни. След атаката срещу служители на израелската Гранична охрана, Бенямин Нетаняху реши да прекрати издаването на разрешителни за семейни визити.\r\nИзраелският премиер остави разрешителните, които се дават на палестински мъже над 40 годишна възраст от Западния бряг, за петъчни молитви в Ерусалим.\r\n*** Посолството на САЩ в Таджикистан предупреди гражданите си, че има риск от терористични атентати в страната, предава Интерфакс .\r\nНа сайта на посолството пише, че различни терористични организации „ могат да се стремят към извършването на нападения на територията на Таджикистан, в това число и срещу интересите на САЩ, както и американското посолство“.\r\nОт посолството предупреждават американските граждани, които се намират в Таджикистан да избягват районите по границата с Афганистан, както и да избягват места, където има голямо струпване на хора, в това число и градския транспорт.\r\n***Японската брегова охрана потвърди, че 7 души от екипажа на „USS Фицджерълд“ са изчезнали, след сблъсъка с търговски съд плаващ под филипинско знаме, югозападно от Йокосука, предава Reuters .\r\nБреговата охрана също така каза, че американският боен кораб се пълни с вода, но няма опасност да потъне, докато товарният кораб е успял е успял да потегли без проблеми.\r\n*** „Ислямска държава“ пое отговорност за нападението срещу израелски полицаи в Стария град на Ерусалим, предава Reuters .\r\nТова е първото нападение на „Ислямска държава“ на израелска територия. Екстремистката групировка каза в изявление, че трима от бойците й са нападнали „група евреи“. Нападателите са били убити от израелската полиция. Групировката предупреждава, че „това няма да е последната атака“.\r\nПо време на нападението полицай бе убит, а други ранени, твърдят терористите.\r\nВ изявлението си „Ислямска държава“ твърди, че това е „отмъщение за религията на Аллах и светините на поруганите мюсюлмани. Нека евреите наблюдават краха на държавата си от ръцете на войниците на халифата“.\r\n***Петима души измежду, които и двама граждани на Босна и Херцеговина са арестувани, предава Танюг. Мъжете са били задържани близо до село Иманли, което се намира на сирийско-турската граница, съобщават местни медии. Групата е задържана при опит да пресече границата. Службите за сигурност твърдят, че въпросните лица са планирали терористични нападения.\r\n***Истанбулски съд издаде заповед за ареста на бившия истанбулски полицейски началник Хюсейн Чапкън, както и бившия губернатор на провинция Денизли Абдулкадир Демир, заради предполагаеми връзки с организацията на Фетхуллах Гюлен, предава Anadolu Agency .\r\nПървото изслушване по случая ще е на 23 август. Тридесетият истанбулски Наказателен съд прие искането на обвинението за тежки присъди на 15 бивши държавни служители, включително петима губернатори, както и Хюсейн Чапкън и Абдуркадир Демир.\r\n13 от 15 заподозрени са задържани, с изключение на Хюсейн Чапкън и бившия губернатор на Денизли Абдулкадир Демир. Сред заподозрените е и бившият истанбулски управител Хюсейн Авни Мутлу.\r\n*** Израелските отбранителни сили (ИОС) обградиха и блокираха селото Деир Абу Машал, което се намира на Западния бряг, предава The Jerusalem Post .\r\nСмята се, че това е селото, от което са дошли тримата палестинци, които извършиха смъртоносно нападение срещу израелски полицаи, което резултира в смъртта на 23 годишната Хадас Малка.\r\nСпоред израелските военни, над селото е наложена пълна блокада, като единственото изключение е за хуманитарна помощ.", "date": "2017-06-17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/06/17/2405881/reuters-kuba-e-nedovolna-che-donald-tramp-se-vrashta-kam-erata-na-po-studeniotnosheniya.html", "text": "Кубинците са недоволни, че се връщат към ерата на студени отношения със САЩ, предава Reuters .\r\nАмериканският президент Доналд Тръмп реши да  се върне към част от исторически студените отношения с Куба.\r\nПрезидентът Тръмп обяви план за затягане на режима за пътуване на американски граждани до Куба, както и възможностите за правене на бизнес от страна на американски компании с кубински предприятия.\r\nТози нов удар срещу кубинската икономика идва, след като страната вече има проблеми с намалелите доставки на петрол от съюзна Венецуела.  Симеон Миланов", "date": "2017-06-17", "title": "Reuters: Куба е недоволна, че Доналд Тръмп се връща към ерата на „по-студени“отношения"}
{"url": "http://www.focus-news.net/news/2017/06/17/2405883/anadolu-agency-turski-sad-osadi-bivsh-istanbulski-politseyski-nachalnik-i-bivshiya-gubernator-na-provintsiya-denizli-za-predpolagaemi-vrazki-s-fethullah-gyulen.html", "text": "Истанбулски съд издаде заповед за ареста на бившия истанбулски полицейски началник Хюсейн Чапкън, както и бившия губернатор на провинция Денизли Абдулкадир Демир, заради предполагаеми връзки с организацията на Фетхуллах Гюлен, предава Anadolu Agency .\r\nПървото изслушване по случая ще е на 23 август. Тридесетият истанбулски Наказателен съд прие искането на обвинението за тежки присъди на 15 бивши държавни служители, включително петима губернатори, както и Хюсейн Чапкън и Абдуркадир Демир.\r\n13 от 15 заподозрени са задържани, с изключение на Хюсейн Чапкън и бившия губернатор на Денизли Абдулкадир Демир. Сред заподозрените е и бившият истанбулски управител Хюсейн Авни Мутлу. Симеон Миланов", "date": "2017-06-17", "title": "Anadolu Agency: Турски съд осъди бивш истанбулски полицейски началник и бившия губернатор на провинция Денизли за предполагаеми връзки с Фетхуллах Гюлен"}
{"url": "http://www.focus-news.net/news/2017/06/17/2405889/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес валежите ще обхванат страната, като най-късно ще завали в крайните югоизточни райони. На много места ще има гръмотевични бури и ще има условия за градушки. Вятърът ще се ориентира от запад-северозапад в повечето райони ще е слаб, в Дунавската равнина – умерен, временно до силен и с него ще нахлува студен въздух. Максималните температури ще са между 22° и 27°, в София около 22°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n- АМ \"Хемус\" София - Ябланица от км 0+000 до км 78+554;\r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Монтаж и демонтаж на пътни табели при следния график: \r\nПосока София – Бургас:\r\n- 19.06.2017 г. - 08,00 ч. до 17,00 ч. – км 111+960 в посока Бургас\r\n- 20.06.2017 г. - 08,00 ч. до 17,00 ч. – км 120+000 в посока Бургас\r\n- 21.06.2017 г. - 08,00 ч. до 17,00 ч. – км 150+140 в посока Бургас\r\nПосока Бургас - София:\r\n- 22.06.2017 г. - 08,00 ч. до 17,00 ч. – км 150+628 в посока София\r\n- 23.06.2017 г. - 08,00 ч. до 17,00 ч. – км 133+463 и км 133+344 в посока София\r\n- 26.06.2017 г. - 08,00 ч. до 17,00 ч. – км 121+064 и км 112+667 в посока София \r\nПВ Царацово:\r\n- 27.06.2017 г. - 08,00 ч. до 17,00 ч. – км 2+900 и км 2+150 в посока София\r\nДвижение в свободната лента съгласно временната организация на движение. Срок до 27.06.2017 г.\r\nобласт Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 26.06.2017 г. \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 15.07.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017г.; област Кюстендил: участъка от км 56+000 до км 91+000 Дупница-Благоевград – ремонтни дейности (косене на тревни площи). Стесняване на една от лентите за движение. Срок до 18.06.2017 г.; област Благоевград: п.в. Петрич-Мелник- Кулата при км 153+180 – частични ремонти на пътната настилка. Движението се извършва в едната лента съгласно поставените пътни знаци. Срок до 17.06.2017 г.; п.в. Ген. Тодоров при км 159+228 – частични ремонти на пътната настилка. Движението ще се извършва в едната лента съгласно поставените пътни знаци. Срок до 17.06.2017 г.;\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 26.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по път Монтана-Сумер от км 112+000 до км 121+000, поради полагане на хоризонтална маркировка. Срок до 19.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n- посока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; Краводер-Враца от км 129+000 до км 143+164 – ремонт на ограничителни системи. Срок до 23.06.2017г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: от км 328+000 до км 356+000 Дупница-Благоевград движение с повишено внимание – косене на тревни площи по банкети. Стесняване на една от лентите за движение. Срок до 18.06.2017 г.;п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; в тунел Дупница от км 328+100 до км 328+375 – движение с повишено внимание, поради авария в ел. захранването. Осветлението е слабо, не работи и светофарната уредба. Стесняване на две от лентите за движение. Срок до 19.06.2017 г.; област Благоевград: между Благоевград и Кресненско ханче от км 357+000 до км 392+000 – косене и рязане на храсти от ляво и дясно на пътя. Срок до 23.06.2017 г.; между Благоевград и Симитли от км 357+000 до км 377+000 – почистване на окопи. Движение  в лява или дясна лента за движение. Срок до 23.06.2017 г.; от км 397+150 до км 401+420 /в гр. Кресна/ – миене на пътя и полагане на  хоризонтална маркировка за ограничаване на скоростта. Движение в лява или дясна лента за движение. Срок до 23.06.2017 г.; между Кресна и отклонението Петрич-Мелник от км 400+000 до км 426+000 – косене и рязане на храсти от ляво и дясно на пътя. Движение в лява или дясна лента за движение. Срок до 23.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: Русе-Разград-Шумен от км 37+300 до км 93+500 – полагане на маркировка, движение с повишено внимание. Срок до 23.06.2017 г.; област Русе: провеждане на традиционно автомобилно състезание път І-2 Русе-Разград от км 7+495 до км 9+000. Движението се извършва по обходни маршрути както следва:\r\n1. София – Русе по път І-5  в района на състезанието се пренасочва към бул.”Гоце Делчев” – ул.”Васил Левски”  при кръстовище с бул.”Христо Ботев”– кв.”Чародейка-Север” – пътен възел”Розова долина” – (РП l -2)  за „Дунав мост и обратно”.\r\n2. Разград -. Русе движението се извършва през бул.”Христо Ботев” (част от РП І–2) кръстовище при км 9+000 - бул.”Васил Левски” – кв.”Чародейка- Север” – пътен възел „Розова Долина” – пътен възел „Мототехника” – (РП І -2)  за „Дунав мост и обратно”.\r\n3.Силистра – София/Варна -  движението ще се извърши през (РП І–5) - пътен възел „Розова долина” – кв.”Чародейка – Север” – бул”Васил Левски” (за Варна) - бул.”Гоце Делчев” – бул.”България” - (РП І–5) (за София) участъците са сигнализирани с пътни знаци съгласно Закона за движение по пътищата, Наредба №3 за ВОБД. Движението ще се регулира от служители на пътна полиция. Движението ще се нормализира от 20:00 часа на 17.06.2017 г. и от 19:00 часа на 18.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Ябланица от км 150+000 до км 164+000 – движение с повишено внимание поради ремонтни работи – косене по банкети и изсичане на храсти. Срок до 17.06.2017 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: граница Ловеч-о.п Севлиево-граница В. Търново от км 90+000 до км 92+500 – движение с повишено внимание, поради изсичане на храсти. Срок до 20.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 23.06.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.\r\nНадлез Кирково-ГКПП Маказа – ограничено движението на МПС над 3,5 т; \r\nП.в.Кирково-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Стара Загора: Стара Загора-с. Бъдеще – стесняване на едната лента, поради ремонтни дейности (рязане на храсти). Срок до 18.06.2017 г.; област Габрово: Габрово-Шипка от км 155+200 до км 170+000 – движение в едната лента поради подмяна на ограничителни системи. Срок до 19.06.2017 г.; област Русе: провеждане на мотосъстезание – „Организиране на скоростна отсечка по дясно платно на републикански път І-5 Русе – Бяла – В.Търново – посока Русе – В.Търново от км 4+758 / преди отбивката за хижа „Приста”/ - до км 6+799 / до КПП – изход София /.  Движението в този участък ще се извършва двупосочно в ляво платно съгласно одобрен проект и становище на ОДМВР Русе сектор „Пътна полиция” за временна организация и безопасност на движението. Ограничение на скоростта 40 км./ч. Движението ще се регулира от служители на пътна полиция. Срок до 17.06.2015 г.; провеждане на традиционно автомобилно състезание по  път І-5 Русе-В.Търново от км 0+000 до км 1+295 дясно платно и от км 0+000 до км 0+801 ляво платно Движението ще се извършва по обходни маршрути както следва:\r\n1.София – Русе по път І-5  в района на състезанието се пренасочва към бул.”Гоце Делчев” – ул.”Васил Левски”  при кръстовище с бул.”Христо Ботев”– кв.”Чародейка-Север” – пътен възел”Розова долина” – (РП l -2)  за „Дунав мост и обратно”.\r\n2.Разград -. Русе движението се извършва през бул.”Христо Ботев” (част от РП І–2) кръстовище при км 9+000 - бул.”Васил Левски” – кв.”Чародейка- Север” – пътен възел „Розова Долина” – пътен възел „Мототехника” – (РП І -2)  за „Дунав мост и обратно”.\r\n3.Силистра – София/Варна -  движението ще се извърши през (РП І–5) - пътен възел „Розова долина” – кв.”Чародейка – Север” – бул”Васил Левски” (за Варна) - бул.”Гоце Делчев” – бул.”България” - (РП І–5) (за София) участъците са сигнализирани с пътни знаци съгласно Закона за движение по пътищата, Наредба №3 за ВОБД. Движението ще се регулира от служители на пътна полиция. Движението ще се нормализира от 20:00 часа на 17.06.2017 г. и от 19:00 часа на 18.06.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли - Разлог - Гоце Делчев - граница Гърция от км 5+000 до км 10+000 /от Симитли до с. Градево/ – косене и рязане на храсти от ляво и дясно на пътя. Срок до 23.06.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-198 Гоце Делчев-Петрич над АМ Струма при км 163+020 – ремонт на пътната настилка. Движение в едната лента за движение съгласно поставените пътни знаци. Срок до 17.06.2017 г.; път ІІІ-1006 Благоевград-Падеж от км 3+000 до км 10+000 – изпълнение на подвижни работи – косене и рязане на храсти Движението в лявата или дясната лента за движение, съгласно поставените знаци. Срок до 23.06.2017 г.; път ІІІ-1007 Полето-Брежани от км 2+000 до км 6+000  – косене и косене на храсти. Движение в лявата или дясната лента за движение, съгласно поставените знаци. Срок до 23.06.2017 г., път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път III-539 Вратица-Айтос от км 30+000 до км 44+000 –почистване на окопи и оформяне на банкети. Движение с повишено внимание. Срок до 25.06.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.;  път II-79 от км 38+000 до км 86+000 Желязковo-Константиново се извършва косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 Созопол-Царево от км 20 до км 49 – рязане на храсти и косене на трева. Срок до 30.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1002 Враца-Мездра от км 3+000 до км 17+000 – частични ремонти на асфалтовата настилка. Двупосочно движение в едно платно в работните участъци. Срок до 19.06.2017г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-552 Трявна-Жълтеш от км 17+000 до км 31+000 – движение в една лента, поради подмяна на ограничителни системи. Срок до 19.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5522 Габрово- Орловци от км 2+300 до км 5+000 – движение в една лента, поради подмяна на ограничителни системи. Срок до 19.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 23.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 21.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът II-35 Ломец-Балканец от км 71+044 до км 82+015 – движение в една лента, поради полагане на хоризонтална маркировка в оста на пътя. Срок до 17.06.2017 г.; път III-3505 Стефаново-Велчево от км 13+431 до км 30+380 – косене по банкети. Срок до 17.06.2017 г.; \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 25.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІ-13 Стубел-Липен-Криводол от км 0+000 до км 10+380 – полагане на  хоризонтална маркировка. Срок до 19.06.2017 г.; път ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-305  Крушовица-Садовец от км 12+000 до км 25+000 – ремонтни дейности на асфалтовата настилка. Движение в една лента двупосочно. Срок до 17.06.2017 г.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 21.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 12+500 до км 28+848 – частичен ремонт на асфалтова настилка. Срок до 20.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-48 Градец-Мокрен от км 53+000 до км 54+000 – ремонт на мантинела. Движение с повишено внимание.Срок до 19.06.2017 г. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-868 Рудозем-вр. Средногорец от км 0+000 до км 9+900 – ремонтни дейности на асфалтовата настилка. Движение с повишено внимание, съобразно създадената организация на движение. Срок до 23.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-16 Елисейна-Своге от км 23+000 до км 50+000 – частични ремонтни дейности в дясната лента /посока Своге/. Движението се осъществява двупосочно в лявата лента /посока Елисейна/. Срок до 19.06.2017 г.; път II-18 Софийски околовръстен път при 25-ти километър – движението на МПС се извършва двупосочно в едното платно, поради ремонт на пътен възел Околовръстен път-Челопешко. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Необходимо е шофьорите да спазват стриктно поставената пътна сигнализация, ограничението на скоростта до 40 км/ч. и указанията на контролните органи. Срок до 17.06.2017 г. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-17", "title": "Актуална пътна обстановка"}
{"url": "http://www.focus-news.net/news/2017/06/17/2405888/donald-tramp-kubinskite-mi-priyateli-sa-mnogo-shtastlivi-ot-dneshnoto-mi-reshenie.html", "text": "Президентът Доналд Тръмп „туитна“, че кубинско-американските му приятели са „много щастливи“ от новата му политика спрямо Куба, предава The Hill.\r\n„Връщам се от Маями, където кубинско-американските ми приятели са много щастливи от днешното ми решение“, написа президентът Тръмп.\r\n„Друго обещание от кампанията, което не забравих!“, не пропусна да добави президентът на САЩ. Симеон Миланов", "date": "2017-06-17", "title": "Доналд Тръмп: Кубинските ми приятели са много щастливи от днешното ми решение"}
{"url": "http://www.focus-news.net/news/2017/06/17/2405886/reuters-pone-3-raneni-i-7-izcheznali-sled-sblasaka-mezhdu-amerikanskiya-eskadren-minonosets-i-targovski-korab-kray-bregovete-na-yaponiya.html", "text": "Седем души липсват, а поне трима са ранени от екипажа на американския ескадрен миноносец, който се сблъска с плаващ под филипинско знаме кораб, предава Reuters.\r\nОт Американския флот заявиха в изявление, че „USS Фицджералд“ се е сблъскал с търговски кораб към 2:30 местно време, на 56 морски мили от Йокусука. Това е изключително рядък инцидент в тези натоварени води.\r\nТрима на борда на ескадрения миноносец са били евакуирани по медицински причини, включително и командващият офицер комодор Брайс Бенсън, чието състояние е стабилизирано във военноморската база в Йокусука.\r\nДругите двама ранени са били прехвърлени в болницата заради разкъсвания и натъртвания. Издирват се 7 липсващи души от екипажа на бойния кораб. Симеон Миланов", "date": "2017-06-17", "title": "Reuters: Поне 3 ранени и 7 изчезнали след сблъсъка между американския ескадрен миноносец и търговски кораб край бреговете на Япония"}
{"url": "http://www.focus-news.net/news/2017/06/17/2405884/the-jerusalem-post-izraelskite-otbranitelni-sili-blokiraha-selo-na-zapadniya-bryag.html", "text": "Израелските отбранителни сили (ИОС) обградиха и блокираха селото Деир Абу Машал, което се намира на Западния бряг, предава The Jerusalem Post .\r\nСмята се, че това е селото, от което са дошли тримата палестинци, които извършиха смъртоносно нападение срещу израелски полицаи, което резултира в смъртта на 23 годишната Хадас Малка.\r\nСпоред израелските военни, над селото е наложена пълна блокада, като единственото изключение е за хуманитарна помощ. Симеон Миланов", "date": "2017-06-17", "title": "The Jerusalem Post: Израелските отбранителни сили блокираха село на Западния бряг"}
{"url": "http://www.focus-news.net/news/2017/06/17/2405887/blagoevgrad-vremenno-e-ogranicheno-dvizhenieto-v-ednata-lenta-na-pat-i-1-simitli-kresna-poradi-patnotransportno-proizshestvie.html", "text": "Временно е ограничено движението в едната лента на път I-1 Симитли - Кресна поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от Пътна полиция.", "date": "2017-06-17", "title": "Благоевград: Временно е ограничено движението в едната лента на път I-1 Симитли - Кресна поради пътнотранспортно произшествие"}
{"url": "http://www.focus-news.net/news/2017/06/17/2405892/nimh-dnes-na-mnogo-mesta-shte-ima-gramotevichni-buri-ima-usloviya-i-za-gradushki.html", "text": "Днес през страната ще премине студен атмосферен фронт. Ще има валежи от дъжд, като най-късно ще завали в крайните югоизточни райони. На много места ще има гръмотевични бури, има условия и за градушки. Това съобщи за Агенция „Фокус” дежурният синоптик Мартина Цветанова от Националния институт по метеорология и хидрология (НИМХ) при Българската академия на науките (БАН). Ще духа умерен, в Дунавската равнина и силен запад-северозападен вятър, с който ще прониква по-хладен въздух. Максималните температури ще са между 22° и 27°, в София около 22°. Атмосферното налягане ще е малко по-високо от средното за месеца, но ще продължи да се понижава.  \r\nПо Черноморието облачността ще се увеличи и ще има краткотрайни валежи от дъжд с гръмотевици. Ще духа слаб до умерен вятър предимно от запад. Максималните температури ще са между 22° и 25°. Температурата на морската вода е 19-23°. Вълнението на морето ще бъде 1-2 бала.  \r\nВ планините ще е облачно с краткотрайни валежи от дъжд и гръмотевици. Ще духа силен северозападен вятър. Ще нахлува студен въздух и максималната температура на височина 1200 метра ще е около 19°, на 2000 метра – около 9°.", "date": "2017-06-17", "title": "НИМХ: Днес на много места ще има гръмотевични бури, има условия и за градушки"}
{"url": "http://www.focus-news.net/news/2017/06/17/2405891/predstoyashti-sabitiya-v-stranata-za-17-yuni-agentsiya-fokus.html", "text": "***\r\nОт 14.00 часа министърът на регионалното развитие и благоустройството Николай Нанков ще инспектира приключилите ремонти на Аспаруховия мост. След това министърът ще направи оглед на двата охранителни канала в квартал „Аспарухово“, изградени със средства по фонд „Солидарност“ след наводненията през 2014 г.\r\n***\r\nОт 8.00 часа до 18.00 часа в централното фоайе на Съдебната палата, ще се проведе вторият ден от Общото събрание на съдиите за избор на членове на ВСС.\r\n***\r\nПродължава втората кандидатстудентска сесия на Софийския университет за учебната 2017/2018 г. От 09.00 часа ще се проведе изпит по история на България, а от 14.00 часа – изпит по химия. \r\n***\r\nОт 10.00 часа в „Парк Хотел Витоша София“, Франс Ауто, съвместно с Асоциацията за квалификация на автомобилистите в България, ще представи автомобил PEUGEOT трансформиран като учебен автомобил.\r\n***\r\nОт 10.00 до 19.00 часа в Sofia Ring Mall, финансовият портал MoitePari.bg организира първото по рода си в България Експо „МОИТЕ ПАРИ” - всичко за личните финанси, с участие на водещи финансови институции, полезна информация и съвети за личното финансово планиране.\r\n***\r\nЛидерът на БСП – София и председател на групата на БСП в СОС Калоян Паргов и народният представител от „БСП за България\" Николай Цонков ще проведат приеми за граждани в с. Чепинци от 10.30 часа и от 12.30 часа в с. Локорско. Приемните ще се състоят в кметствата на двете села.\r\n***\r\nОт 11.00 до 21.00 часа при Голямата поляна в Южния парк, ще се проведе благотворителна акция на Фондация „Рицари на доброто” в подкрепа на Център за деца с Аутизъм „Аутизъм днес” – „Рисувай с Дани и подай ръка”.\r\n***\r\nОт 16.00 часа в Литературен клуб „Перото” ще бъде проведена поредната дискусия, свързана с годината на детската книга. Тя се организира от Национален център за книгата – НДК е на тема „Детските книги и дигиталният свят”.\r\n***\r\nОт 18.30 часа на Лятната сцена в Борисовата градина ще се проведе основната вечер на 12 Международно издание на фестивала „СОФИЯ: ПОЕТИКИ“. \r\n***\r\nОт 12.00 часа ще се извърши зарибяване на река Чая в Асеновград с 25 000 млади пъстърви. Кампанията е на Лидл България със съдействието на Риболовен клуб „Балканка“. \r\n***\r\nОт 19.00 часа на пл. „Акад. Николай Хайтов“ в Асеновград ще се състои концерт на Клуба за танцово изкуство „Везеница”. Концертът бе част от програмата на Майските културни празници, но бе отменен заради лошото време.\r\n***\r\nОт 17,00 часа в новооткрития парк „Македония“ ще започне третото издание на фестивала „Франкофоли“.\r\n***\r\nОт 10.00 часа на площад „Св. св. Кирил и Методий“, заместник-министърът на земеделието, храните и горите д-р Лозана Василева ще открие пазар за хранителни продукти, под мотото „Фермерски пазар. Произведено в Бургас“.\r\n***\r\nОт 11.30 часа в офиса на ПП ГЕРБ в Сунгурларе народният представител от ГЕРБ - Бургас Галя Василева ще има приемен ден.\r\n***\r\nОт 10.00 до 14.00 часа в района, зад паметника на площад „Христо Ботев“ ще се проведе спортното събитие „Раздвижи се Враца“. \r\n***\r\nОт 11.00 часа на стадион „Осогово” ще се състои детски футболен турнир „Чери къп”.\r\n***\r\nОт 9.30 часа на площадката пред Детското влакче в парк „Простор\" ще се проведе деветнадесетия по ред Национален тракийски събор „Кърджали 2017“.\r\n***\r\nОт 20.30 часа край археологически комплекс „Татул“ ще бъде открито тазгодишното издание традиционния музикален фестивал „Нощта на Орфей“.\r\n***\r\nОт 10.00 часа в Панаирна палата 2 на Международен панаир – Пловдив ще се открие двудневния фестивал за електронни спортове и игри „Пловдив е-Арена“. Той ще продължи и на 18 юни. \r\n***\r\nОт 11.00 часа в с. Маноле, официално ще бъде открит културно-информационен център „Малтепе“.\r\n***\r\nВ 10.00 часа при кръговото кръстовище на път II-49 Търговище - Разград и път II-51 Бяла - Попово - Лозница, в близост до с. Трапище, ще започне рехабилитацията на близо 21 км от път II-49 Търговище - Разград.\r\n***\r\nОт 10.30 часа на площад „България“ – Амфитеатър ще се проведе състезание „Сървайвър в града“. \r\n***\r\nОт 10.00 часа в общинската спортна зала „Иван Вазов\", седемгодишната Фабиана Костадинова, която преди дни стана шампион на България по блиц шахмат, ще се срещне със световния шампион Анатоли Карпов, който ще открие в Стара Загора XI-я турнир по шахмат за деца „Тракийско конче“. Програмата на гросмайстора в Стара Загора включва среща с любители шахматисти в парк „Пети октомври“ в 11.00 часа, посещение на Мемориалния комплекс „Бранителите на Стара Загора“ и други забележителности на града.\r\n***\r\nОт 17.00 часа в НЧ „Св. Климент Охридски – 1858“ ще бъде представен спектакълът „Царевна  - лягушка“ (Царкинята жаба).\r\n***\r\nОт 18.30 часа в големия салон на НЧ „Родопска искра 1880“, ще се състои финалният кръг на Шестия национален конкурс „Нова българска музика в 7/8“ – концерт на номинираните творби.\r\n***\r\nОт 18.00 часа в Художествена галерия „Владимир Димитров – Майстора” ще бъде представена Музикално-поетична експресия „Девойко мари хубава”.\r\n***\r\nОт 19.00 часа в зрителна зала НЧ „Съгласие“ ще бъде представена постановката „Колко е важно да бъдеш сериозен“.", "date": "2017-06-17", "title": "Предстоящи събития в страната за 17 юни (Агенция „Фокус“)"}
{"url": "http://www.focus-news.net/news/2017/06/17/2405895/sadiite-shte-izberat-svoite-predstaviteli-v-noviya-sastav-na-visshiya-sadeben-savet.html", "text": "Днес, от 8.00 часа до 18.00 часа, ще се проведе вторият ден от Общото събрание на съдиите за избор на членове на ВСС. Това съохбщиха от пресцентъра на ВСС. Право на участие в избора имат всички 2238-ма съдии от страната, като 1677 от тях са заявили електронното дистанционно гласуване чрез интернет. Кандидатите в изборната процедура са 27, а съдиите чрез пряк избор ще изберат шестима членове на ВСС от своята професионална квота.\r\nВ съответствие с чл. 29к, ал 2 от ЗСВ изборът се смята за редовен, ако са гласували повече от половината от съдиите, включени в списъка на действащите съдии по реда на чл. 29д от ЗСВ. В противен случай се произвежда нов избор на следващия ден, който се счита за редовен, ако са гласували не по-малко от 33% от имащите право на глас.\r\nАко шестимата членове на ВСС, които се излъчват от Общото събрание на съдиите, бъдат избрани в деня на провеждане на гласуването – днес, събранието ще бъде закрито. Условията са две:\r\nИзбирателната комисия да обяви, че изборът е редовен и шестимата от кандидатите да са получили повече от половината действителни гласове.\r\nНалице е обективна възможност за произвеждане на втори тур на изборите предвид броя на кандидатите и изпълнението на разпоредбите на ЗСВ и Правилата за провеждане на избори за членове на ВСС от съдиите, прокурорите и следователите. \r\nВ случай, че след приключване на изборния ден Избирателната комисия обяви необходимостта от провеждане на повторно гласуване, същото ще се проведе на 18 юни (неделя), от 8.00 часа до 18.00 часа, в централното фоайе на Съдебната палата на бул. „Витоша“ №2.\r\nАдминистрацията на ВСС, отговаряща за организационно-техническата подготовка на събранията, има готовност при необходимост от провеждане на втори тур да отпечата нови хартиени бюлетини с имената на кандидатите участващи в него, съгласно чл. 29е от ЗСВ.\r\nПри повторно гласуване съдиите, заявили желание да упражнят правото си на глас чрез системата за електронно дистанционно гласуване, ще използват същите талони за гласуване, които са ползвали при провеждане на първи тур.\r\nПравилата регламентират, че след приключване на изборния ден при провеждане на втори тур, ако не е избран съответният брой членове с необходимото мнозинство, за избрани се смятат получилите най-много гласове. При равен брой гласове избраният или избраните кандидати се определят от Избирателната комисия чрез жребий, проведен в присъствието на заинтересованите кандидати.\r\nСъдиите ще избират между 27 кандидати: Атанаска Младенова Дишева – съдия във Върховен административен съд, Боряна Ангелова Димитрова – председател на Окръжен съд – Бургас, Вера Цветкова Кънева – съдия в Апелативен съд – София, Владимир Григоров Вълков – съдия в Софийски районен съд, Георги Йовчев Георгиев – съдия в Апелативен съд – Варна, Емил Иванов Дечев – съдия в Софийски градски съд, Ерна Жак Якова – Павлова – председател на Районен съд – Варна, Илияна Тодорова Балтова – съдия в Апелативен съд – Бургас, Калин Кирилов Баталски – съдия в Окръжен съд – Кюстендил, Красимир Петков Шекерджиев – съдия във Върховен касационен съд, Красимира Неофитова Милачкова – съдия в Административен съд – София-град, Красимира Пенева Костова – съдия в Апелативен специализиран наказателен съд, Любомир Симеонов Нинов – съдия в Районен съд – Варна, Методи Орлинов Лалов – съдия в Софийски районен съд, Мирослав Архангелов Йорданов – съдия в Районен съд – Русе, Мирослав Милчев Начев – председател на Окръжен съд – Кюстендил, Николай Гунчев Гунчев – съдия във Върховен административен съд, Олга Зафирова Керелска – съдия във Върховен касационен съд, Пламен Христов Дацов – съдия в Апелативен съд – София, Райна Петрова Мартинова – съдия в Софийски районен съд, Роман Тодоров Николов – съдия в Районен съд – Брезник, Светлозар Георгиев Рачев – съдия в Административен съд – Габрово, Севдалин Иванов Мавров – съдия във Върховен касационен съд, Станислав Петров Георгиев – заместник-председател на Апелативен съд – Пловдив, Татяна Борисова Жилова – съдия в Административен съд – София-град, Цветинка Николаева Пашкунова – съдия във Върховен касационен съд и Янко Манолев Янев – председател на Апелативен съд – Велико Търново. \r\nДневният ред на Общото събрание на съдиите за днес предвижда:\r\n1. Провеждане на избор на член на Висшия съдебен съвет от съдиите в съответствие с процедурата по чл. 32 – чл. 37 от Правилата за провеждане на избори за членове на Висшия съдебен съвет от съдиите, прокурорите и следователите;\r\n2. Обявяване на решението на избирателната комисия за резултатите от избора.\r\nВторият ден от Общото събрание на съдиите ще се излъчва чрез интернет сайта на ВСС в раздел „Общо събрание на съдиите за избор на член на ВСС-онлайн“.\r\nЗа първи път от конституирането на Висшия съдебен съвет изборът на членовете му се прави чрез пряк избор, като всеки магистрат ще има право на глас. Съгласно промените в Закона за съдебната власт упражняването на вота ще се проведе според желанието на гласоподавателите – чрез хартиени бюлетини или посредством електронно гласуване чрез интернет, което е декларирано в определения за целта срок.\r\nЕлектронното дистанционно гласуване е предвидено като възможност още в предишната редакция на ЗСВ от 2012 г., който задължи ВСС в 30 месечен срок от влизането в сила на Закона да създаде правила за пряк избор за гласуване по електронен път.\r\nПрез месец април 2017 г. ВСС надгради системата, като се въведе възможност при електронното гласуване да се подаде празна бюлетина.\r\nПо решение на Комисия „Професионална квалификация и информационни технологии“ (КПКИТС) се проведе работна среща между експертите на дирекция „Информационни технологии и съдебна статистика“, фирмата разработчик на системата за електронно дистанционно гласуване за избор на членове на ВСС и представители на Специализирания сектор \"Киберпрестъпност\" при ГДБОП-МВР. Обсъдени са съвместни действия по предотвратяване и разкриване на опити за компрометиране на системата за гласуване, оценени са потенциалните рискове за вота през Интернет и са набелязани конкретни действия при различни рискови хипотези.\r\nНастоящият състав на ВСС реализира системата за електронно дистанционно гласуване чрез проект по Оперативна програма „Административен капацитет“. В рамките на проекта, който приключи в края на 2015 г., е разработен Електронният портал на съдебната власт, част от който е настоящата система за избор на членове на ВСС. Тя позволява гласуване дори през мобилни устройства – телефони и таблети.\r\nДанните в системата остават напълно анонимни и тя не позволява един магистрат да гласува два пъти. При заявено електронно гласуване магистратите получават индивидуален талон съдържащ информация, известна само на магистрата, и номер, чрез който талонът може да се блокира, ако се обяви за загубен. В този случай магистратът може да гласува само чрез хартиена бюлетина.\r\nВ системата не е предвидена и няма възможност да се проследи кой магистрат как е гласувал. \r\nСистемата за електронно дистанционно гласуване се състои от два отделни независими модули, които работят на отделни и независими сървъри и нямат връзка помежду си, с изключение на информацията, която се предава от единия модул към другия, необходима за работата им.\r\nПрез месец ноември 2016 г. се проведе тест на Информационната система за електронно гласуване, в който гласуваха по едно и също време всички магистрати, и беше наблюдаван от експерти от БАН и Техническия университет, които дадоха становище, че е налице стабилна, устойчива, трудна за манипулиране и с висока степен на защита система, по-сигурна от гласуването с хартиена бюлетина.\r\nДостъпът до системата за гласуване е ограничен за мрежи, извън територията на България. Гаранциите за тайната на вота при електронното гласуване са детайлно разписани в чл. 50 - чл. 54 от Правилата. Сред тях са липса на каквато и да е информация за самоличността на избирателите, с какъв код и за кои кандидати е гласувано, автоматично блокиране на достъпа до системата при пет последователни грешни опита. \r\nВ изборния ден на интернет страницата на ВСС, раздел „Пресцентър“ периодично през интервал от 2 часа ще бъде предоставяна информация за избирателната активност на гласувалите с електронна и хартиена бюлетина, както следва в: 10.00 ч.; 12.00 ч.; 14.00 ч.; 16.00 ч. и 18.00 ч. Системата за електронно гласуване не предвижда възможност за предоставяне на междинни резултати от електронното гласуване.\r\nСлед влизане в сила на решението, с което избирателната комисия ще се произнесе за резултата от избора, всички данни в информационната система ще се архивират и пазят 5 години от деня на избора. Информационната система за електронно гласуване бе приложена през м. януари 2017 г., при избора на Розалин Трендафилов за член на Прокурорската колегия в настоящия състав на ВСС, когато чрез нея гласуваха 1042 прокурори от общо 1096 гласували; при избора на Евгени Диков за член на осмия състав на ВСС от квотата на следователите, проведен на 20 май 2017 г., когато от 444 имащи право на вот 275 следователи гласуваха с електронна бюлетина и 62-ма с хартиена, както и при избора на четирима членове на осмия състав на ВСС от квотата на прокурорите, когато чрез нея гласуваха в първия тур – 1185 прокурори, а във втория тур 1160 прокурори от общо 1503-ма имащи право на глас.\r\nС решение на Общото събрание на съдиите от 10 юни 2017 г. бяха определени две избирателни секции - за гласуване с хартиени бюлетини и за електронно гласуване. Съгласно ЗСВ изборният ден започва в 8.00 часа и приключва в 18.00 часа. В съответствие с процедурата по чл. 32-37 от Правилата за провеждане на избори за членове на Висшия съдебен съвет от съдиите, прокурорите и следователите (Правилата), ако в 18.00 часа пред избирателната секция има негласували съдии, председателят на Избирателната комисия установява техния брой и самоличност. Негласувалите магистрати предават документите си за самоличност на Избирателната секция, като гаранция за допускането им до гласуване след 18.00 ч. Независимо от факта в колко часа всички магистрати ще са упражнили правото си на глас, и дали това ще е преди края на законово определения изборен ден, Секционната избирателна комисия, отговаряща за преброяването на хартиените бюлетини ще започне броенето след приключването на изборния ден в 18.00 ч. Непосредствено преди обявяване началото на изборния ден главният секретар на ВСС предава на Избирателната комисия изготвените по образец, утвърден от Пленума на ВСС, хартиени бюлетини. Избирателната комисията предоставя на секционната избирателна комисия за гласуване с хартиени бюлетини списък на лицата по азбучен ред, които ще гласуват в секцията, както и прозрачна празна урна, запечатана с печата на ВСС, съответен брой хартиени бюлетини и печат. Секционната избирателна комисия може да нарани печата с цел постигане на неговата уникалност. Всеки магистрат се легитимира пред секционната комисия с лична карта или друг документ за самоличност и получава хартиена бюлетина, което се отбелязва в списъка по чл. 34 от Правилата. Хартиената бюлетина се подпечатва на гърба с печат, съдържащ наименованието и номера на избирателната секция. Попълването на бюлетината се извършва в обособено помещение по начин, който гарантира тайната на вота. Лицето, което гласува сгъва бюлетината по начин, непозволяващ да се види отбелязаният вот. Сгънатата бюлетина се подпечатва от член на секционната комисия и се поставя в избирателната урна, а гласоподавателят се подписва в списъка по чл. 34 от Правилата и получава обратно легитимиращия документ. \r\nРаздел II от Правилата за избор на членове на ВСС регламентира реда за Електронно гласуване. Упражняването на правото на глас чрез електронно дистанционно гласуване се извършва след като магистратът достъпи информационната система за електронно гласуване през интернет на електронния адрес, отпечатан на получения от него талон за гласуване. Магистратът въвежда отбелязания в талона му код за гласуване и информационната система предоставя възможност да направи своя избор за членове на ВСС. Изборът се извършва чрез маркиране на квадратчето пред името на всеки желан от избирателя кандидат. Преди избирателят да потвърди своя окончателен избор, информационната система за електронен избор предоставя възможност за преглед на избраните от него кандидати. Информационната система допуска подаването на празна, електронна бюлетина, но вотът ще бъде отчетен като недействителен. След като веднъж е гласувал и потвърдил пред информационната система своя избор, избирателят не може да го променя. Информационната система не записва и не съхранява информация за това кой избирател за кои кандидати е гласувал. Не се съхранява поредният номер, линкът и паролата, с които е гласувано. Съхранява се единствено информацията за общия брой гласове. В Правилата за провеждане на избори на членове на ВСС от съдиите, прокурорите и следователите са разписани процедурите за преброяване и отчитане на изборните резултатите - чл. 38 – чл. 50. Изборните кутии с хартиените бюлетини се отварят в присъствието на всички членове на секционната комисия. Могат да присъстват кандидати за членове на ВСС, регистрираните наблюдатели, представители на медиите, като им се осигурява пряка видимост при преброяване на бюлетините. За нормалното протичане на избора, на комисията се осигурява спокойна и нормална обстановка, като се определя зона за ограничен достъп до нея, не по-малко от пет метра. Секционната избирателна комисия за електронно дистанционно гласуване през интернет генерира чрез информационната система за електронен избор резултатите от гласуването в тази секция след окончателното приключване на изборния ден и съставя протокол, в който ги описва. Генерирането на резултатите и съставянето на протокола се извършва в присъствието на всички членове на секционната комисия. \r\nМогат да присъстват кандидати за членове на ВСС, регистрирани наблюдатели, представители на медиите, като им се осигурява пряка видимост. Окончателният резултат от избора се отчита, като председателят на избирателната комисия въвежда в информационната система за електронен избор резултатите от гласуването с хартиени бюлетини, в съответствие с данните в протокола от избирателната секция за гласуване с хартиени бюлетини на общото събрание. Чрез информационната система председателят на избирателната комисия сумира общия резултат от гласовете, подадени електронно дистанционно през интернет и чрез хартиена бюлетина на Общо събрание. След това, отново чрез информационната система за електронен избор, председателят на избирателната комисия генерира резултатите от избора, които включват имената на избраните членове на съответната колегия и броя на получените от тях гласовете. За избрани се смятат кандидатите, получили повече от половината от действителните гласове. Ако кандидатите, отговарящи на това условие, са повече от броя на членовете, които се избират на съответното Общо събрание, за избрани се смятат тези, получили най-много гласове, а при равен брой гласове, избраният или избраните кандидати се определят от избирателната комисия чрез жребий, проведен в присъствието на заинтересованите кандидати. Въз основа на генерирания резултат Избирателната комисия се произнася с решение за резултатите от избора, което включва имената на избраните членове на съответната колегия и броя на гласовете, с които са избрани. Решението се подписва от председателя и от членовете на избирателната комисия. Неразделна част от решението на избирателната комисия са протоколите на избирателните секции. Решението и протоколите се обявяват незабавно на интернет страницата на Висшия съдебен съвет. Съгласно Правилата председателят на Избирателната комисия съобщава резултата от проведеното гласуване за всеки от кандидатите, решението на избирателната комисия има ли и кои са избраните кандидати, както и дали ще се провежда втори тур и между кои кандидати.\r\nКогато при гласуването не е избран съответният брой членове на ВСС, на следващия ден се произвежда повторно гласуване. При него магистратите гласуват по предварително заявения ред, като предпочелите електронно дистанционно гласуване използват същите талоните от първия ден. При провеждане на повторно гласуване, ако не е избран съответният брой членове с необходимото мнозинство, за избрани се смятат онези от тях, които са получили най-много гласове. При равен брой гласове избраният или избраните кандидати се определят от Избирателната комисия чрез жребий, проведен в присъствието на заинтересованите кандидати.\r\nСъгласно чл. 47, ал. 1 от Правилата, всяко решение на избирателната комисия, с което се обявява резултатът от избора, подлежи на обжалване в 7-дневен срок от обявяването му пред състава по чл. 29г, ал. 4 от ЗСВ. \r\nЖалбата се подава чрез съответната колегия на Висшия съдебен съвет, която в тридневен срок изпраща цялата преписка на състава по 29г, ал. 4 от Закона за съдебната власт.", "date": "2017-06-17", "title": "Съдиите ще изберат своите представители в новия състав на Висшия съдебен съвет"}
{"url": "http://www.focus-news.net/news/2017/06/17/2405871/the-sun-dopalnitelen-razhod-ot-5000-liri-e-mozhel-da-predotvrati-tragediyata-v-grenfel-tauar.html", "text": "Допълнителен разход от 5000 лири е можел да направи сградата „Гренфел Тауър“ по-устойчива на огън, предава The Sun .\r\nПри строежа на сградата са били сложени стотици алуминиеви панели на стойност 8.6 милиона лири.  Те са били произведени от базираната в САЩ компания „Рейнобонд“, която прави три типа облицовки. Два от тези три типа облицовки са с огнеупорни ядра. \r\nСпециалисти смятат, че по-евтината облицовка, която е запалима, и която е забранена в САЩ, е била използвана от фирмата построила сградата.\r\nСчита се, че облицовката е спомогнала значително за разпространяването на пламъците.\r\nВчера излезе информация, че е можело да бъда инсталирани и пожарогасители на стойност едва 200 хиляди лири, което е само малка част от цената на сградата. Освен това, огнеупорните панели са стрували 24 лири на кв.м., което е само с 2 лири повече от забранения в САЩ вид, който е бил използван при строежа на „Гренфел тауър“.\r\nПри около 2000 кв.м. облицовка на „Гренфел Тауър“, това би струвало допълнително 5000 лири. Експерти твърдят, че този допълнителен разход би предотвратил или поне ограничил трагедията, която разтърси Лондон. Симеон Миланов", "date": "2017-06-17", "title": "The Sun: Допълнителен разход от 5000 лири е можел да предотврати трагедията в „Гренфел Тауър“"}
{"url": "http://www.focus-news.net/news/2017/06/17/2405893/ministar-nikolay-nankov-shte-dade-start-na-remonti-na-36-km-patishta-v-severoiztochna-balgariya-i-shte-napravi-inspektsiya-na-asparuhoviya-most-vav-varna.html", "text": "Днес министърът на регионалното развитие и благоустройството Николай Нанков ще даде старт на рехабилитацията на над 36 км второкласни пътища в Североизточна България. Това съобщиха от пресцентъра на Министерството на регионалното развитие и благоустройството. Със средства от Оперативна програма „Региони в растеж“ започва основният ремонт на близо 21 км от път II-49 Търговище - Разград и на 15.5 км от път II-29 Варна - Добрич. По-късно през деня във Варна Николай Нанков ще инспектира приключилите ремонти на Аспаруховия мост. Там движението беше пуснато на 15 юни. След това министърът ще направи оглед на двата охранителни канала в квартал „Аспарухово“, изградени със средства по фонд „Солидарност“ след наводненията през 2014 г.\r\nСимволичната първа копка за ремонта на пътя Търговище - Разград е предвидена за 10.00 часа при кръговото кръстовище на път II-49 Търговище - Разград и път II-51 Бяла - Попово - Лозница, в близост до село Трапище. Около 12.15 часа в центъра на село Стожер ще бъде дадено началото на строителните работи на път II-29 Варна - Добрич. Инспекцията на Аспаруховия мост ще е в 14.00 часа в зоната около знамената. В 14.30 часа ще е огледът на каналите – на кръстовището на бул. „1 май“ и ул. „Моряшка“.", "date": "2017-06-17", "title": "Министър Николай Нанков ще даде старт на ремонти на 36 км пътища в Североизточна България и ще направи инспекция на Аспаруховия мост във Варна"}
{"url": "http://www.focus-news.net/news/2017/06/17/2405890/blagoevgrad-vazstanoveno-e-dvizhenieto-po-pat-i-1-simitli-kresna.html", "text": "Възстановено е движението по път I-1 Симитли - Кресна. Това съобщиха от пресцентъра на Агенция \"Пътна инфраструктура\".", "date": "2017-06-17", "title": "Благоевград: Възстановено е движението по път I-1 Симитли - Кресна"}
{"url": "http://www.focus-news.net/news/2017/06/17/2405896/kaloyan-pargov-i-nikolay-tsonkov-ot-bsp-shte-se-sreshtnat-s-grazhdani-v-chepintsi-i-lokorsko.html", "text": "Днес лидерът на БСП – София и председател на групата на БСП в СОС Калоян Паргов и народният представител от \"БСП за България\" Николай Цонков ще проведат приеми за граждани в село Чепинци от 10.30 часа и от 12.30 часа в село Локорско. Това съобщиха от пресцентъра на Градския съвет на БСП - София. Приемните ще се състоят в кметствата на двете села.", "date": "2017-06-17", "title": "Калоян Паргов и Николай Цонков от БСП ще се срещнат с граждани в Чепинци и Локорско"}
{"url": "http://www.focus-news.net/news/2017/06/17/2405899/bdzh-patnicheski-prevozi-osiguryava-patuvaneto-na-uchastnitsite-v-34-tiya-natsionalen-detski-literaturen-konkurs-iskri-2017.html", "text": "За единадесета поредна година „БДЖ – Пътнически превози” осигурява безплатното пътуване на децата, участници в организирания от Българското национално радио 34-тия Национален радиоконкурс за детско литературно творчество „Искри 2017”. Това съобщиха от пресцентъра на БДЖ. Конкурсът се провежда днес и утре (18 юни) в София и отново ще събере талантливи деца от цяла България, които ще получат своето заслужено време в националния ефир.\r\nС влак до столицата ще пътуват шест от отличените деца, които живеят в градовете Плевен, Велико Търново, Пловдив, Казанлък, Търговище, Добрич и Варна. Националният железопътен превозвач се грижи и за прибирането на младите творци по родните им места в деня след приключването на 34-тото издание на конкурса.\r\nРъководството на „Холдинг Български държавни железници” подкрепя инициативата на Българското национално радио, чрез която се дава възможност за приобщаването на децата към културните ценности и тяхното съхраняване.\r\nНационалният радиоконкурс за детско литературно творчество „Искри” е най-стария конкурс у нас за деца до 16-годишна възраст. Всяка година през него преминават творби на над 300 деца, не само от България, а и на българчета, живеещи извън пределите на страната (Молдова, Украйна, Бесарабия, Западните покрайнини, Германия, Австрия, САЩ).\r\nКонкурсът не фиксира определена тема и дава пълна свобода на участниците. Допускат се всички възможни жанрове, в които творят децата – от стихове, приказки и гатанки до новели, повести, пътеписи и пиеси.", "date": "2017-06-17", "title": "„БДЖ – Пътнически превози” осигурява пътуването на участниците в 34-тия Национален детски литературен конкурс „Искри 2017”"}
{"url": "http://www.focus-news.net/news/2017/06/17/2405898/ekathimerini-sledvashtata-mirna-konferentsiya-za-kipar-shte-se-provede-na-28-yuni.html", "text": "Специалният представител на ООН за Кипър Еспен Барт Ейде обяви, че следващата мирна конференция за Кипър ще се проведе в град Кранс-Монтана в Швейцария, пише   Ekathimerini.\r\nПо време на срещата си с президента на Кипър Никос Анастасиадис Барт Ейде обяви, че двете страни от кипърския спор ще се срещнат в швейцарския град на 28 юни „с амбицията да разрешат проблема“, но добави, че сключването на споразумение „не е даденост“. \r\n„Трябва да сме честни за това, няма да стане по-лесно, защото ще ходим в Швейцария, но има воля. Ако успеем, това не означава, че цялата работа е приключила и че ще можем веднага да започнем референдум“, смята Барт Ейде.  Виктор Турмаков", "date": "2017-06-17", "title": "Ekathimerini: Следващата мирна конференция за Кипър ще се проведе на 28 юни"}
{"url": "http://www.focus-news.net/news/2017/06/17/2405903/burgas-narodniyat-predstavitel-ot-gerb-galya-vasileva-organizira-priemni-za-grazhdani.html", "text": "Народният представител от ГЕРБ - Бургас Галя Василева ще има приемен ден днес, от 11.30 часа, в Сунгурларе. Това съобщиха от пресцентъра на ПП ГЕРБ. Адресът на офиса на партията е ул. \"Г. Димитров\" 9. Записвания се правят на място или на телефони: 05571/5008, 0884 800 568.\r\nНа 19 юни (понеделник) Василева ще се среща с граждани в централата на ГЕРБ в Бургас на ул. „Конт Андрованти” 5. Записвания се правят на място или на телефон: 056 81 90 40.\r\nГаля Василева е член на Комисията по политиките за българите в чужбина и Комисията за наблюдение на приходните агенции и борба със сивата икономика и контрабандата.", "date": "2017-06-17", "title": "Бургас: Народният представител от ГЕРБ Галя Василева организира приемни за граждани"}
{"url": "http://www.focus-news.net/news/2017/06/17/2405900/denyat-17-yuni-v-balgarskata-istoriya.html", "text": "2013 г. \r\nПрезидентът на Република България връчва „Орден Стара планина“ първа степен на Карел Кристиан ван Кестерен, извънреден и пълномощен посланик на Кралство Нидерландия в Република България.2010 г. \r\nПрезидентът на Република България връчва „Орден Стара планина“ на:\r\n1. Валентин Димитров – първа степен „за изключително големите му заслуги към Република България в областта на физическото възпитание и спорта.“\r\n2. Валери Григоров – първа степен „за изключително големите му заслуги към Република България в областта на физическото възпитание и спорта.“\r\n3. Мария Гроздева – първа степен „за изключително големите ѝ заслуги към Република България в областта на физическото възпитание и спорта.“\r\n4. Артеник Агоп Арабаджиан – втора степен „за изключително големите му заслуги към Република България в областта на физическото възпитание и спорта.“2009 г. \r\nПрезидентът на Република България връчва „Орден Стара планина“ първа степен на:\r\n1. проф. Александър Джеров „за изключително големите му заслуги за развитието на политическите и обществените отношения в Република България и по повод 80 години от рождението му.“\r\n2. Калоян Махлянов „за изключително големите му заслуги за развитието на българо-японските отношения.“\r\n3. Александър Янков „за изключително значимите му заслуги за развитието на българската наука и по повод 85 години от рождението му.“2002 г. \r\nОт 17 - 18 юни президентът Георги Първанов е на посещение в Словакия, където разговаря с президента Рудолф Шустер.\r\nГеорги Първанов е роден на 28 юни 1957 г. в село Сирищник, Пернишка област. Завършва средно образование в Математическата гимназия в Перник през 1975 г. През 1981 г. завършва \"История\" в Софийски университет \"Св. Климент Охридски\". През 1981 г. работи като учител в София. Член на БКП е от 1981 г. Научен сътрудник в Института по история на БКП – 1981 г. През 1988 г. става доктор на историческите науки. От 1989 г. е старши научен сътрудник II степен. От февруари 1992 г. до декември 1996 г. е директор на Центъра за исторически и политологически проучвания на Висшия съвет на БСП. Член е на Съвета на директорите на \"Дума прес\" от януари 1996 г. От декември 1991 г. е член на Висшия съвет на БСП. От юни 1994 г. е заместник-председател на ВС на БСП. Председател на ВС на БСП е от декември 1996 г. В периода 1994-1996 г. е ръководител на Комисията по националния проблем и етническите взаимоотношения към ВС на БСП. През 1996 г. е ръководител на предизборния щаб на кандидата за президент на коалиция \"Заедно за България\" Иван Маразов. От февруари 1997 г. е председател на Предизборния център на БСП.\r\nПрез юни 1990 г. е кандидат за народен представител от Общонародния комитет за защита на националните интереси. Избран е за депутат от Кърджали в 37 – то Народно събрание, където е член на Парламентарна група на демократичната левица. От 21 януари 1997 г. е председател на ПГ на Демократичната левица. Председател е на парламентарната група за дружба с Гърция. Член е на Комисията по радиото, телевизията и БТА и на Комисията по външната политика и европейската интеграция в 37-то НС. В 38-то Народно събрание е избран за депутат от 2 – ри избирателен район Бургас. Председател е на ПГ на Демократичната левица. Избран е за депутат от София в 39-то НС, където също е избран за председател е на ПГ на Коалиция за България. През ноември 2001 г. като кандидат на “Коалиция за България” печели на втори тур изборите за президент. Встъпва в длъжност на 22 януари 2002 г.2001 г. \r\nНа петите поред свободни парламентарни избори в България гласовете се разпределят по следния начин: НДСВ – 42,74 % (120 депутати), ОДС – 18,17 % (51 депутати), Коалиция за България – 17,24 % (48 депутати), коалицията на ДПС – 7,45 % (21 депутати). Не съумяват да прескочат 4 % бариера ВМРО-Гергьовден - с 3,67%, Коалиция за Симеон Втори - с 3,48 %, Национално обединение за цар Симеон - с 1,69 % и др. Евролевицата получава 0,99 %, Блокът на Жорж Ганчев – 0,37 % и т.н.1994 г. \r\nПарламентът приема Закон за съдебната власт.1990 г. \r\nНа 10 и 17 юни са проведени първите свободни и демократични избори за VII Велико народно събрание. В тях участват със свои кандидати 40 политически партии. Според приетия специален закон за избора на ВНС 200 депутати са избрани по мажоритарната система. Най-голям брой места във ВНС печели Българската социалистическа партия (БСП) - 211, следвана от Съюза на демократичните сили (СДС) - 144. Останалите се заемат от Движението за права и свободи (ДПС), Отечествения съюз и др. VII ВНС е свикано в София на 10 юли 1990 и е открито от Йосиф Петров като най-възрастен сред депутатите. След това се избира бюро в състав: председател - акад. Николай Тодоров, и заместник-председатели - Гиньо Ганев (от Отечествения съюз), Иван Глушков (от БЗНС) и Никодим Попов (от БЗНС \"Никола Петков\" в СДС).\r\nЗадачата на VII ВНС е да изработи и приеме нова Конституция на Република България, която да даде юридически израз на прехода на българското общество от социалистическата система към принципите на пазарното стопанство. Дебатите в парламента по проекта за Конституцията продължават цяла година и на 12 юли 1991 приключват с приемането и подписването и. Срещу Конституцията се обявяват 39 депутати от СДС, които напускат и самото ВНС. Тяхната опозиция не възпрепятства работата на парламента и след подписването на Конституцията VII ВНС се саморазпуска. Продължава да изпълнява функциите на Обикновено народно събрание до избирането на ХХXVI Народно събрание.1988 г. \r\nВ дните между 7 - 17 юни се състои полет на втория български космонавт Александър Александров заедно с руските космонавти Александър Соловьов и Виктор Савиних с корабите “Союз ТМ-5” и “Союз ТМ-4” и на изследователския комплекс “Мир”.1983 г. \r\nВ периода 14 - 17 юни в Анкара се провеждат българо-турски разговори за граничната линия в устието на р. Резовска.1980 г. \r\nПодписана е спогодба с Норвегия за сътрудничество в областта на науката, образованието и културата.\r\nКралство Норвегия е държава в Северна Европа. Заема западната и северната част на Скандинавския полуостров, архипелага Шпицберген (вкл. о-в Медвежий) в Северния Ледовит океан и остров Ан Майен в северната част на Атлантическия океан. Териториалната площ на Норвегия е 387 000 кв. км (вкл. островите). Населението на страната е приблизително около 4 300 000 жители. Официалният език е норвежки. Столицата на Норвегия е Осло. Паричната единица е норвежка крона. Начело на държавата стои крал. Законодателният орган е еднокамарен стортинг (парламент).1978 г. \r\nОт 17 до 20 юни се провежда официално посещение в България на генералния секретар на Генералния народен конгрес на Либия полковник Муамар Кадафи.\r\nМуамар Кадафи е роден през 1942 г. През 1965 г. завършва училище и година по- късно 1966 г. преминава офицерски курсове във Великобритания. Той е един от създателите\r\nна организацията на свободните офицери, който свалят крал Идрис V и обявяват Либия за република. От 1969 г. е председател на Съвета на революционното командване, от 1970 г. е председател на Националния съвет за отбрана и главнокомандващ на въоръжените сили. От януари 1970 г.- юли 1972 г. е министър-председател на Либия. Обявява се за ръководител на революцията и е държавен глава на Либийската арабска джамахирия (от март 1979 г.).\r\nПрез 2011 година започна международна операция в Либия, чиято цел бе да свали режима на Муамар Кадафи. Операцията започна в средата на март 2009 година и се проточи с месеци. Междувременно няколко държави обявиха, че признават либийската опозиция за легитимен представител на Либия. Кадафи и фамилията му обявиха, че няма да се оттеглят, въпреки ударите на международните сили към важни политически центрове.1976 г. \r\nСъставено е правителство начело със Станко Тодоров. За първи заместник-председатели на Министерския съвет са избрани Тано Цолов и Тодор Божинов, а за заместник-председатели - Кръстю Тричков, Кирил Зарев, Григор Стоичков, Мако Даков и Андрей Луканов.\r\nСтанко Тодоров е политически и държавен деец. Роден на 10 декември 1920 г. в с. Кленовик (днес Колош), Радомирско. Кандидат-член и член на Политбюро на ЦК на БКП (1961-1988 г.). Заема отговорни държавни постове: министър на земеделието (1952-1957 г.), председател на Държавната планова комисия (1959-1962 г.), зам.-председател (от 1959 г.) и председател на Министерския съвет (1971- 1981 г.), Председател на Народното събрание (1981-1990 г.).1970 г. \r\nЗапочва Първият конгрес на Съюза на българските художници.1954 г. \r\nПодписана е дългосрочна търговска спогодба с Унгария за периода 1955 г.-1957 г. Република Унгария е държава в Централна Европа, в басейна на р. Дунав с териториална площ 93 000 кв. км. и население около 10 620 000 жители. Етническият състав на страната е формиран от унгарци – 98 %; немци, словаци, румънци, сърби, хървати. Официалният език е унгарски. Столицата на Унгария е Будапеща. Паричната единица е форинт.1953 г. /", "date": "2017-06-17", "title": "Денят 17 юни в българската история"}
{"url": "http://www.focus-news.net/news/2017/06/17/2405902/api-zapochva-rehabilitatsiyata-na-blizo-21-km-ot-pat-ii-49-targovishte-razgrad.html", "text": "Днес започва рехабилитацията на близо 21 км от път II-49 Търговище - Разград. Това съобщиха от пресцентъра на Агенция \"Пътна инфраструктура\" (АПИ). Основният ремонт на второкласния път се финансира от Оперативна програма „Региони в растеж“ 2014-2020 г. чрез Европейския фонд за регионално развитие. На символичната първа копка на обекта се очаква да присъстват министърът на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Дончо Атанасов, областният управител на Разград Гюнай Хюсмен, областният управител на Търговище Митко Стайков, народни представители, кметове на населени места и др. \r\nИзпълнител на строително-монтажните работи е „Пътстройинженеринг-Т“ ЕАД. Стойността на договора е 14 730 557.56 лв. с ДДС. Строителният надзор ще осъществява „Пътинвест-инженеринг” АД. Техният договор е за 360 423.60 лв. с ДДС. Авторският надзор ще е на „Трансконсулт - 22“ ООД. Договорът им е за 9 949.50 лв. с ДДС.\r\nОбщата стойност на проекта BG16RFOP001-7.001-0012 Лот 13 ,,Път II-49 Търговище - Разград от км 9+800 до км 11+832.85 и от км 11+942,87 до км 30+658.87, с обща дължина 20.749 км, област Разград“ е 15 526 036.84 лв. с ДДС. Съфинансирането от Европейския съюз е 85% - 13 125 731.31 лв. с ДДС. Националното съфинансиране е 15% - 2 316 305.53 лв. с ДДС, а собственият принос е 84 000 лв. с ДДС.\r\nСимволичната първа копка на обекта ще бъде направена в 10.00 часа днес при кръговото кръстовище на път II-49 Търговище - Разград и път II-51 Бяла - Попово - Лозница, в близост до село Трапище.", "date": "2017-06-17", "title": "АПИ: Започва рехабилитацията на близо 21 км от път II-49 Търговище - Разград"}
{"url": "http://www.focus-news.net/news/2017/06/17/2405905/24hu-po-sluchay-10-godini-ot-sporazumenieto-za-pobratimyavaneto-mezhdu-balgarskiya-grad-tvarditsa-i-budapeshtenskiya-kvartal-shorokshar-v-ungarskata-stolitsa-be-otkrita-cheshma.html", "text": "Миклош Солтес, държавен секретар на Унгария, отговарящ за религиозните, етническите и гражданските отношения в страната, присъства на тържественото откриване на чешма в будапещенския квартал „Шорокшар“ в чест на 10 години от побратимяването на квартала с българския град Твърдица, предаде 24.hu.\r\nНа събитието присъства фолклорен ансамбъл с български народни носии. Чешмата се намира на улица „Шорокшари Хьошок“ („Шорокшарски герои“) в квартала.  Виктор Турмаков", "date": "2017-06-17", "title": "24.hu: По случай 10-години от споразумението за побратимяването между българския град Твърдица и будапещенския квартал „Шорокшар“ в унгарската столица бе открита чешма"}
{"url": "http://www.focus-news.net/news/2017/06/17/2405904/sofiya-vavedena-e-vremenna-organizatsiya-na-dvizhenieto-za-polagane-na-asfaltova-nastilka-na-ul-bogatitsa-v-uchastaka-ot-bul-arsenalski-do-bul-dzheyms-baucher.html", "text": "Въвежда се временна организация на движението за полагане на асфалтова настилка на ул. „Богатица”, в участъка от бул. „Арсеналски” до бул. „Джеймс Баучер”, съобщиха от пресцентъра на Столична община. Организация на движението за полагане на последен пласт асфалтова настилка на ул. „Богатица” в участъка от бул. „Арсеналски” до бул. „Джеймс Баучер”. От 08.00 часа до 24.00 часа днес по ул. „Богатица” от ул. „Бяла черква” до бул. „Арсеналски” (запад) и по него до ул. „Попово”.", "date": "2017-06-17", "title": "София: Въведена е временна организация на движението за полагане на асфалтова настилка на ул. „Богатица” в участъка от бул. „Арсеналски” до бул. „Джеймс Баучер”"}
{"url": "http://www.focus-news.net/news/2017/06/17/2405897/sofiya-vazstanovyava-se-ednoposochnoto-dvizhenie-po-bul-patriarh-evtimiy.html", "text": "От днес се възстановява движението по бул. Патриарх Евтими“ в София. Това съобщиха от пресцентъра на Столична община. Възстановява се еднопосочното движение по бул. „Патриарх Евтимий” от кръстовището му с бул. „Васил Левски” до кръстовището му с бул. „Христо Ботев”. В участъците на двете метростанции движението ще се извършва в 2 ленти. \r\nОт днес (17 юни) се възстановява и движението на тролейбусни маршрути № 1, 2, 5 и 8 по бул. „Патриарх Евтимий”, от бул. „Васил Левски” до бул. „Христо Ботев”, както и тролейбусните спирки с код 6415 „КИНО ОДЕОН” и с код 6416 „ул. Г. С. Раковски”. \r\nОт 18 юни 2017 г. се възстановява и еднопосочното движение по бул. „Васил Левски”, между кръстовището му с бул. „Прага” (Петте кьошета) до кръстовището с бул. „Патриарх Евтимий” (сградата на Нотариата). В тунела на НДК движението ще се извършва върху трамвайната линия. По дължината на участъка остават временни строителни площадки за демонтажа на бетонните разделители тип „Ню Джърси”. \r\nВъзстановява се посочността на движението по: \r\n- бул. „Витоша” – задължителен ляв завой на кръстовището с бул. „Патриарх Евтимий”. \r\n- ул. „Гургулят” – от ул. „Княз Борис I” към бул. „Витоша”. \r\n- по ул. „Верила” – от бул. „Витоша” към ул. „Цар Асен I”. \r\n- по северното локално платно на бул. „Ген. М. Д. Скобелев” – от бул. „Прага” към бул. „Витоша”. \r\nЗакриват се местата за почасово платено паркиране „Синя зона”: \r\n- по бул. „Патриарх Евтимий” от ул. „Хан Крум” до ул. „Георги С. Раковски” – северна страна; \r\n- по бул. „Патриарх Евтимий” от ул. „Княз Борис I” до бул. „Христо Ботев” – северна страна; \r\n- по бул. „Патриарх Евтимий” от ул. „Княз Борис I” до бул. „Христо Ботев” – южна страна – 52 м след кръстовището с ул. „Княз Борис I” и 62м преди кръстовището с бул. „Христо Ботев”; \r\n- на 30 м от ул. „Цар Асен” на север от кръстовището с бул. „Патриарх Евтимий”. \r\nВъзстановяват се местата за почасово платено паркиране „Синя зона”: \r\n- на ул. „Цар Асен” от юг и непосредствено преди кръстовището с бул. „Патриарх Евтимий”; \r\n- косото паркиране в участъка от бул. „Фритьоф Нансен” до бул. „Витоша” - южна страна. \r\nВъзстановяват се местата за почасово платено паркиране „Зелена зона” \r\n- на ул. „Георги С. Раковски” в участъка от ул. „Д-р Петър Берон” до бул. „Васил Левски” – западна страна, успоредно паркиране. \r\nОт 00.00 часа на 18 юни 2017 г. до 24.00 часа на 8 юли 2017 г. движението в тунела пред НДК в посока бул. „Васил Левски” ще се измести в основното пътно платно, като върху трамвайната линия остава движението на превозни средства в посока бул. „България”. \r\nОт 00.00 часа на 9 юли 2017 г. до 24.00 часа на 8 януари 2018 г. се въвеждат следните промени в организацията на движение: \r\nВъзстановява се движението на превозни средства върху пътното платно на всички строителни площадки по бул. „Васил Левски” и се запазва движението на превозни средства от бул. „Ген. М. Д. Скобелев” към бул. „България” върху трамвайната линия в тунела пред НДК. \r\nВъзстановяват се местата за почасово платено паркиране „Синя зона”: \r\n- на бул. „Васил Левски” в участъка от ул. „Проф. Николай Михайлов” до ул. „Георги С. Раковски”- северна страна – косо паркиране; \r\n- на бул. „Ген. М. Д. Скобелев” в участъка от бул. „Прага” до разклонението с локалното платно пред входа на тунела - северна страна – успоредно паркиране. \r\nОт 9 юли 2017 г. се възстановява тролейбусната спирка с код 6411 „БУЛ. ПРАГА” за всички преминаващи линии на бул. „Ген. М. Д. Скобелев” след кръстовището с бул. „Прага” и тролейбусна спирка с код 1139. „НДК в тунела” .", "date": "2017-06-17", "title": "София: Възстановява се еднопосочното движение по бул. „Патриарх Евтимий”"}
{"url": "http://www.focus-news.net/news/2017/06/17/2405901/redzhep-tayip-erdogan-turtsiya-ne-odobryava-persiyskiya-ekspanzionizam-na-iran.html", "text": "Президентът на Турция Реджеп Тайип Ердоган заяви, че страната няма да позволи „персийския експанзионизъм“ на Иран в Близкия изток, макар че признава ролята  и сътрудничеството му при разрешаването на проблемите в Ирак и в Сирия, пише  Hurriyet.\r\n„Дали Сирия е театър на иранския религиозен експанзионизъм? Да. Дали Ирак също е театър? Да. Смятам обаче, че това е по-скоро персийски експанзионизъм, отколкото религиозен. Не го одобрявам този персийски експанзионизъм“, заяви Ердоган. Турция от отдавна критикува Иран за политиката му в Близкия изток, въпреки че продължава да сътрудничи с Техеран по редица регионални въпроси. \r\nЕрдоган посочи, че Турция и Иран, заедно с Русия действат заедно в Сирия чрез процеса от Астана. Той подчерта, че проблемите в Ирак няма как да се разрешат без участието на Иран и че изключването му от усилията за справянето с гражданската война в Сирия няма да служи в ничий интерес. Турският президент призова САЩ и Саудитска Арабия да се присъединят към процеса от Астана, създал механизъм за следене на примирието в Сирия. Виктор Турмаков", "date": "2017-06-17", "title": "Реджеп Тайип Ердоган: Турция не одобрява персийския експанзионизъм на Иран"}
{"url": "http://www.focus-news.net/news/2017/06/17/2405906/denyat-17-yuni-v-svetovnata-istoriya.html", "text": "2015 г. \r\nАвстралия и Китай подписват договор за свободна търговия между двете страни.2015 г. \r\nВ Япония изборната възраст пада от 20 на 18 години.2013 г. \r\nСтартира 39-ата среща на Г-8.2012 г. \r\nВ Египет завършва вторият тур на президентските избори с победата на Мохамад Морси, подкрепян от „Мюсюлманското братство“.2012 г. \r\nНа парламентарните избори в Гърция с 30.45% от гласовете печели „Нова демокрация“, следвана от СИРИЗА с 26.04%.2011 г. \r\nНовото правителство на Гърция полага клетва, като се врича да спазва обещанията за антикризисни ограничителни мерки, при което се очаква в началото на юли 2011 г. Гърция да получи част от петия транш на заема от ЕС и МВФ в размер на 110 млрд. евро.2006 г. \r\nПриключва изборният ден в Словакия.\r\nСпоред предварителните резултати, лявата опозиционна формация “Смер”, водена от младият адвокат Роберт Фико, е начело с 26,7%, следвана от дясноцентристката партия на премиера Микулас Дзуринда, която е печели около 13,6% от гласовете.2006 г. \r\nНаследникът на последния италиански крал Умберто Втори Виктор Емануил е задържан в рамките на разследване за пране на пари и склоняване към проституция. Наследникът на последния италиански монарх е задържан в град Потенца при специална операция срещу престъпна група, занимавала се с пране на пари и склоняване към проституция. Заедно с него са задържани още 12 души.1974 г. \r\nИРА извършва атентат срещу Английския парламент. Причинени са значителни нарушения и са ранени 11 души. Предполага се, че при експлозията се осъществява от бързо изтичане на газ, който става причина за бързото разпространение на пожар в сградата. Детективите от Скотланд Ярд заявяват, че се опасяват, че тази атака може да е вестител за началото на поредица от нападения срещу правителствени сгради на Ирландската терористична група.1972 г. \r\nВъв Вашингтон са арестувани петима души за опита им да инсталират подслушвателни устройства в главната квартира на Демократическата партия (в хотела “Уотъргейт” ). Инцидентът предизвиква политически скандал - така наречената “Афера Уотъргейт”.\r\n“Уотъргейт” е разследване на събитията, свързани с незаконните действия на Комитета на Републиканската партия за избор на президент при избирателната кампания през 1972 г.Ричард Никсън не успява да докаже убедително, че няма нищо общо с аферата “Уотъргейт”, и през август 1973 г. подава оставка като президент . Конгресът на САЩ приема закон, с който се прекратява разследването на делото и се забранява Р. Никсън да бъде обект на разследване.1967 г. \r\nКитай извършва изпитание на първата си водородна бомба. През 80-те години страната е третата в света, притежаваща ядрено оръжие. Ядрените бойни глави и бомби се оценява в диапазона от 225 до 300 единици. През 1964 г. Китай извършва първото успешно изпитание на атомна бомба, през 1966 г. успешно пуска ракета, способна да носи ядрена бойна глава, а през 1967 г. провежда изпитание и на водородна бомба.1944 г. \r\nИсландия е обявена за република. На тази дата влиза в сила и новата конституция на държавата.\r\nИсландия е държава, разположена на едноименния о-в в североизточната част на Атлантическия океан. На север граничи с Гренландско море, на изток - с Норвежко море; на запад Датския пролив отделя острова от Гренландия. Териториалната й площ е 102 819 кв. км., а населението е приблизително около 267 000 души. Официалният език в страната е исландският. Столицата на Исландия е Рейкявик, паричната единица е исландска крона. В административно отношение се дели на 23 окръга (сисли).\r\nСамостоятелно административно делене имат столицата и някои други градове.\r\nЗаселването на територията на Исландия започва около 870 г. Първи се заселват норвежки викинги, както и преселници от Ирландия, Шотландия и Швеция. Те дават и името на острова - Island, т. е. \"Страна на ледовете\". През 1262 г.-1264 г. Исландия е подчинена от Норвегия, а през 1397 г. заедно с Норвегия минава под властта на Дания. От 1918 г. Исландия е независимо кралство под короната на Дания. Заради стратегическата си позиция през 1940 г. държавата е окупирана от Великобритания, заместена през 1941 г. от САЩ. На 17 юни 1944 г. Исландия е обявена за република. На същата дата влиза в сила и новата конституция на Исландия. Държавата се присъединява към ООН през 1946 г., а към НАТО през 1949 г. През 1970 г. влиза в Европейската асоциация за свободна търговия. Законодателната власт принадлежи на президента и еднокамарния парламент - алтинг. Депутатите в Алтинга (60 души) се избират за срок от 4 години.1940 г. \r\nСъветската армия окупира Латвия и Естония и установява просъветска комунистическа власт.\r\nЛатвия е държава в Прибалтика, на Балтийско море и Рижкия залив с териториална площ около 64 490 кв. км. и население около 2 567 000 души. Етническият състав на населението се състои от латиши, руснаци, белоруси, поляци и др. От тях 55% протестанти, 24% католици, 9% православни. Столицата на Латвия е гр. Рига. Паричната единица е латвийската лат. Латвия е независима суверенна държава, с републиканска форма на управление. Действащата конституция в страната е от 15 февруари 1922 г. Законодателният орган на Латвия е еднокамарен парламент. Държавата е административно разделена на 26 района.\r\nЕстония е държава в Източна Европа с териториална площ от 45 227 кв. км. и население от 1 530 000 жители. Официалният език е естонски. Столицата на Естония е гр. Талин. Паричната единица е естонска крона. Естония е административно разделена с 15 уезда. Законодателният орган на държавата с еднокамарен парламент.1872 г. \r\nЗа велик везир на Османската империя султан Абдул Азис назначава бившия управител на Дунавския вилает Мидхат паша.1866 г. \r\nАвстрия обявява война на Прусия. Австро- пруската война е войната, която слага край на продължителната борба между Австрия и Прусия за господство в Германия. Германия е обединена под егидата на Прусия. Повод за войната е конфликтът за херцогство Шлезвиг-Холщайн, управлявано съвместно от Австрия и Прусия. На 16 юни 1866 г. пруските войски нахлуват в Хановер, Хесен и Саксония. На 17 юни същата година Австрия обявява война на Прусия. Според тайното споразумение с Прусия във войната срещу Австрия се намесва и Италия на 20 юни 1866 г. След битката край Садова на 3 юли Австрия капитулира и подписва мирен договор с Прусия на 23 август 1866 г., с който признава създаването на новия съюз на германските държави начело с Прусия, загубвайки предишните си позиции в Европа.На тази дата са родени: 1934 г. \r\nРоден е Доналд Съдърленд – американски актьор от канадски произход. Работи в театри в Канада, САЩ, Англия и в Английската тв. Снима се в киното от средата на 60-те год. във филми на ужасите - “Замъкът на живите мъртъвци”, “Дом на ужасите на доктор Терор”, както и в нашумели филми, но с епизодични участия - “Един цар” (1967 г.), “Мръсната дузина” (1967 г.). Световна известност печели след участието си в антивоенната сатира “Военнополева болница” (1970 г.). Участва във филмите “Джони грабна пушката” (1971 г.), “Героите на Кели” (1971 г.), “Сега не гледай” (1973 г.), “Съдията и неговият палач” (1974 г.), “Денят на скакалеца” (1975 г.), “ХХ век” (1976 г.), “Казанова” (1976 г.), “Орелът се приземи” (1978 г.), “Изчезване” (1978 г.), “Обикновени хора” (1980 г.), “Праг” (1982 г.), “Зимата на нашето недоволство” (1985 г.), “Пол Гоген” (1986 г.), “Сухият бял сезон” (1989 г.), “Зад решетките” (1989 г.), “Пътят към дома” (1991 г.), “Срещу течението” (1991 г.), “Викът на камъка” (1991 г.), “JFК” (1991 г.), “Бърни - убийцата на вампири” (1994 г.), “Гражданинът Х” (тв, 1995 г.), “Взрив” (1995 г.), “Време да убиваш” (1996 г.), “Заговор в сянка” (1997 г.), “Назначението” (1997 г.), “Падналият ангел” (1998 г.), “Инстинкт” (1999 г.), “Паника” (2000 г.), “Звездни каубои” (2000 г.), “Погребението на звездата” (2002 г.), “Италианска работа” (2002 г.), “Ледената планина” (2003 г.).1920 г. \r\nРоден е Франсоа Жакоб. Той е френски специалист по генетика и молекулярна биология. Завършва Медицинския факултет на Парижкия университет. Професор е в института \"Пастьор\" и Колеж дьо Франс. Автор е на 3 литературни произведения: \"Логиката на живота\" (1970 г.), \"Игра на възможностите\" (1981 г.) и \"Скрито изваяние\" (1987 г.). Изследва генетиката на бактериите и вирусите. През 1965 г.(съвместно с Андре Лвов и Жак Моно) получава Нобелова награда за физиология и медицина.1888 г. \r\nРоден е германският военен деец Хайнц Вилхелм Гудериан. Завършва военно училище през 1907 г. и военна академия през 1914 г. През 1935 г.-1938 г. е командир на танкова дивизия и армейски корпус. През 1938 г.-1939 г. командва подвижните войски. В книгите си \"Внимание - танкове!\" (1937 г.), \"Бронетанковите войски и взаимодействието им с другите родове войски\" (1937 г.) отрежда на танковите войски решаваща роля за изхода на войната в съвременните условия. В началото на Втората световна война (1939 г.-1940 г.) командва танков корпус, от юни 1940 г. командва 2. танкова група, от октомври 1941 г. - II танкова армия. През декември 1941 г. заради поражението при Москва е снет от длъжност и изпратен в резерва. От юли 1944 г. до март 1945 г. е началник на Генералния щаб на сухопътните войски. Умира на 15 май 1954 г. Швангау, Бавария.1818 г. \r\nРоден е френският композитор Шарл Гуно. Той е основоположник на ново направление във френския оперен театър - лиричната опера. Шарл Гуно печели Голямата римска премия с кантатата си \"Фердинанд\" и получава възможността да живее и работи 3 години в Италия. Завръща се в Париж през 1843 г., работи като органист. Първата му опера е \"Сафо\" от 1851 г.; следва \"Кървавата монахиня\" (1854 г.) - и двете без особен успех. Шарл Гуно прави опити да композира и в областта на комичната опера - \"По неволя доктор\" (1858 г.). Истинският му талант е разкрит във \"Фауст\" (1859 г.). В следващите години създава оперите: \"Савската царица\" (1862 г.), \"Мирей\" (1864 г.), \"Ромео и Жулиета\" (1867 г.) и др. Автор е на няколко оратории, меси, симфонии, пиеси за пиано и орган и др., както и на една мемоарна книга.1239 г. \r\nРоден е английският крал Едуард I. Той е син на Хенри III. На кралския престол е от 1272 г. При Едуард I окончателно се утвърждава редовното свикване на парламента, с което в Англия се оформя съсловно-представителна монархия. Във вътрешната политика се стреми да запази равновесието между феодалите, оформило се след гражданската война през 60-те години на ХIII в. и да укрепи съюза на кралската власт с рицарите и градовете при внимателно настъпление срещу светската и духовната аристокрация. Недоволството на рицарите и гражданите от увеличаването на данъците го принуждават да признае на парламента правото да определя държавните данъци (1297 г.). При управлението на Едуард I насилствено към Англия е присъединен Уелс (1282 г.-1284 г.). През 1286 г. е направен опит за завоюване на Шотландия , на който упорито се съпротивява народът. Едуард I умира на 7 юли 1307 г.На тази дата умират: 1940 г. \r\nУмира сър Артър Хардън. Той е английски биохимик и от 1909 г. е член на Лондонското кралско дружество\r\nСър Артър Хардън е роден на 12 октомври 1865 г. в Манчестър. В периода 1882-1886 г. учи химия в университета “Виктория” в Манчестър. През 1887-1888 г. е в Ерлангенския университет в Германия, където получава степен “д-р по философия”. От 1888 г. работи в университета “Виктория”, където завежда химическите лаборатории (от 1897 г.).\r\nАртър Хардън е ръководител на отдела по биохимия в Института по профилактична медицина (1907-1930 г.). От 1912 г. е преподавател по биохимия в Лондонския университет. През 1906 г. заедно с У. Бейлис основава сп. “Biochemiacal Journal”. Открива кофермените; изследва строежа и функцията на кофермента никотин-амидадениндинуклеотид.През1929 г. съвместно с Х. Ойлер-Хелпин получава Нобелова награда за химия за изследвания върху алкохолната ферментация.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017-06-17", "title": "Денят 17 юни в световната история"}
{"url": "http://www.focus-news.net/news/2017/06/17/2405894/ria-novosti-hamas-otricha-dannite-che-islyamska-darzhava-e-otgovorna-za-napadenieto-na-kontrolniya-punkt-v-izrael.html", "text": "Палестинското движение ХАМАС отрича, че терористите от „Ислямска държава“ са отговорни за нападението срещу сътрудничката на израелската гранична полиция, предаде РИА Новости. \r\nВ петък трима палестинци с ножове и картечни пистолети атакуваха полицейски служители под стените на Стария град в Йерусалим и бяха ликвидирани при ответния огън. От получените рани сътрудничката на полицията по-късно почина. „Ислямска държава“ пое отговорност за нападението.\r\nХАМАС сочи, че убитите палестинци са били част от местни ислямистки групировки. „Заявлението на „Ислямска държава“ е опит за размътване на водата“, заяви говорителят на движението Абу Зухри. Според него „нападението е извършено от двама палестинци от Народния фронт за освобождение на Палестина и един от ХАМАС“.  Виктор Турмаков", "date": "2017-06-17", "title": "РИА Новости: ХАМАС отрича данните, че „Ислямска държава“ е отговорна за нападението на контролния пункт в Израел"}
{"url": "http://www.focus-news.net/news/2017/06/17/2405907/predstoyashti-mezhdunarodni-sabitiya-za-17-yuniagentsiya-fokus.html", "text": "Международна реакция след новината за смъртта на бившия германски канцлер Хелмут Кол. \r\n***  Следене на ситуацията във Великобритания, където министър-председателят Тереза Мей се опитва да сключи споразумение със северноирландската юнионистка партия. \r\n*** Папа Франциск ще се срещне с германския канцлер Ангела Меркел на частна аудиенция.   \r\n***  В Берлин ще се проведе пресконференция след публикуването на парламентарния доклад за антисемитизма в Германия. \r\n***  В испанската столица ще се състои демонстрация в подкрепа на бежанците, като се очаква в нея да се включат хиляди граждани. \r\n***  Следене на дипломатическите усилия на Турция за разрешаване на една от най-тежките кризи в Персийския залив, след като Саудитска Арабия и нейните съюзници прекъснаха връзките си с Катар.", "date": "2017-06-17", "title": "Предстоящи международни събития за 17 юни/Агенция „Фокус“/"}
{"url": "http://www.focus-news.net/news/2017/06/17/2405911/ruse-ogranichava-se-dvizhenieto-po-pat-i-5-na-izhoda-na-grada-zaradi-provezhdane-na-motosastezanie.html", "text": "Днес, от 12.30 часа до 18.30 часа, ще бъде ограничено движението по път I-5, на изхода на Русе, в посока София, заради провеждането на мотосъстезание. Това съобщиха от пресцентъра на Агенция \"Пътна инфраструктура\" (АПИ). Ограничението от км 4+758 до км 6+799 ще бъде от отбивката за хижа „Приста“ до контролно-пропускателния пункт на изхода на Русе.\r\nПо време на състезанието трафикът ще преминава двупосочно в лентата за Русе и ще се регулира от „Пътна полиция“ и организаторите на състезанието. \r\nНеобходимо е шофьорите да спазват поставената сигнализация и указанията на контролните органи.", "date": "2017-06-17", "title": "Русе: Ограничава се движението по път I-5, на изхода на града, заради провеждане на мотосъстезание"}
{"url": "http://www.focus-news.net/news/2017/06/17/2405908/ukragrokonsalt-balgariya-ryazko-uvelichava-iznosa-na-pshenitsa-i-rapitsa-namalyavayki-eksporta-na-echemika.html", "text": "През този сезон България рязко  увеличава износа на пшеница и рапица, намалявайки експорта на ечемика, предаде  УкрАгроКонсалт.\r\nПо данни на НСИ от юли 2016 до март 2017 г. България е изнесла 3 884 млн. тона пшеница (+35,3% в сравнение с миналия сезон), 489,7 хил. тона рапица (+69,6%) и 279 хил. тона ечемик (-33,4%). \r\nЗначителен дял от зърното се изнася през пристанището на Варна.  Виктор Турмаков", "date": "2017-06-17", "title": "УкрАгроКонсалт: България рязко  увеличава износа на пшеница и рапица, намалявайки експорта на ечемика"}
{"url": "http://www.focus-news.net/news/2017/06/17/2405910/veliko-tarnovo-festival-na-triizmernoto-ulichno-izkustvo-se-provezhda-v-grada.html", "text": "Първият по рода си за Велико Търново фестивал на триизмерното улично изкуство, с участието на художници от България, Холандия, Украйна и Сърбия, се провежда в града. Това съобщиха от пресцентъра на Община Велико Търново. Арт-форумът се провежда от 15 до 18 юни включително в района на художествената галерия „Борис Денев” и сцената „Арт Лято”. В рамките на четирите фестивални дни и пред погледите на великотърновци, творците създадат пет големи триизмерни рисунки. Всяко от платната е с размер от 18 кв. м и ще изобразява знакова историческа забележителност в Старата столица. Щом бъдат завършения, творбите ще бъдат изложени пред Царевец, в местността „Боруна” и в градските паркове. \r\nДнес ще бъде организиран голям арт-базар с ръчно изработени бижута, чанти и други аксесоари, а във вечерните часове ще има концерт на DJ Стефан SKILL Колев и Александър Михайлов. В 18.30 часа в неделя група „Кову” ще закрие фестивала. И през четирите дни на събитието, в градината на парк „Асеневци” до художествената галерия „Борис Денев” ще се проведе „Голямото люлеене с Айляк Хамак”. \r\nВсеки посетител на 3D Street Art Festival – Veliko Tarnovo може да участва в томбола, голямата награда от която е екскурзия до замъка на Граф Дракула.\r\nФестивалът е иницииран от сдружението GiArtCrew и се провежда с финансовата и организационна подкрепа на Община Велико Търново, както и чрез помощта на спонсори. Арт-събитието бе открито от заместник-кмета на Старата столица Ганчо Карабаджаков и от директора на дирекция „Култура, туризъм и международни дейности” Нелина Църова. Те подчертаха, че подобни събития, организирани от креативни млади хора, заслужават подкрепа, тъй като едновременно насърчават изкуствата и привличат многобройна публика. \r\nБогата е и съпътстващата програма. Откриването бе съчетано с концерт на изпълнителите Иван Иванов, Виктория Георгиева, „Братя Гръм” и рок-бандата „Кову”. В днешната вечер на сцената на „Арт Лято” ще се изявят Surmata Harry, Roxyy – bass & Траян Лечев.", "date": "2017-06-17", "title": "Велико Търново: Фестивал на триизмерното улично изкуство се провежда в града"}
{"url": "http://www.focus-news.net/news/2017/06/17/2405914/zhalt-kod-za-obilni-valezhi-e-obyaven-za-5-oblasti-v-stranata.html", "text": "Жълт код за обилни валежи е обявен за 5 области в страната. Това съобщиха за Агенция \"Фокус\" от Националния институт по метеорология и хидрология (НИМХ). Жълтият код е в сила за областите Смолян, Кърджали, Хасково, Ямбол и Бургас. В тези области в следобедните часове се очакват валежи от дъжд, на места придружени с гръмотевични бури. В посочените области количествата дъжд ще са над 15 - 20 л/кв. м. Ще има и условия за градушки, тъй като фронтът, който преминава, е над Западна България, но в следобедните часове ще е над тези райони и там ще се развие мощна купесто-дъждовна облачност и ще има превалявания.", "date": "2017-06-17", "title": "Жълт код за обилни валежи е обявен за 5 области в страната"}
{"url": "http://www.focus-news.net/news/2017/06/17/2405882/donald-tramp-helmut-kol-be-priyatel-i-sayuznik-na-sasht.html", "text": "Президентът на САЩ Доналд Тръмп заяви, че починалият бивш германски канцлер Хелмут Кол е бил „приятел и съюзник“ на САЩ, предава телевизионният канал ABC News .\r\nСпоред Доналд Тръмп, Хелмут Кол е водел Германия в 16 ключови години, и е бил „не само баща на германското обединение, но и поддръжник на Европа и транс-атлантическите отношения.“\r\nАмериканският президент заяви, че се е облагодетелствал много от визията и усилията на Хелмут Кол.\r\nДоналд Тръмп добави за Хелмут Кол, че „наследството му ще живее винаги“. Симеон Миланов", "date": "2017-06-17", "title": "Доналд Тръмп: Хелмут Кол бе приятел и съюзник на САЩ"}
{"url": "http://www.focus-news.net/news/2017/06/17/2405913/vladimir-putin-konfliktat-na-donbas-ne-tryabva-da-se-razreshava-s-orazhie.html", "text": "Президентът на Русия Владимир Путин заяви, че конфликтът в Източна Украйна не може да се разреши с военни средства, а Западът трябва да помогне на Киев да разбере това, а не да размахва оръжие, предаде ТАСС.\r\nНа въпрос дали ще се разрази конфликт, ако САЩ изпратят оръжие в Украйна, а Киев започне да упражнява по-силен натиск срещу Донбас, Путин отговори: „Не смятам, че ще има промяна. Казах на нашите американски партньори, че така ще има повече жертви. Резултатът, изходът ще е същия, както сега“.\r\n„Конфликт като този в Донбас не може да се разреши с помощта на оръжие. Трябват преки преговори. Така или иначе, защо трябва да чакаме“, заяви руският президент. „Колкото по-скоро приятелите ни в Киев разберат това, толкова по-добре. Но западните страни – Европа и САЩ трябва да помогнат на киевските власти да осъзнаят тази реалност“, добави той.  Виктор Турмаков", "date": "2017-06-17", "title": "Владимир Путин: Конфликтът на Донбас не трябва да се разрешава с оръжие"}
{"url": "http://www.focus-news.net/news/2017/06/17/2405909/stara-zagora-nay-mladata-shampionka-po-shahmat-fabiana-kostadinova-shte-se-sreshtne-sas-svetovniya-shampion-anatoli-karpov.html", "text": "Седемгодишната Фабиана Костадинова, която преди дни стана шампион на България по блиц шахмат, ще се срещне със световния шампион Анатоли Карпов, който ще открие в Стара Загора XI турнир по шахмат за деца „Тракийско конче“, съобщиха от пресцентъра на Община Стара Загора. Официалното откриване е от 10.00 часа днес в общинската спортна зала „Иван Вазов“.\r\nФабиана е най-малката състезателка на Шахматен клуб „Траяна“ и се представи силно на Държавните индивидуални първенства по блиц, рапид и стандартен шахмат за деца до 10 години. Тя спечели пълен комплект медали – бронз на стандартен, сребро на ускорен и злато на блиц. Никога досега състезател на Стара Загора не е постигал такъв успех на Държавно първенство. Младата надежда на шахмата поднесе на града, обявен за „Европейски град на спорта 2017“, нов повод за гордост, демонстрирайки невероятните си възможности на най-бърз детски ум в страната.\r\nМалката състезателка искрено се вълнува от звездния миг, предоставен от Община Стара Загора, да проведе индивидуална среща, да вземе автограф и да разговаря с 12-тия световен шампион по шахмат, по време на визитата му в града. Това ще стане в 11.30 ч. в шахклуб „Траяна“, на ул. „Захарий Княжески“ 81.\r\nПрограмата на гросмайстора в Стара Загора включва още среща с любители шахматисти в парк „Пети октомври“ в 11.00 часа, посещение на Регионалния исторически музей, Мемориалния комплекс „Бранителите на Стара Загора“ и други забележителности на града.\r\nСедемгодишната Фабиана Костадинова е възпитаник на шахматния педагог Стефка Цонева. За две години е завоювала общо 13 медала. Настоящият ѝ треньор е Боян Тонков. Макар и толкова млада, тя демонстрира характер, борбен дух и желание за победа, но твърди, че се забавлява, докато играе. Треньорите ѝ смятат, че догодина тя ще може да атакува европейските и световни първенства. Все още не ходи на училище, но вече чете, пише и рецитира стихове. Но преди всичко Фабиана очаква лятото, което ще прекара при баба и дядо в Болоня, където е удържала победи срещу всички в местния шахклуб.", "date": "2017-06-17", "title": "Стара Загора: Най-младата шампионка по шахмат Фабиана Костадинова ще се срещне със световния шампион Анатоли Карпов"}
{"url": "http://www.focus-news.net/news/2017/06/17/2405917/api-do-1300-chasa-dvizhenieto-po-pat-ii-86-asenovgrad-smolyan-sled-bachkovo-se-osashtestvyava-v-edna-lenta-dvuposochno-zaradi-montazh-na-stalb.html", "text": "До 13.00 часа днес движението по път II-86 Асеновград – Смолян, след Бачково, се осъществява в една лента двупосочно поради монтаж на стълб. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание.", "date": "2017-06-17", "title": "АПИ: До 13.00 часа движението по път II-86 Асеновград – Смолян, след Бачково, се осъществява в една лента двупосочно заради монтаж на стълб"}
{"url": "http://www.focus-news.net/news/2017/06/17/2405916/abc-news-pochina-prezidentat-na-vanuatu-bolduin-lonsdeyl.html", "text": "Президентът на Вануату Болдуин Лонсдейл почина, покосен от инфаркт, предаде  ABC News.\r\nСтотици хора са се събрали на бдение, организирано след новината за смъртта на президента на островната държава, управлявал страната от 2014 г.  Виктор Турмаков", "date": "2017-06-17", "title": "ABC News: Почина президентът на Вануату Болдуин Лонсдейл"}
{"url": "http://www.focus-news.net/news/2017/06/17/2405912/blagoevgrad-katastrofa-mezhdu-dva-leki-avtomobila-e-stanala-na-glaven-pat-e-79-simitli-kresna-na-1-km-ot-grad-kresna-nyama-postradali.html", "text": "Катастрофа между два леки автомобила е станала на главен път Е-79 Симитли – Кресна, на 1 км от град Кресна. Това съобщи за Радио „Фокус“ – Пирин дежурният служител в Областно пътно управление – Благоевград. Инцидентът е възникнал около 06.00 часа тази сутрин. При пътнотранспортното произшествие няма пострадали, нанесени са само материални щети по двете моторни превозни средства. За кратко движението в района на катастрофата се е извършвало само в една лента, като е било регулирано от служители на пътна полиция, но към момента то вече е възстановено. В следствия на инцидента няма образували се колони от автомобили по пътя Симитли – Кресна.\r\nЛивия НИНОВА", "date": "2017-06-17", "title": "Благоевград: Катастрофа между два леки автомобила е станала на главен път Е-79 Симитли – Кресна, на 1 км от град Кресна, няма пострадали"}
{"url": "http://www.focus-news.net/news/2017/06/17/2405920/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Специалният представител на ООН за Кипър Еспен Барт Ейде обяви, че следващата мирна конференция за Кипър ще се проведе в град Кранс-Монтана в Швейцария, пише Ekathimerini.\r\nПо време на срещата си с президента на Кипър Никос Анастасиадис Барт Ейде обяви, че двете страни от кипърския спор ще се срещнат в швейцарския град на 28 юни „с амбицията да разрешат проблема“, но добави, че сключването на споразумение „не е даденост“.\r\n„Трябва да сме честни за това, няма да стане по-лесно, защото ще ходим в Швейцария, но има воля. Ако успеем, това не означава, че цялата работа е приключила и че ще можем веднага да започнем референдум“, смята Барт Ейде. \r\n Президентът на Турция Реджеп Тайип Ердоган заяви, че страната няма да позволи „персийския експанзионизъм“ на Иран в Близкия изток, макар че признава ролята и сътрудничеството му при разрешаването на проблемите в Ирак и в Сирия, пише Hurriyet.\r\n„Дали Сирия е театър на иранския религиозен експанзионизъм? Да. Дали Ирак също е театър? Да. Смятам обаче, че това е по-скоро персийски експанзионизъм, отколкото религиозен. Не го одобрявам този персийски експанзионизъм“, заяви Ердоган. Турция от отдавна критикува Иран за политиката му в Близкия изток, въпреки че продължава да сътрудничи с Техеран по редица регионални въпроси.\r\nЕрдоган посочи, че Турция и Иран, заедно с Русия действат заедно в Сирия чрез процеса от Астана. Той подчерта, че проблемите в Ирак няма как да се разрешат без участието на Иран и че изключването му от усилията за справянето с гражданската война в Сирия няма да служи в ничий интерес. Турският президент призова САЩ и Саудитска Арабия да се присъединят към процеса от Астана, създал механизъм за следене на примирието в Сирия.\r\n По средата на електорална кампания и обвинения срещу държавни чиновници в корупция, премиерът на Албания Еди Рама направи необичаен призив от Кучова, предава албанското издание Albania Daily News .\r\nТой призова всички полицаи и учителите, в извънработно време, да помогнат в електоралната кампания и да събират гласове за Социалистическата партия.\r\n„Призовавам учителите в цяла Албания, както и полицаите, да се фокусират върху кампанията на Социалистическата партия, когато официалното им работно време свърши“, каза Еди Рама.\r\nМинистър-председателят на германската провинция Саксония Станислав Тилич, който е на посещение в Сибиу заяви, че ако Румъния би „загубила лицето си пред международната общност“, ако премиерът Гриндеану бе подал оставка, предава румънското издание Nine O’Clock .\r\n„Ако румънският премиер се бе оттеглил вчера, Румъния би загубила лице пред международната общност. Имате конституция и закони, които казват как се избират и отстраняват министър-председатели, и никой от тях не казва, че един партиен лидер може да направи, което и да било от тези неща. Премиерът се подчини на закона в случая, което е важно за имиджа на Румъния, като страна, в която има върховенство на закона“, каза Станислав Тилич.\r\nЗапитан дали политическите проблеми на Румъния влияят на интересите на германските инвеститори, саксонският премиер отговори положително.", "date": "2017-06-17", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/17/2405919/sofiya-vavezhda-se-vremenna-organizatsiya-na-dvizhenieto-za-provezhdane-na-premium-rali-sofiya-sveti-vlas.html", "text": "Въвежда се временна организация на движението за провеждане на „Премиум рали – София – Свети Влас“. Това съобщиха от пресцентъра на Столична община. От 17.00 до 20.30 часа днес се забранява престоят и паркирането на пътни превозни средства, с изключение на автомобилите на участниците в мероприятието на бул. “Джеймс Баучер“, между ул. “Петър Станчев“ и входа за паркинга на хотела „Маринела“. \r\nОт 17.00 до 20.30 часа се забранява влизането на пътни превозни средства с изключение на автомобилите на участниците в мероприятието на бул. “Джеймс Баучер“, между ул. “Петър Станчев“ и входа за паркинга на хотел „Маринела“.", "date": "2017-06-17", "title": "София: Въвежда се временна организация на движението за провеждане на „Премиум рали – София – Свети Влас“"}
{"url": "http://www.focus-news.net/news/2017/06/17/2405922/plovdiv-zabraneno-e-dvizhenieto-na-tezhkotovarni-avtomobili-s-visochina-nad-4-metra-prez-tunelite-po-patya-asenovgrad-narechenski-bani.html", "text": "С нормална интензивност се осъществява движението по основните направления в Пловдивска област. Това съобщи за Радио „Фокус“ – Пловдив дежурният в Областно пътно управление. По-засилен автомобилен трафик се отчита по пловдивския участък на АМ „Тракия“. Водачите трябва да шофират с повишено внимание, със съобразена скорост и да спазват необходимата дистанция, тъй като автомобилният трафик е интензивен. До 13.00 часа днес движението по пътя Асеновград – Смолян, след Бачково, се осъществява двупосочно само в едната лента поради монтаж на стълб. По пътната отсечка има опасност от свличане на земна маса и от падащи камъни, предупреди дежурният. Остава забранено преминаването на камиони с височина над 4 метра през тунелите по път II-86 Асеновград - Нареченски бани. Обходният маршрут за по-високите превозни средства е по пътя Кричим - Девин. Проходът Троян - Кърнаре все още е затворен за преминаване на камиони над 10 тона, заради ремонт на мост. Ограничено е движението на всички моторни превозни средства в района на км 19 от третокласния път Тополово - Леново - Поройна. До 20 юни е забранено движението на автомобили по ул. „Ал. Стамболийски” в Асеновград, в участъка от ул. „Капитан Райчо” до ул. „Любен Каравелов”. Причината са дейности по изграждането на канализационна и водоснабдителна мрежа.\r\nТони МИХАЙЛОВ", "date": "2017-06-17", "title": "Пловдив: Забранено е движението на тежкотоварни автомобили с височина над 4 метра през тунелите по пътя Асеновград - Нареченски бани"}
{"url": "http://www.focus-news.net/news/2017/06/17/2405918/granichna-politsiya-kolona-ot-tovarni-avtomobili-s-dalzhina-1-km-se-e-obrazuvala-na-gkpp-kapitan-andreevo.html", "text": "Колона от товарни автомобили с дължина 1 км се е образувала на ГКПП „Капитан Андреево“, сочи справка на сайта на ГД „Гранична полиция“. На българо-сръбската граница, българо-македонската граница, българо-гръцката граница, българо-турската граница и българо-румънската граница трафикът е нормален на всички ГКПП.", "date": "2017-06-17", "title": "„Гранична полиция“: Колона от товарни автомобили с дължина 1 км се е образувала на ГКПП „Капитан Андреево“"}
{"url": "http://www.focus-news.net/news/2017/06/17/2405923/pazardzhik-zasilena-opasnost-ot-padashti-kamani-ima-v-rodopskata-chast-na-oblastta.html", "text": "Нормално проходими са пътищата в област Пазарджик, съобщи за Радио „Фокус“ – Пазарджик дежурният в Областно пътно управление. Пътните настилки са сухи, на места мокри. В Родопите е засилена опасността от падащи камъни по направленията Пещера – Батак – Широка поляна, Варвара – Гара Костандово и Белово – Юндола. По моста в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля.\r\nТеодора ДИМИТРОВА", "date": "2017-06-17", "title": "Пазарджик: Засилена опасност от падащи камъни има в Родопската част на областта"}
{"url": "http://www.focus-news.net/news/2017/06/17/2405927/veliko-tarnovo-novi-poznavatelni-igri-populyarizirat-turisticheskite-destinatsii-v-obshtinata.html", "text": "Нови познавателни игри популяризират туристическите дестинации в общината. Това съобщиха от пресцентъра на Община Велико Търново. Новите туристически продукти за това лято са подготвени от Общинската агенция по туризъм „Царевград Търнов“ за всички, които обичат интерактивни познавателни игри. Разработката използва принципите на компютърните игри, като действието е изнесено „на живо“ и има за цел да превърне стандартната обиколка на градските забележителности в запомнящо се приключение. \r\nПървата от разработените игри ще се проведе днес и утре (18 юни) и предлага обиколка на Царевец, която ще даде цялата информация, съдържаща се в една екскурзоводска беседа, но пречупена през загадъчна средновековна история за съкровища, тайни, предателства и капани в сърцето на царския двор. Водени от размислите и дедуктивните прозрения на Великия царски примикюр, играчите трябва да разгадаят различни загадки и да разкрият пазените в недрата на Царевец тайни. \r\nИграта „Средновековни криминални загадки: Тайната на 9-те ключа“ ще се проведе днес и утре на хълма Царевец, а билети могат да се закупят и да се направят записвания на площад \"Иван Асен I\" от 11.00 до 17.00 часа.\r\nСледващата разработка – „Търновски легенди“ ще поведе играчите през места и улици, по които не минават туристическите маршрути, но носят автентичния дух на Търново. Историите, които ще бъдат разказани, са създали града такъв, какъвто е днес, и ще открият по някоя тайна дори за старите търновци.  \r\nПридвижвайки се по маршрута на игрите, участниците се ориентират по мистериозни инструкции, преминават забавни изпитания и научават любопитни факти за обектите, които срещат по пътя си. Целта на игрите е всички участници да стигнат до финала на маршрута, като междувременно опознаят дестинацията и усвоят интересна информация за нея по забавен и увлекателен начин. Игровата форма прави обиколката нестандартна и разнообразна, а информацията, обикновено предавана чрез екскурзоводска беседа, приятна и лесна за усвояване. Игрите се разработват в специално подбрани теми и имат за цел да направят изживяването за гостите различно и уникално. Дори когато става въпрос за позната дестинация.", "date": "2017-06-17", "title": "Велико Търново: Нови познавателни игри популяризират туристическите дестинации в общината"}
{"url": "http://www.focus-news.net/news/2017/06/17/2405928/the-local-frantsiya-planira-da-napravi-11-vaksini-zadalzhitelni-za-detsata.html", "text": "Новият министър на здравеопазването на Франция Агнес Бузин планира да направи 11 ваксини задължителни за децата, вместо да остави решението в ръцете на родителите. В момента само три ваксини са задължителни според закона: срещу дифтерита, тетануса и детския паралич, пише  The Local.\r\nПланира се новите имунизации да включват такива срещу морбили, хепатит B и C, менингит, рубеола, заушка и магарешка кашлица. В момента те са само препоръчани от държавата и решението дали да се приложат зависи от родителите, които обаче често са подвеждани от теориите и от сензациите, че ваксините вредят.\r\n„Тази двойна система е уникална. Това е реален проблем на общественото здравеопазване“, посочи министър Бузин, която посочи, че морбилите се завръщат във Франция.  Виктор Турмаков", "date": "2017-06-17", "title": "The Local: Франция планира да направи 11 ваксини задължителни за децата"}
{"url": "http://www.focus-news.net/news/2017/06/17/2405925/stara-zagora-grosmaystorat-anatoli-karpov-gostuva-na-shahmaten-turnir-v-grada.html", "text": "Световният шампион по шахмат Анатоли Карпов ще посети Стара Загора и ще открие XI-я турнир по шахмат за деца „Тракийско конче“. Това съобщиха от пресцентъра на Община Стара Загора. Откриването е в 10.00 часа в общинската спортна зала \"Иван Вазов\". В турнира ще участват деца от Стара Загора, Свиленград, Пловдив, Казанлък, Раднево и от старозагорски клуб \"Траяна\".\r\nКласираните на първите три места ще получат парични награди и медали, а останалите - грамоти. \r\nПрограмата на гросмайстора в Стара Загора включва среща с любители шахматисти в парк „Пети октомври“ в 11.00 часа, посещение на Мемориалния комплекс „Бранителите на Стара Загора“ и други забележителности на града.\r\nАнатоли Карпов е 12-тият световен шампион по шахмат. Печели титлата в полуфинален мач срещу Виктор Корчной, тъй като световният шампион Боби Фишер не защитава титлата си. Остава в историята с невероятните си сблъсъци с Гари Каспаров, които след над 100 партии са с лек превес за Каспаров. Велик майстор на позиционната борба, ендшпилите и най-вече профилактиката и разгадаване замислите на противника. С голям принос за превръщане на шаха в професионален спорт. Роден на 23 май 1951г. в Русия, световен шампион от 1975 до 1985 г., Карпов е спечелил над 150 турнира.", "date": "2017-06-17", "title": "Стара Загора: Гросмайсторът Анатоли Карпов гостува на шахматен турнир в града"}
{"url": "http://www.focus-news.net/news/2017/06/17/2405926/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция “Фокус“ от Планинската спасителна служба (ПСС) към Българския червен кръст (БЧК). Почти навсякъде превалява дъжд. Времето е облачно и мъгливо. Духа слаб до умерен вятър. За последното денонощие не са регистрирани инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-17", "title": "ПСС: Лоши са условията за туризъм в планините"}
{"url": "http://www.focus-news.net/news/2017/06/17/2405929/gabrovo-propadnal-uchastak-ot-asfaltovata-nastilka-zatrudnyava-dvizhenieto-po-patya-mezhdu-palauzovo-i-stomonetsite.html", "text": "Пропаднал участък от асфалтовата настилка затруднява движението по пътя между селата Палаузово и Стомонеците. Това съобщиха за Радио „Фокус” – Велико Търново от пресцентъра на Областно пътно управление - Габрово. От там съветват водачите да карат внимателно при км 7+060, където една от лентите за движение е стеснена, поставена е необходимата сигнализация. Срокът за приключване на ремонта е до 30 юни. Настилките в Габровска област са частично мокри, времето е облачно, като на места превалява дъжд. Ремонт се извършва в участък от пътя между Севлиево и Велико Търново. Движението се осъществява в едната лента в отсечката от км 99+300 до км 99+400. Дейностите трябва да приключат до 15 юни. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3,30 м по път III-401 Граница Ловеч – (Кормянско - Малък Вършец) – при км 46+800 по общински път до III-403 в с. Малък Вършец. Ремонти се извършват и по пътя между селата Дебел дял и Музга oт км 15+000 до км 18+000, както и между Чехлевци и Велчевци от км 11+770 до км 11+829. Нека водачите се движат с повишено внимание по пътя между селата Димовци и Торбалъжите, както и между Донино и Велковци, където се извършва изсичане на храсти и косене на тревни площи. Дейностите трябва да приключват до края на деня. Пропаднал участък от асфалтовата настилка затруднява движението по пътя между Палаузово и Стомонеците.\r\nЛуиза ТРАНЧЕВА", "date": "2017-06-17", "title": "Габрово: Пропаднал участък от асфалтовата настилка затруднява движението по пътя между Палаузово и Стомонеците"}
{"url": "http://www.focus-news.net/news/2017/06/17/2405924/fox-news-dzheyms-hodzhkinsan-e-imal-spisak-s-amerikanski-kongresmeni-koito-e-iskal-da-likvidira.html", "text": "Джеймс Ходжкинсън, който откри огън по американски конгресмени републиканци в сряда, ранявайки един от тях, е носил в себе си по време на инцидента списък с имената на членове на Републиканската партия, които е искал да убие, предаде  Fox News.\r\nПисаният на ръка списък е съдържал имена на конгресмени от консервативното крило на партията като Скот Дежарлей от Тенеси, Трент Франкс от Аканзас, Джеф Дънкан от Северна Каролина, Джим Джордън от Охайо, Мо Брукс от Аляска и Морган Грифит от Вирджиние.\r\nРазследването сочи, че 66-годишният Ходжкинсън не е имал външна подкрепа и е действал сам. В досието му има случаи на пияно шофиране и на сбивания.  Виктор Турмаков", "date": "2017-06-17", "title": "Fox News: Джеймс Ходжкинсън е имал списък с американски конгресмени, които е искал да ликвидира"}
{"url": "http://www.focus-news.net/news/2017/06/17/2405921/antoaneta-bares-nkiz-v-ikonomicheska-zona-sofiya-bozhurishte-sme-privlekli-obshto-19-investitori-ochakva-se-da-badat-razkriti-nad-1-050-rabotni-mesta.html", "text": "В Икономическа зона София – Божурище сме привлекли общо 19 инвеститори, очаква се да бъдат разкрити над 1 050 работни места. Това каза в интервю за Агенция „Фокус“ изпълнителният директор на „Национална компания индустриални зони“ ЕАД Антоанета Барес във връзка с индустриалните зони в България. Тя поясни, че инвеститорите са от секторите автомобилна промишленост, високи технологии, складова и логистична дейност, като 18 от тях са сертифицирани по Закона за насърчаване на инвестициите. „Очаква се реализираните инвестиции да бъдат в размер на близо 350 млн. лв., в резултат на което ще бъдат разкрити над 1 050 работни места“, поясни Барес. По отношение на засиления интерес към зоната в Божурище, тя допълни, че се търсят възможности  за идентифициране и придобиване на терен в района около София като цяло. „Също така, преди около половин година НКИЗ придоби 46 % участие в Транзитна търговска зона – Варна. „Транзитна търговска зона“ АД извършва дейност от 2001 г. Сред останалите основни акционери са Българската търговско-промишлена палата, Строителен и технически флот - Варна и др. Зоната е с обща площ от 104 000 кв.м. и разполага с напълно изградена инфраструктура“, коментира Барес.\r\nДеница КИТАНОВА", "date": "2017-06-17", "title": "Антоанета Барес, НКИЗ: В Икономическа зона София – Божурище сме привлекли общо 19 инвеститори, очаква се да бъдат разкрити над 1 050 работни места"}
{"url": "http://www.focus-news.net/news/2017/06/17/2405932/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път 19 Симитли – Гоце Делчев. На много места в област Благоевград превалява слаб дъжд, а пътните настилки са мокри и хлъзгави. Това съобщи за Радио „Фокус“ – Пирин дежурният служител в Областно пътно управление – Благоевград. Той апелира към шофьорите да карат внимателно, спазвайки правилата за движение по пътищата, за да бъдат избегнати пътни инциденти. През изминалата нощ в региона е регистриран един пътен инцидент между два леки автомобила на главен път Е-79 Симитли – Кресна, на 1 км от Кресна, но при него няма пострадали, нанесени са само материални щети. До 20 юни на път I-1 Благоевград – Кулата в чертите на град Кресна ще се полага хоризонтална маркировка. Предвидените дейности ще се изпълняват предимно през нощта, за да не се затруднява трафика. Необходимо е шофьорите да карат внимателно, със съобразена скорост и да спазват пътната сигнализация.\r\nЛивия НИНОВА", "date": "2017-06-17", "title": "Благоевград: Повишена е опасността от падащи камъни в района на Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2017/06/17/2405936/plyus-info-makedoniya-turskiyat-vanshen-ministar-shte-poseti-skopie-na-18-yuni.html", "text": "Турският министър на външните работи Мевлют Чавушоглу ще посети в неделя Македония, предаде македонската медия  „Плюс Инфо“.\r\nЧавушоглу ще проведе работна среща с македонския си колега Никола Димитров. Виктор Турмаков", "date": "2017-06-17", "title": "„Плюс Инфо“ (Македония): Турският външен министър ще посети Скопие на 18 юни"}
{"url": "http://www.focus-news.net/news/2017/06/17/2405933/kuna-belgiya-udalzhava-sroka-na-vazdushnata-si-misiya-v-irak-i-v-siriya.html", "text": "Белгийските изтребители Ф-16 ще продължат да извършват операции в Ирак и в Сирия до края на годината. Страната ще отдели 17 млн. евро за операцията, предаде  KUNA.\r\nНастоящата белгийска мисия трябваше да приключи през юни, но е удължена с допълнителни шест месеца. Четири изтребителя и 100 войници ще бъдат разположени в Йордания, откъдето ще нанасят удари срещу „Ислямска държава“. \r\n„Това е силен сигнал към нашите партньори. Белгия е партньор, на който може да се разчита в международната коалиция. Ние също искаме да покажем, че действаме. След срещата на високо равнище на НАТО ние поемаме отговорността си в Европа“, посочи белгийският министър-председател Шарл Мишел.  Виктор Турмаков", "date": "2017-06-17", "title": "KUNA: Белгия удължава срока на въздушната си мисия в Ирак и в Сирия"}
{"url": "http://www.focus-news.net/news/2017/06/17/2405915/zapochna-vtoriyat-den-ot-obshtoto-sabranie-na-sadiite-v-koyto-shte-se-provede-izborat-za-chlenove-na-vss.html", "text": "Днес, в 8.00 часа, започна вторият ден от Общото събрание на съдиите, в който ще се проведе изборът за членове на ВСС. Това съобщиха от пресцентъра на ВСС. Председателят на Избирателната комисия обяви решението, взето вчера на работна среща с членовете на комисията и избирателните секции по постъпили искания във връзка с организацията и провеждането на изборния ден.\r\nКандидатите в изборната процедура са 27: Атанаска Младенова Дишева – съдия във Върховен административен съд, Боряна Ангелова Димитрова – председател на Окръжен съд – Бургас, Вера Цветкова Кънева – съдия в Апелативен съд – София, Владимир Григоров Вълков – съдия в Софийски районен съд, Георги Йовчев Георгиев – съдия в Апелативен съд – Варна, Емил Иванов Дечев – съдия в Софийски градски съд, Ерна Жак Якова – Павлова – председател на Районен съд – Варна, Илияна Тодорова Балтова – съдия в Апелативен съд – Бургас,  Калин Кирилов Баталски – съдия в Окръжен съд – Кюстендил, Красимир Петков Шекерджиев – съдия във Върховен касационен съд, Красимира Неофитова Милачкова – съдия в Административен съд – София-град, Красимира Пенева Костова – съдия в Апелативен специализиран наказателен съд, Любомир Симеонов Нинов – съдия в Районен съд – Варна, Методи Орлинов Лалов – съдия в Софийски районен съд, Мирослав Архангелов Йорданов – съдия в Районен съд – Русе, Мирослав Милчев Начев – председател на Окръжен съд – Кюстендил, Николай Гунчев Гунчев – съдия във Върховен административен съд, Олга Зафирова Керелска – съдия във Върховен касационен съд, Пламен Христов Дацов – съдия в Апелативен съд – София, Райна Петрова Мартинова – съдия в Софийски районен съд, Роман Тодоров Николов – съдия в Районен съд – Брезник, Светлозар Георгиев Рачев – съдия в Административен съд – Габрово, Севдалин Иванов Мавров – съдия във Върховен касационен съд, Станислав Петров Георгиев – заместник-председател на Апелативен съд – Пловдив, Татяна Борисова Жилова – съдия в Административен съд – София-град, Цветинка Николаева Пашкунова – съдия във Върховен касационен съд и Янко Манолев Янев – председател на Апелативен съд – Велико Търново.\r\nСписъкът на действащите съдии по реда на чл. 29д, ал.1 от ЗСВ и чл. 5 от Правилата за провеждане на избори за членове на ВСС от съдиите, прокурорите и следователите включва 2238 души, от които 1 677 са заявили електронното дистанционно гласуване чрез интернет.\r\nОбщото събрание на съдиите на 10 юни 2017 г. определи две секционни избирателни комисии – първата, в която ще се гласува с хартиени бюлетини, и втората за гласуващите чрез системата за електронно дистанционно гласуване. Изборният ден ще продължи от 8.00 ч. до 18.00 ч., като гласуващите с хартиени бюлетини ще дадат своя вот в Съдебната палата, бул. „Витоша“ №2, централно фоайе.\r\nС решения на Съдийската колегия към ВСС и на основание чл. 31 от Правилата за провеждане на избори на членове на ВСС от съдиите, прокурорите и следователите са регистрирани: трима застъпници на кандидата Станислав Георгиев, двама застъпници на кандидата Мирослав Йорданов и двама застъпници на кандидата Георги Георгиев.\r\nВ настоящата процедура за избор на членове на ВСС досега бяха регистрирани застъпници само на кандидата Гергана Мутафова – административен ръководител на Районна прокуратура - Пловдив.\r\nЗа наблюдатели в изборния ден са регистрирани представители на Български институт за правни инициативи, Института за пазарна икономика, Отворено общество и Съюз на съдиите в България.", "date": "2017-06-17", "title": "Започна вторият ден от Общото събрание на съдиите, в който ще се проведе изборът за членове на ВСС"}
{"url": "http://www.focus-news.net/news/2017/06/17/2405931/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-turnir-po-petank.html", "text": "От 08.00 до 16.00 часа днес се забранява престоят и паркирането на пътни превозни средства, с изключение на автомобилите, обслужващи мероприятието на ул. „Кракра” между ул. „Шипка” и ул. „Оборище”. Това съобщиха от пресцентъра на Столична община.\r\nСтолична дирекция на вътрешните работи осигурява постове за контрол и регулиране на движението.", "date": "2017-06-17", "title": "София: Въвежда се временна организация на движението във връзка с провеждане на турнир по петанк"}
{"url": "http://www.focus-news.net/news/2017/06/17/2405930/dutchnews-holandskiyat-ministar-predsedatel-provede-sreshta-s-frenskiya-prezident.html", "text": "Холандският министър-председател Марк Рюте проведе среща с президента на Франция Еманюел Макрон в петък в Елисейския дворец. Двамата обсъдиха европейското сътрудничество, както и социалната и икономическата политика, пише  DutchNews.\r\nСлед срещата двамата заявиха, че е време за „Европа, която доставя твърди резултати и защитава гражданите си“. „Ние се разбрахме, че  добро сътрудничество, е необходимо за постигането на това“, заяви Рюте.\r\n„Заедно с Рюте ние видяхме доколко хората се съмняват в Европа. Време е да си възвърнем доверието и да направим Европа отново“, заяви на свой ред Макрон.  Виктор Турмаков", "date": "2017-06-17", "title": "DutchNews: Холандският министър-председател проведе среща с френския президент"}
{"url": "http://www.focus-news.net/news/2017/06/17/2405937/aktsenti-ot-predavaneto-metronom-na-radio-fokus.html", "text": "Как знаковите срещи на министър-председателя Бойко Борисов в Париж, Берлин и Анкара се вписват в ситуацията на Балканите – очаквайте в предаването „Метроном“ на Радио „Фокус“ анализа на ген. Кирчо Киров, началник на Националната разузнавателна служба от 2002 до 2012 г.\r\nЗа спекулациите около мажоритарната система и състоянието на границата с Турция ще разговаряме с Цвета Караянчева, заместник-председател на Народното събрание.\r\nКакви са възможностите България да се превърне в газов транзитен център за Европа – питаме Делян Добрев, председател на парламентарната комисия по енергетика.\r\nНа 87-годишна възраст почина бившият германски канцлер Хелмут Кол, колос в съвременната европейска история, баща на германското обединение и архитект на европейската интеграция. За ролята на бившия германски канцлер в европейската и световната политика търсим за коментар Мария Стоянова, дългогодишен кореспондент в Германия.\r\nКакво означава за България Кобурготската династия? Поводът е 80-годишния юбилей на Симеон Втори. Събеседник е историкът проф. Пламен Павлов.\r\nОбзор на политическата седмица ще направи политологът проф. Александър Маринов.\r\nЦоня Събчева", "date": "2017-06-17", "title": "Акценти от предаването „Метроном“ на Радио „Фокус“"}
{"url": "http://www.focus-news.net/news/2017/06/17/2405935/plovdiv-140-dostigna-broyat-na-horata-sas-samnenie-za-morbili-v-oblastta.html", "text": "140 достигна броят на хората със съмнение за морбили в областта. Това съобщи за Радио „Фокус“ – Пловдив дежурен епидемиолог от Регионалната здравна инспекция. През последната седем дни са регистрирани 10 нови случаи със съмнение за наличие на заразното заболяване, а от началото на месец юни – общо 11. Най-много са болните с диагноза „морбили“ в рамките на град Пловдив. Дежурният епидемиолог увери, че всеки регистриран случай на морбили се проучва от служители на Регионалната здравна инспекция в Пловдив, с цел своевременно предприемане на съответните противоепидемични мерки. Строго се контролира спазването на връчените предписания. Личните лекари продължават да имунизират срещу морбили всички, които са пропуснали имунизация или са контактни на заразените. Въпреки регистрираните нови 11 случаи със съмнение за наличие на заболяването, от Регионалната здравна инспекция увериха, че ситуацията в Пловдивска област се подобрява, тъй като морбили не се разпространява интензивно както през месеците март и април.\r\nДо 2 май бяха регистрирани 71 случаи на морбили в града и областта, а до 25 май броят на заболелите достигна 116.„Фокус“ припомня, че първият случай на морбили в Пловдивска област бе регистриран на 17-ти март. На 8 април 10-месечно бебе от пловдивския кв. „Столипиново“ почина вследствие на болестта.\r\nТони МИХАЙЛОВ", "date": "2017-06-17", "title": "Пловдив: 140 достигна броят на хората със съмнение за морбили в областта"}
{"url": "http://www.focus-news.net/news/2017/06/17/2405939/kyustendil-slabo-e-osvetlenieto-v-tunel-dupnitsa-na-glaven-pat-e-79-dvizhenieto-da-se-osashtestvyava-s-povisheno-vnimanie.html", "text": "Ремонтни дейности, изразяващи се в косене на тревни площи се извършват по автомагистрала „Струма“ в участък от км 56+000 до км 91+000. Това съобщиха за Радио „Фокус“ – Кюстендил от Областно пътно управление – Кюстендил. Поради таи причина едната пътна лента за движение е стеснена за срок до 18 юни. По главен път Е-79, от км 328+000 до км 356+000, Дупница - Благоевград движението трябва да се извършва с повишено внимание, тъй като едната лента за движение е стеснена, заради косене на тревни площи по банкети до 18 юни. Отново по главния път, но в тунел „Дупница“, от км 328+100 до км 328+375, движението трябва да е с повишено внимание, поради авария в електрическото захранването. Осветлението е слабо, не работи и светофарната уредба. Въведено е стесняване на две от лентите за движение за срок до 19 юни. Към този час трафикът по автомагистрала „Струма“ и главен път Е-79 е спокоен.\r\nЛивия НИНОВА", "date": "2017-06-17", "title": "Кюстендил: Слабо е осветлението в тунел „Дупница“ на главен път Е-79, движението да се осъществява с повишено внимание"}
{"url": "http://www.focus-news.net/news/2017/06/17/2405940/helsinki-times-finlandskiyat-ministar-na-evropeyskite-vaprosi-predizvika-vaprosi-s-pozitsiyata-si-spryamo-es.html", "text": "Финландският министър на европейските въпроси, културата и спорта Сампо Терхо се сблъска с редица въпроси по време на парламентарно изслушване, след като наскоро изрази желание за свикване на референдум, чрез който да се реши дали страната да остане в рамките на Европейския съюз, пише  Helsinki Times.\r\n„Участвах в създаването на правителствената програма. Правителството ще я следва, както преди. Няма да има промяна в политиката“, посочи министър Терхо. Той бе сред 20-те депутати, напуснали партия „Истински финланци“ и формирали парламентарната група „Нова Алтернатива“. Виктор Турмаков", "date": "2017-06-17", "title": "Helsinki Times: Финландският министър на европейските въпроси предизвика въпроси с позицията си спрямо ЕС"}
{"url": "http://www.focus-news.net/news/2017/06/17/2405944/reuters-dvama-predpolagaemi-teroristi-ot-al-kayda-sa-likvidirani-v-yemen-ot-bezpiloten-letatelen-aparat.html", "text": "При предполагаем удар на безпилотен летателен апарат на САЩ в Йемен са загинали двама души, за които се смята, че са терористи от „Ислямска държава“, предаде  Reuters.\r\nУдарът е нанесен в провинцията Шабва, в която очевидци съобщават, че са чули силна експлозия, която напълно е разрушила превозно средство, превозващо въоръжени мъже. \r\nШабва е една от провинциите на Йемен, където групировката „Ал Кайда на Арабския полуостров“ е активна.  Виктор Турмаков", "date": "2017-06-17", "title": "Reuters: Двама предполагаеми терористи от „Ал Кайда“ са ликвидирани в Йемен от безпилотен летателен апарат"}
{"url": "http://www.focus-news.net/news/2017/06/17/2405943/blagoevgrad-protest-sreshtu-visokite-tseni-na-gorivata-shte-se-provede-v-grad-gotse-delchev.html", "text": "Протест срещу високите цени на горивата ще се проведе в град Гоце Делчев между 12.00 и 13.00 часа. За Радио „Фокус“ – Пирин кметът на Община Гоце Делчев Владимир Москов обясни, че през вчерашния ден към Общината е постъпило уведомително писмо от организаторите на протеста, които са посочили, че ще изразят своето недоволство на площад „Гоце Делчев“ в града. Кметът Владимир Москов допълни, че са спазени всички необходими процедури от страна на организаторите на протеста и той е напълно легитимен.\r\nЛивия НИНОВА", "date": "2017-06-17", "title": "Благоевград: Протест срещу високите цени на горивата ще се проведе в град Гоце Делчев"}
{"url": "http://www.focus-news.net/news/2017/06/17/2405945/prof-todor-kantardzhiev-vseki-den-mezhdu-60-i-120-dushi-tarsyat-konsultatsii-v-natsionalniya-tsentar-zaradi-uhapvaniya-ot-karlezhi.html", "text": "Тази година броят на хората, носещи кърлежи, е обезпокоително голям. Това каза в интервю за Агенция „Фокус“ директорът на Националния център по заразни и паразитни болести проф. Тодор Кантарджиев. „Преди 3 седмици предупредих, че бумът на ухапаните от кърлежи ще бъде в средата на юни. В момента около 60 до 120 души дневно търсят консултации в Националния център”, посочи проф. Кантарджиев. По думите му данните от сайта на Националния център по заразни и паразитни болести сочат, че тази година случаите на лаймска болест, която се разпространява чрез ухапване от кърлеж, са 2 пъти по-малко от броя на случаите за същия период миналата година. „От Нова година до сега - в сравнение с миналата година, случаите на марсилска треска, втората по честота кърлежопреносима инфекция, са също 2 пъти по-малко. Обяснението е, че тази година пролетта закъсня с около месец“, допълни той. По думите му пикът на болестите, предавани чрез ухапване от кърлеж, ще бъде по късно, поради това, че затоплянето е дошло един месец по-късно. „След свалянето на кърлежа, ако човекът е ухапан в парковете или междублоковите пространства на големите градове, където се предполага, че има бездомни кучета и гризачи, и ако този кърлеж стоял повече от 12 часа, съветвам възрастните да взимат 1 или 2 дози тетрациклинов антибиотик, предписан от личния лекар“, допълни проф. Кантарджиев. Според него по този начин се ликвидира възможността да развие някаква бактериална инфекция от кърлежите. „Ако кърлежът е престоял по-дълго време или ни е ухапал преди 2-3 дни, то тогава трябва 3 дни да се взима 2 пъти на ден доксициклин за възрастни. За деца до 12-годишна възраст еднократна доза от някакъв макролиден антибиотик, съобразен с килограмите на детето, е напълно достатъчен“, каза още той. \r\nСтефан ПЕТРОВ", "date": "2017-06-17", "title": "Проф. Тодор Кантарджиев: Всеки ден между 60 и 120 души търсят консултации в Националния център, заради ухапвания от кърлежи"}
{"url": "http://www.focus-news.net/news/2017/06/17/2405941/pazardzhik-v-grada-se-provezhda-mezhdunaroden-turnir-po-dzhudo-za-detsa-i-yunoshi.html", "text": "В Пазарджик се провежда международен турнир по джудо за деца и юноши, предаде репортер на Радио „Фокус” – Пазарджик. Първите схватки ще започнат в 10.00 часа в спортна зала „Васил Левски” в областния град, а състезанието ще продължи и в неделя – 18 юни. Участниците са разделени в четири възрастови групи – деца до 9 години, деца до 12 години, юноши и девойки до 15 години, юноши и девойки до 18 години. Страните участнички са Гърция, Сърбия, Русия, Македония и България. Домакините от спортен клуб “Кодокан” ще участват с 50 състезатели във всички възрастови групи. След края на турнира, от 19 до 21 юни, ще се проведе съвместен тренировъчен лагер на джудистите от клуб “Кодокан” и отборите от чужбина, също в спортна зала „Васил Левски”.\r\nТеодора ДИМИТРОВА", "date": "2017-06-17", "title": "Пазарджик: В града се провежда международен турнир по джудо за деца и юноши"}
{"url": "http://www.focus-news.net/news/2017/06/17/2405946/pazardzhik-420-kg-sirene-i-mlechni-produkti-sa-izzeti-ot-nelegalna-mandra-v-selo-dyulevo.html", "text": "Около 350 кг краве и 70 кг козе сирене, няколко десетки литра прясно краве мляко, мая, амбалаж и етикети са иззети от нелегална мандра в село Дюлево. Това съобщиха от пресцентъра на МВР. Акцията е проведена от служители на сектор „Противодействие на икономическата престъпност“ при ОДМВР - Пазарджик в стрелчанското село Дюлево. Екипите извършили проверка в помещения на частен имот, собственост на местен жител. Вътре, в приземен етаж, оборудван като автоработилница, били открити вани за събиране на мляко с общ обем около 1600 литра, сиренарна вана и пастьоризатор. В съседна къща пък било обособено помещение с хладилна камера, където сиренето да зрее. \r\nЦехът функционирал изцяло незаконно, без разрешителни и в разрез с всички санитарно-хигиенни норми. Наред с ваните за мляко и сирене, били съхранявали двигатели, инструменти за ремонт на автомобили, горива и смазочни материали. \r\nВ полицейската акция се включили и инспектори от Областната дирекция „Безопасност на храните“ в Пазарджик. Те установили наличието на около 350 килограма краве и около 70 килограма козе сирене, няколко десетки литра прясно краве мляко, мая за производството на сирене, амбалаж за подготовка и съхранение на стоката, етикети. \r\nНа цялата стока е наложена възбрана от санитарните инспектори, а помещенията са запечатани. Предстои всички млечни произведения да бъдат транспортирани за унищожаване в екарисаж.", "date": "2017-06-17", "title": "Пазарджик: 420 кг сирене и млечни продукти са иззети от нелегална мандра в село Дюлево"}
{"url": "http://www.focus-news.net/news/2017/06/17/2405948/2-dushi-sa-zaginali-a-21-sa-raneni-pri-katastrofi-prez-izminaloto-denonoshtie-v-stranata.html", "text": "21 души са ранени при катастрофи през изминалото денонощие, съобщиха от пресцентъра на МВР. В страната са станали 19 пътнотранспортни произшествия, при които има двама загинали и двама с опасност за живота. На територията на столицата са станали  151 леки и два тежки пътни инцидента, при които има трима ранени.", "date": "2017-06-17", "title": "2 души са загинали, а 21 са ранени при катастрофи през изминалото денонощие в страната"}
{"url": "http://www.focus-news.net/news/2017/06/17/2405950/gabrovo-parviyat-natsionalen-panair-na-muzeynite-suveniri-se-provezhda-v-etnografski-muzey-na-otkrito-etar.html", "text": "Първи национален панаир на музейните сувенири се провежда в Етнографски музей на открито „Етър”. Освен изложба и работилници, програмата на събитието включва и академичен и търговски панели, съобщиха за Радио „Фокус“ – Велико Търново от пресцентъра на Музея. Началото бе поставено с откриването на изложбата „Майсторство от близо и далеч” вчера. Експозицията е разположена над Дърворезбарската работилница в музея. След това бе организирана и академична конференция, в която различни специалисти обсъждаха разпространението на музейни сувенири. Събитията от втория ден на Първия национален панаир на музейните сувенири започнаха с „Творческа работилница по дизайн-мислене”, която провежда към този час в лоби бара на Хотел „Странноприемница” в ЕМО „Етър”. В същото време в културната институция има открито и Пазарище за сувенири, където свои продукти представят музеи, фирми-производители, неправителствени организации и други, които работят в сферата на разработването на музейни сувенири.\r\nДо 25 юни във фоайето на хотел „Странноприемницата” към ЕМО „Етър” всеки посетител може да види изложбата „София за вкъщи” – проект на Студио „Комплект”, представящ осем прототипа на сувенири за столицата. Идеята на създателите й е да зададат нови подходи в комуникацията с различни публики.\r\nОрганизатори на Първия национален панаир на музейните сувенири са: Министерство на културата, ЕМО „Етър” и Сдружение „Български музеи”. Партньори на инициативата са: Studio Komplekt и Smart FabLab.\r\nЛуиза ТРАНЧЕВА", "date": "2017-06-17", "title": "Габрово: Първият национален панаир на музейните сувенири се провежда в Етнографски музей на открито „Етър”"}
{"url": "http://www.focus-news.net/news/2017/06/17/2405938/blagoevgrad-v-grada-shte-se-provede-tretoto-izdanie-na-festivala-frankofoli-blagoevgrad.html", "text": "В града ще се проведе третото издание на фестивала „Франкофоли. Благоевград“, предаде репортер на Радио „Фокус“ – Пирин. За първи път тази година едно от най-големите музикални събития за България, което се реализира от Община Благоевград с подкрепата на директорите на „Франкофоли“, Министерството на културата, Министерството на туризма, Министерството на външните работи и Френското посолство ще се проведе в новооткрития парк „Македония”, който се намира в района на Бившите казарми. Входът за събитието е свободен, за посетителите няма да са необходими пропуски или покани. След 16.00 часа теренът ще бъде отворен за зрители, в 17.00 часа DJ Martеn ще пуска музика за най-нетърпеливите. От 19.00 часа ще подгряват Фолтин, а Имани ще се качи на сцената в 21.00 часа с двучасов концерт. Следват Паров Стелар с тяхното музикално и визуално шоу. Тази година „Франкофоли“ в Благоевград беше обявено за едно от 100-те най-големите франкофонски събития в света за 2017 година, популяризиращи френскоезичната култура, според проекта „Голямата обиколка“. Инициативата е на френската държава и под патронажа на президента на република Франция. В досегашните две успешни издания на фестивала на сцената в Благоевград се качиха едни от най-разпознаваемите музиканти на съвременната музикална сцена – ZAZ, Нувел Ваг, Джипси кингс, Патрисия Каас, DJ Боб Синклер. Двата дни на „Франкофоли“ през лятото на 2016 година събраха пред внушителната сцена на събитието над 25 000-на публика.\r\n„Франкофоли” е най-големият международен фестивал за съвременна франкофонска музика, който се провежда всяка година от 1985 насам в град Ла Рошел, Франция. Градът е известен именно с този фестивал, заради който всяка година пристига около 110 000-на публика. Освен ежегодните издания на фестивала във Франция, Ле Франкофоли се провежда в Монреал, Канада, а също и в Спа, Белгия. Има изнесени издания в Ню Йорк, Буенос Айрес и Берлин, а от 2015 – и в България.\r\nЛивия НИНОВА", "date": "2017-06-17", "title": "Благоевград: В града ще се проведе третото издание на фестивала „Франкофоли. Благоевград“"}
{"url": "http://www.focus-news.net/news/2017/06/17/2405951/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Холандският министър-председател Марк Рюте проведе среща с президента на Франция Еманюел Макрон в петък в Елисейския дворец. Двамата обсъдиха европейското сътрудничество, както и социалната и икономическата политика, пише DutchNews.\r\nСлед срещата двамата заявиха, че е време за „Европа, която доставя твърди резултати и защитава гражданите си“. „Ние се разбрахме, че добро сътрудничество, е необходимо за постигането на това“, заяви Рюте.\r\n„Заедно с Рюте ние видяхме доколко хората се съмняват в Европа. Време е да си възвърнем доверието и да направим Европа отново“, заяви на свой ред Макрон.\r\n Новият министър на здравеопазването на Франция Агнес Бузин планира да направи 11 ваксини задължителни за децата, вместо да остави решението в ръцете на родителите. В момента само три ваксини са задължителни според закона: срещу дифтерита, тетануса и детския паралич, пише The Local.\r\nПланира се новите имунизации да включват такива срещу морбили, хепатит B и C, менингит, рубеола, заушка и магарешка кашлица. В момента те са само препоръчани от държавата и решението дали да се приложат зависи от родителите, които обаче често са подвеждани от теориите и от сензациите, че ваксините вредят.\r\n„Тази двойна система е уникална. Това е реален проблем на общественото здравеопазване“, посочи министър Бузин, която посочи, че морбилите се завръщат във Франция.\r\nФинландският министър на европейските въпроси, културата и спорта Сампо Терхо се сблъска с редица въпроси по време на парламентарно изслушване, след като наскоро изрази желание за свикване на референдум, чрез който да се реши дали страната да остане в рамките на Европейския съюз, пише Helsinki Times.\r\n„Участвах в създаването на правителствената програма. Правителството ще я следва, както преди. Няма да има промяна в политиката“, посочи министър Терхо. Той бе сред 20-те депутати, напуснали партия „Истински финландци“ и формирали парламентарната група „Нова Алтернатива“.\r\nУнгарското, чешкото и полското правителства разкритикуваха решението на ЕК да започне наказателни процедури за отказа им да участват приемат бежанските квоти, предава унгарското издание Magyar Hirlap .\r\n„Унгарското правителство смята за изнудване и неевропейско поведение това, че ЕК се опитва да започне наказателни процедури срещу страни-членки на съюза, които не са готови да приложат задължителния квотен принцип за разселването на нелегални мигранти“, заяви външният министър на Унгария.", "date": "2017-06-17", "title": "Преглед на някои от основните теми в европейския  печат (Агенция „Фокус“)"}
{"url": "http://www.focus-news.net/news/2017/06/17/2405953/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем „Арестуваха мъжа, опитал да изнасили 9-г. момиченце в село Баня“. В регионалният ежедневник се уточнява, че той е заловен в Разлог, часове след като е подаден сигнал за случилото се. Друго заглавие в изданието гласи: „Сградата на Горското в Първомай, подслон за 2 социално слаби семейства, изгоря като факла два дни след като получиха предписание да се изнесат, защото е опасна“. По темата четем, че сградата е изгоряла до основи, но за щастие няма пострадали хора. И още от страниците на вестника „Бум на ухапани от кърлежи, 8 приети за ден в болницата в Сандански“. По темата от изданието допълват, че като превантивна мярка пострадалите са платили по 25 лева за анализ, който да установи дали кърлежът, който ги е ухапал е заразен.", "date": "2017-06-17", "title": "Преглед на основните теми в благоевградския печат"}
{"url": "http://www.focus-news.net/news/2017/06/17/2405954/pazardzhik-gradat-e-domakin-na-darzhavno-parvenstvo-po-koramobodelen-sport.html", "text": "Пазарджик е домакин на Държавно първенство по корамободелен спорт за скоростни кордови модели – А/В, съобщи за Радио „Фокус” – Пазарджик Димитър Ганчев, председател на Модел яхт клуб Пазарджик. Състезанието се провежда на базата за моделна подготовка в парк остров „Свобода” в областния град. В надпреварата участват най-добрите състезатели от моделните клубове в страната, многократни шампиони и призьори от европейски и световни първенства. Първите стартове бяха през вчерашния ден, а днешната програма предвижда втори, трети и четвърти стартове, които ще продължат до 19.30 часа. Финалите ще са утре, в часовете преди обяд, а награждаването и официалното закриване на първенството са насрочени за 13.00 часа.\r\nТеодора ДИМИТРОВА", "date": "2017-06-17", "title": "Пазарджик: Градът е домакин на Държавно първенство по корамободелен спорт"}
{"url": "http://www.focus-news.net/news/2017/06/17/2405942/vss-kam-1000-chasa-obshtata-izbiratelna-aktivnost-v-obshtoto-sabranie-na-sadiite-za-izbor-na-chlenove-na-vss-e-2230.html", "text": "Към 10.00 часа общата избирателна активност в Общото събрание на съдиите за избор на членове на ВСС е 22.30%. Това съобщиха от пресцентъра на ВСС. В избора чрез информационната система за електронно гласуване през интернет правото си на глас са упражнили 416 от съдиите в страната, като избирателната активност е\r\n24.84%. Избирателната активност в системата за електронно гласуване може да се проследи в реално време тук. С хартиени бюлетини на място в Съдебната палата са упражнили правото си на вот 83 съдии, което е 14.74% от заявилите желание.\r\nВ първите минути от изборния ден в Съдебната палата гласуваха кандидатите Любомир Нинов – съдия в Районен съд гр. Варна и Вера Кънева – съдия в Апелативен съд гр. София. В 8.30 часа гласува Мирослав Йорданов – съдия в Районен съд гр. Русе. След 9.00 часа гласуваха Красимира Милачкова – съдия в Административен съд – София-град и Цветинка Пашкунова -  съдия във Върховния касационен съд. Очаква се двадесет от кандидатите в изборната процедура да гласуват с хартиена бюлетина.\r\nВ Съдебната палата присъстват застъпници на кандидатите Мирослав Йорданов и Станислав Георгиев, както и регистрираните наблюдатели от Институт „Отворени общество“ и Съюз на съдиите в България.", "date": "2017-06-17", "title": "ВСС: Към 10.00 часа общата избирателна активност в Общото събрание на съдиите за избор на членове на ВСС е 22.30%"}
{"url": "http://www.focus-news.net/news/2017/06/17/2405956/blagoevgrad-grandiozen-dvoen-yubiley-otbelyazaha-godishnite-muzikalni-nagradi-na-bg-radio-v-park-makedoniya.html", "text": "Уникални спектакли, нови бъдещи хитове и хиляди хора бяха само част от двойния юбилей на Годишните музикални награди на БГ Радио, които отново избраха Благоевград. Това съобщиха от пресцентъра на Община Благоевград. БГ Радио за 15 поредна година връчи характерните статуетки на отличените изпълнители. Юбилейното 5-то издание в Благоевград бе открито от кмета на Община Благоевград д-р Атанас Камбитов. Той приветства всички присъстващи. „Добре дошли за пети пореден път в Благоевград за Годишните музикални музикални награди на БГ Радио! Благодаря на Николай Янчовичин, на целия екип на БГ Радио за партньорството! Не! За приятелството! Сигурен съм, че така ще бъде и занапред. Видяхте, че Благоевград има таланти. Благоевград обича българската музика\", каза д-р Камбитов и пожела приятни часове с любимите изпълнители. \r\nКметът д-р Атанас Камбитов и директорът на БГ Радио Николай Янчовичин връчиха статуетка в категория „БГ изпълнителка“ на Поли Генова.\r\nЗа първа година музикално събитие №1 за България се проведе на ново място- парк „Македония“ (района бившите казарми). Над 30 хиляди души станаха част от истинско музикално шоу. Събитието бе открито от благоевградските таланти „Rockids“. В ролята на водещ се превъплъти първият победител от музикалното риалити X Factor - чаровният Рафи. Но той беше сам, защото всички водещи на музикалните награди на България през тези 15 години на тяхното провеждане забавляваха публиката - Наско, Дичо, Део, Орлин Горанов, Любо Киров. Криско, Дара, Милен Данков, Павел и Венци Венц,Кристиян Костов, Михаела Маринова, Графа, Щрайх, Ралица, Михаела Филева и Venzy, КАФФЕ, Мариана Попова, Поли Генова, Индира, Авеню, Любо Киров, Миро, Б.Т.Р, DEEP ZONE PROJECT бяха само част от изпълнителите, които представиха новите си проекти. Група Д2 пък припомни хита от първите БГ Радио награди - „Аз и ти“, заедно с талантите от “Rockids”. Сред големите изненади бе израелският диджей Саги Абитбул с хита, завладял цял свят – Stanga и песента си с български мотиви от „Чичовите конье“ , която за първи път прозвуча и в Благоевград, България на живо. Той беше придружен от емблемата на Пиринския край- Ансамбъл „Пирин“ и уникалният танц на „Кукери“. \r\nСлушателският вот определи победителите в отделните категории. Наградата за БГ Текст 2017 грабна Николай X Николов, за песента в изпълнение на Михаела Маринова - “Не ти ли стига“. За БГ Посланик на 2017 бе избран Кристиян Костов, който тази година представи България в конкурса „Евровизия“ и получи едно от най-високите отличия с изпълнението на песента „Beautiful Mess”. Той грабна и отличията за БГ Дебют, БГ Изпълнител и БГ Песен, с Pavell & Venci Venc'. Наградата за БГ Песен - Pavell & Venci Venc' - Вдигам левел. За БГ Албум на годината бе избран „Моменти“ на Графа. БГ Група на Годишни Музикални Награди на БГ Радио 2017 – СкандаУ. БГ Видео клип за 2017 е за Гери Никол. В категория БГ Дуо/Трио награда получиха Певел и Венци Венц.\r\nСпециалната награда, която БГ Радио връчва в памет на Ана-Мария Тонкова за принос в българската музика, получи голямата Йорданка Христова. Заедно с Михаела Маринова и Поли Генова те изпяха една незабравима песен „Песен моя“, с която поставиха уникален завършек на БГ Радио наградите. По време на песента, хиляди светлини озариха небето над новия парк „Македония“ в Благоевград и сложиха финал на 15-годишни музикални награди на БГ Радио.", "date": "2017-06-17", "title": "Благоевград: Грандиозен двоен юбилей отбелязаха Годишните музикални награди на БГ Радио в парк „Македония“"}
{"url": "http://www.focus-news.net/news/2017/06/17/2405949/vladimir-putin-sasht-nikoga-nyama-da-razkriyat-istinata-za-krushenieto-na-mn-17.html", "text": "Президентът на Русия Владимир Путин смята, че властите на САЩ никога няма да разкрият информация, противоречащ версията, че проруските сепаратисти в Донбас са отговорни за свалянето на самолета „Боинг 777“ на авиокомпания „Малайзия Еърлайнс“, изпълняващ полет МН-17“, предаде Regnum.\r\nНа въпрос дали смята, че разузнавателните служби на САЩ могат да притежават информация за падането на самолета, защото са наблюдавали ситуацията в нея, Путин отговори утвърдително. „Всички искат да стоварят вината върху бунтовниците в Донбас и косвено върху Русия, която ги подкрепя. Ако информацията противоречи на това, тогава САЩ никога не биха я разкрили“, поясни Путин.\r\nСъщо така руският президент подчерта, че крушението на самолета никога не би се случило, ако правителството на Украйна не се бе вслушало в Русия и не бе започнало пълномащабни военни действия в региона.  Виктор Турмаков", "date": "2017-06-17", "title": "Владимир Путин: САЩ никога няма да разкрият истината за крушението на МН-17"}
{"url": "http://www.focus-news.net/news/2017/06/17/2405955/ria-novosti-irakskata-armiya-e-osvobodila-ot-islyamska-darzhava-kontrolen-punkt-na-granitsata-sas-siriya.html", "text": "Иракските гранични войници са освободили от „Ислямска държава“ контролно-пропускателен пункт „Ал Уалид“ на границата със Сирия, предаде РИА Новости.\r\n „Командването на гранични войски започна мащабна операция под наименованието „Нова зора“ за освобождаване на района на пограничната линия западно от региона по три направления. Операцията доведе до освобождаване на прехода „Ал Уалид“ а също така на останалата погранична линия между границите на Сирия, Ирак и Йордания“, пише в комюнике на иракските въоръжени сили. \r\nПо-рано и сирийските въоръжени сили съобщиха, че са поели контрол от своята страна на границата във въпросния район. Виктор Турмаков", "date": "2017-06-17", "title": "РИА Новости: Иракската армия е освободила от „Ислямска държава“ контролен пункт на границата със Сирия"}
{"url": "http://www.focus-news.net/news/2017/06/17/2405962/mvr-shte-provede-brifing-otnosno-usvoyavaneto-na-predostavenite-evropeyski-sredstva-za-sigurnostta-po-granitsata.html", "text": "МВР ще проведе брифинг относно усвояването на предоставените европейски средства за сигурността по границата. Това съобщиха от пресцентъра на МВР. Брифингът ще се проведе пред сградата на МВР в 13.00 часа. Министърът на вътрешните работи Валентин Радев ще даде информация за усвояването на предоставените европейски средства за сигурността по границата ни, както и за стъпките, предприети за облекчаване на административното обслужване в Пътна полиция.", "date": "2017-06-17", "title": "МВР ще проведе брифинг относно усвояването на предоставените европейски средства за сигурността по границата"}
{"url": "http://www.focus-news.net/news/2017/06/17/2405960/plovdiv-meditsinskiyat-universitet-shte-bade-domakin-na-lyatno-uchilishte-za-roditeli-na-detsa-s-vrodeni-defekti-na-imunnata-sistema.html", "text": "Медицинският университет в Пловдив ще бъде домакин на лятно училище за родители на деца с вродени дефекти на имунната система. Това съобщиха за Радио „Фокус“ – Пловдив от ръководството на учебното заведение. Училището-семинар за пациенти с вродени дефекти на имунитета ще се проведе в Почивната база на университета в Цигов чарк днес. Родители на деца с първични имунни дефицити (ПИД), които се лекуват в педиатричните клиники на УМБАЛ „Александровска” - София и УМБАЛ „Св. Георги” - Пловдив ще бъдат запознати с основните функции на имунитета, с инфекциите, съпътстващи ПИД, с начина на хранене и профилактика на дефектите, с опита на лекарите в България в диагностиката и лечението на заболяванията. Ще научат също за възможностите за ваксинация и как да се преодоляват психологическите проблеми в семействата на болните деца, свързани с тези заболявания. Лектори ще бъдат изтъкнати български имунолози и педиатри.\r\nОт учебното заведение смятат, че информирането на родителите за особеностите на заболяванията на техните деца е стъпка в комплексното лечение и профилактика на тези състояния.\r\nТони МИХАЙЛОВ", "date": "2017-06-17", "title": "Пловдив: Медицинският университет ще бъде домакин на лятно училище за родители на деца с вродени дефекти на имунната система"}
{"url": "http://www.focus-news.net/news/2017/06/17/2405961/kyustendil-chetiri-detski-futbolni-otbora-uchastvat-v-turnira-cheri-kap-koyto-se-provezhda-v-grada.html", "text": "Четири детски футболни отбора участват в турнира „Чери къп”, който се провежда в града. Това съобщи за Радио „Фокус” – Кюстендил председателят на Областния съвет на БФС в Кюстендил Евгени Йорданов. Турнирът се провежда днес на стадион „Осогово”. Състезанието е за деца, родени 2005 година. Турнирът е включен в годишния спортен календар на Община Кюстендил. Участват отбори от Кюстендил, Дупница и София. Четирите отбора играят полуфинали, след жребии. Победителите ще спорят за купата, а загубилите ще играят в малкия финал. Гост на турнира е Емил Костадинов, член на Изпълкома на БФС.\r\nВенцеслав ИЛЧЕВ", "date": "2017-06-17", "title": "Кюстендил: Четири детски футболни отбора участват в турнира „Чери къп”, който се провежда в града"}
{"url": "http://www.focus-news.net/news/2017/06/17/2405959/ria-novosti-poveche-ot-20-teroristi-sa-likvidirani-po-vreme-na-vazdushni-udari-v-afganistan.html", "text": "Най-малко 20 терористи са ликвидирани в афганистанската провинция Хилменд по време на въздушни удари на авиацията на Афганистан и на САЩ, предаде РИА Новости, позовавайки се на местни медии.\r\nВъздушните удари са проведени вечерта на четвъртък в района Мардж по убежища на талибаните. Местните власти са публикували заявление, в което съобщават за активизация на борбата срещу терористите.  Виктор Турмаков", "date": "2017-06-17", "title": "РИА Новости: Повече от 20 терористи са ликвидирани по време на въздушни удари в Афганистан"}
{"url": "http://www.focus-news.net/news/2017/06/17/2405957/veliko-tarnovo-art-bazar-i-vecher-na-triizmernite-fantazii-sa-podgotvili-organizatorite-na-parviya-triizmeren-festival-za-ulichno-izkustvo-v-grada.html", "text": "Арт базар и Творческа вечер на триизмерни фантазии са част от програмата в третия ден на Първия 3D фестивал за улично изкуство, който протича във Велико Търново. Това каза за Радио „Фокус“ – Велико Търново Невена Лефтерова, една от организаторките. Тя уточни, че през целия ден отново ще тече работа по самите пана. „3D уличното изкуство е художествен стил, създаващ оптична илюзия, която се получава от наблюдението от една единствена гледна точка. Използвайки анаморфозата, художниците създават изображения, които изглеждат триизмерни, а получените произведения на изкуството, дотолкова създават илюзия за реалност, че застанал човек до тях изглежда наистина погълнат от изображението“, посочи още Невена Лефтерова. Тя припомни, че в изработката на паната, освен четири българки, завършили различни по вид изкуства във ВТУ „Св. св. Кирил и Методий“, участват и художници от Сърбия, Унгария и Холандия. Творческата вечер на триизмерните фантазии включва мулти медийна презентация на участниците. Тя ще започне в 20.00 часа в Art Bar Hipster на Самоводска чаршия.„Фокус“ припомня, че събитието е подкрепено от Община Велико Търново, от където се осигурява и основна част от финансирането. То ще продължи до утре. Щом бъдат завършени, творбите ще бъдат изложени пред Царевец, в местността Боруна и в градските паркове.\r\nЛуиза ТРАНЧЕВА", "date": "2017-06-17", "title": "Велико Търново: Арт базар и Вечер на триизмерните фантазии са подготвили организаторите на Първия триизмерен фестивал за улично изкуство в града"}
{"url": "http://www.focus-news.net/news/2017/06/17/2405958/blagoevgrad-bogata-sapatstvashta-programa-pridruzhava-festivala-frankofoli-blagoevgrad.html", "text": "Богата съпътстваща програма придружава най-голямото музикално събитие, които ще се случи в Благоевград – „Франкофоли. Благоевград“. Това съобщиха от пресцентъра на Община Благоевград. Днес, от 15.30 часа, на алеята в парка срещу операта за първи път ще се случат невероятни пърформанси с уъркшоп като част от програмата на Мини Арт Фест. \r\nСъвременният цирк е вид изкуство, което се заражда през 70-те години във Франция и представлява своеобразно слизане на артистите от сцената, по-динамична работа с публиката, разнообразие от концепции. Той се състои в смесването на елементи от традиционния цирк с много други жанрове и изкуства, като при изпълненията водеща е идеята. Този вид изкуство използва много елементи от езика на театъра, от популярната култура, от уличните артисти, градския фолклор, музиката и танца. Това е само част от предизвикателствата на Мини Арт Фест. Изненадите, в празничните за жители и гости на Благоевград дни, продължават и с невероятно атрактивните ателиета на Станка Желева и Easy Art. Отново малки и големи ще имат възможност да изработват гривни, проекции на айфеловата кула, знамена и други. Всичко това ще бъде възможноднес и утре (18 юни), от 10.00 до 18.00 часа, на алеята пред хотел „Монте Кристо“ в Благоевград. По същото време ще бъде разположена и книжарницата „Думи на четири гуми“, която ще предлага атрактивни и нови заглавия в различни жанрове.", "date": "2017-06-17", "title": "Благоевград: Богата съпътстваща програма придружава фестивала „Франкофоли. Благоевград“"}
{"url": "http://www.focus-news.net/news/2017/06/17/2405966/ria-novosti-shestima-politseyski-sluzhiteli-zaginaha-v-kashmir-pri-napadenie-na-teroristi.html", "text": "Шестима полицейски служители загинаха при нападение на терористи в индийския щат Джамму и Кашмир, предаде РИА Новости, позовавайки се на местни медии.\r\nИнцидентът се е случил в петък. Терористите са нападнали от засада полицейския патрул, започва престрелка. Трима терористи са ликвидирани.\r\nТерористичната групировка „Лашкар и Таиба“ пое отговорност за нападението.  Виктор Турмаков", "date": "2017-06-17", "title": "РИА Новости: Шестима полицейски служители загинаха в Кашмир при нападение на терористи"}
{"url": "http://www.focus-news.net/news/2017/06/17/2405965/antoaneta-bares-nkiz-lipsva-normativna-uredba-za-spetsifichni-obekti-kakvito-sa-industrialnite-zoni.html", "text": "Липсва нормативна уредба за специфични обекти, каквито са индустриалните зони. Това каза в интервю за Агенция „Фокус“ изпълнителният директор на „Национална компания индустриални зони“ ЕАД Антоанета Барес във връзка с индустриалните зони в България. Барес поясни, че в процеса на проектиране, строителство на инфраструктурата и управление на индустриални зони, НКИЗ се изправя пред редица предизвикателства, като според нея едно от тях е липсата на нормативна уредба за специфични обекти, каквито са индустриалните зони. Тя обърна внимание, че такава съществува в повечето държави и регламентира ефективно израждането и функционирането им. „В тази връзка, мога да дам пример с някои от най-големите рискове, с които се сблъскваме - бавните съгласувателни процедури с дружествата за комунални услуги, което е свързано с дълги срокове в разрез с изискванията за стартиране на бизнес на инвеститора; необходимостта от осигуряване на транспортна свързаност на всяка нова индустриална зона със съществуваща пътна мрежа, което изисква голяма инвестиция и яснота относно източника на финансиране; и не на последно място – различните рискове, свързани с обществените поръчки“, коментира Барес. По отношение на инвеститорите, според Барес те също трябва да извървят административния път при осъществяването на своите проекти. „Това, което в разговорите си с нас са споделяли, е недостигът на квалифицирана работна ръка в някои сектори. В това отношение, един от стимулите за проекти, сертифицирани по Закона за насърчаване на инвестициите, е финансово подпомагане за обучение на новоназначения персонал за придобиване на професионална квалификация. Ефективна мярка за преодоляване на недостигa на кадри е въвеждането на системата на дуалното обучение, следвайки успешния пример на държави като Германия, Австрия, Швейцария“, посочи още изпълнителният директор на НКИЗ. \r\nДеница КИТАНОВА", "date": "2017-06-17", "title": "Антоанета Барес, НКИЗ: Липсва нормативна уредба за специфични обекти, каквито са индустриалните зони"}
{"url": "http://www.focus-news.net/news/2017/06/17/2405967/ministar-nikolay-nankov-nad-15-mln-lv-ot-oprr-shte-se-investirat-v-rehabilitatsiyata-na-21-km-ot-pat-ii-49-targovishte-razgrad.html", "text": "Започна рехабилитацията на близо 21 км от път II-49 Търговище - Разград. Това съобщиха от пресцентъра на Агенция \"Пътна инфраструктура\". Основният ремонт на второкласния път се финансира от Оперативна програма „Региони в растеж“ 2014-2020 г. чрез Европейския фонд за регионално развитие. На символичната първа копка на обекта присъстваха министърът на регионалното развитие и благоустройството Николай Нанков, председателят на Управителния съвет на Агенция „Пътна инфраструктура“ инж. Дончо Атанасов, областният управител на Разград Гюнай Хюсмен, областният управител на Търговище Митко Стайков, народни представители, кметове на населени места и др.\r\n\"В ремонта на второкласния път ще инвестираме над 15 млн. лв.\", каза министър Нанков. Той подчерта, че парите са осигурени от ОПРР и очаква от строителите качествена работа и в срок да бъде изпълнено всичко, така че следващата година да има готов и хубав път между Разград и Търговище. Длъжници сме на Северна България и в този мандат ще подобрим състоянието на пътищата, категоричен е министърът. Той съобщи, че се планира с постановление на правителството да се осигурят средства за ремонта на пътя Разград - Кубрат и Кубрат - Тутракан. От понеделник започва и ремонт на участъка в най-тежко състояние от път II-51, от Лозница до връзката с път I-2 Русе - Варна.\r\nПът ІІ-49, който от днес се ремонтира, е основна транспортна връзка, която преминава през територията на три области - Търговище, Разград и Силистра. С рехабилитацията му ще се повиши безопасността при пътуване и ще се подобрят връзките с път I-2 Русе - Разград, път I-4 Търговище - Шумен, път II-21 Русе - Силистра, път ІІ-51 Попово - Лозница и ІІ-23 Русе – Кубрат - Исперих, както и връзката с Дунав мост при Русе. По-добрата пътна инфраструктура ще спомогне за развитието на туризма в региона и ще улесни достъпа на туристите до историко-археологическия резерват „Сборяново“, античния град Абритус и др.\r\nУчастъците преминават през селата Трапище и Манастирско. Ще се ремонтират и 4 кръстовища - за с. Тръбач, с. Сейдол, с. Синя вода, и за с. Градина и с. Островче. С изпълнението на проекта ще се възстанови носимоспособността на настилката и ще се осигури оптимална скорост на движение, което ще доведе до намаляване на емисиите парникови газове. Отсечките ще бъдат с нови ограничителни системи, пътни знаци и маркировка.\r\nИзпълнител на строително-монтажните работи е „Пътинженерингстрой-Т“ ЕАД. Стойността на договора е 14 730 557.56 лв. с ДДС. Строителният надзор ще осъществява „Пътинвест-инженеринг” АД. Техният договор е за 360 423.60 лв. с ДДС. Авторският надзор ще е на „Трансконсулт - 22“ ООД. Договорът им е за 9 949.50 лв. с ДДС.\r\nОбщата стойност на проекта BG16RFOP001-7.001-0012 Лот 13 ,,Път II-49 Търговище - Разград от км 9+800 до км 11+832.85 и от км 11+942.87 до км 30+658.87, с обща дължина 20,749 км, област Разград“ е 15 526 036.84 лв. с ДДС. Съфинансирането от Европейския съюз е 85% - 13 125 731.31 лв. с ДДС. Националното съфинансиране е 15% - 2 316 305,53 лв. с ДДС, а собственият принос е 84 000 лв. с ДДС.", "date": "2017-06-17", "title": "Министър Николай Нанков: Над 15 млн. лв. от ОПРР ще се инвестират в рехабилитацията на 21 км от път II-49 Търговище - Разград"}
{"url": "http://www.focus-news.net/news/2017/06/17/2405971/sofiya-vremenno-e-ogranicheno-dvizhenieto-v-ednata-lenta-po-pat-ii-82-sofiya-samokov-v-uchastaka-mezhdu-kokalyane-i-dolni-pasarel-poradi-patnotransportno-proizshestvie.html", "text": "Временно е ограничено движението в едната лента по път II-82 София - Самоков, в участъка между Кокаляне и Долни Пасарел, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се осъществява двупосочно в свободната лента. \"Пътна полиция\" регулира движението.", "date": "2017-06-17", "title": "София: Временно е ограничено движението в едната лента по път II-82 София - Самоков, в участъка между Кокаляне и Долни Пасарел, поради пътнотранспортно произшествие"}
{"url": "http://www.focus-news.net/news/2017/06/17/2405970/5071-e-izbiratelnata-aktivnost-na-sadiite-v-obshtoto-sabranie-za-izbor-na-chlenove-na-vss-kam-1200-chasa.html", "text": "Към 12.00 часа общата избирателна активност в Общото събрание на съдиите за избор на членове на ВСС е 50.71%. Това съобщиха от пресцентъра на ВСС. В избора чрез информационната система за електронно гласуване през интернет правото си на глас са упражнили 965от съдиите в страната, като избирателната активност е 57.61%. Избирателната активност в системата за електронно гласуване може да се проследи в реално време тук. С хартиени бюлетини на място в Съдебната палата са упражнили правото си на вот 170 съдии, което е 30.20% от заявилите желание. Точно в 10.20 часа бе пусната стотната хартиена бюлетина.\r\nС хартиени бюлетини в Съдебната палата гласуваха кандидатите Олга Керелска – съдия във Върховния касационен съд и Методи Лалов – съдия в Софийски районен съд, с което общият брой на гласувалите, на място, кандидати е седем. В 10.30 часа сред чакащите да гласуват застана и председателят на ВКС Лозан Панов.\r\nВторият ден на Общото събрание на съдиите бе посетен от г-жа Доминик Вааг – първи съветник в посолството на Република Франция. В Съдебната палата присъстват застъпници на кандидатите Мирослав Йорданов, Станислав Георгиев и Георги Георгиев, както и регистрираните наблюдатели от Институт „Отворени общество“, Съюза на съдиите в България и Института за пазарна икономика.", "date": "2017-06-17", "title": "50.71% e избирателната активност на съдиите в Общото събрание за избор на членове на ВСС към 12.00 часа"}
{"url": "http://www.focus-news.net/news/2017/06/17/2405973/api-do-27-yuni-na-avtomagistrala-trakiya-shte-se-montirat-patni-tabeli-dvizhenieto-shte-se-osashtestvyava-v-svobodnata-lenta.html", "text": "От 19 до 27 юни на автомагистрала „Тракия” ще се монтират пътни табели. Това съобщиха от пресцентъра на Агенция \"Пътна инфраструктура\". Движението ще се осъществява в свободната лента, в която не се извършват текущи дейности.\r\nМонтажът и демонтажът на пътните табели на АМ „Тракия“ ще се осъществява от 8.00 часа до 17.00 часа през следните дни:\r\nВ платното за Бургас:\r\n- 19 юни 2017 г. при км 111;\r\n- 20 юни 2017 г. при км 120; \r\n- 21 юни 2017 г. при км 150; \r\nВ платното за София:\r\n- 22 юни 2017 г. при км 150;\r\n- 23 юни 2017 г. при км 133; \r\n- 26 юни 2017 г. при км 121 и при км 112;\r\nПътен възел „Царацово”:\r\n- 27 юни 2017 г. в посока София.\r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2017-06-17", "title": "АПИ: До 27 юни на автомагистрала „Тракия” ще се монтират пътни табели, движението ще се осъществява в свободната лента"}
{"url": "http://www.focus-news.net/news/2017/06/17/2405947/blagoevgrad-vremenna-organizatsiya-na-dvizhenieto-e-vavedena-v-grada-vav-vrazka-s-provezhdaneto-na-festivala-frankofoli.html", "text": "Временна организация на движението е въведена в Благоевград, заради провеждането на фестивала „Франкофоли“. Това съобщи за Радио „Фокус“ – Пирин дежурният служител в Областна дирекция на МВР – Благоевград. По разпореждане на кмета на Община Благоевград д-р Атанас Камбитов са взети мерки за безпроблемното осъществяване на движението в Благоевград по време на музикалното събитие. Поради което движението за всички моторни превозни средства и масовия градски транспорт се спира в двете посоки по улица „Александър Стамболийски“, в участъка от кръстовището с булевард „ Свети Димитър Солунски“ до кръговото кръстовище с улица „14 полк“ за периода от 09.00 часа днес до 06.00 часа на 18 юни. Определен е обходен маршрут, като движението ще се извършва по бул. „Васил Левски“ и ул. „Джеймс Баучер“. Движението ще бъде спряно за всички моторни превозни средства и масовия градски транспорт по западната пътна лента на улица „14 полк“ в посока кръговото кръстовище с улица „Александър Стамболийски“, до кръговото кръстовище с улица „Свобода“ до 06.00 часа на 18 юни. Движението ще се осъществява по обходен маршрут – по улица „Полковник Дрангов“. Дежурният служите каза още, че спазването на реда на движение се контролира от ОД на МВР- Благоевград и сектор „Обществен ред и сигурност“ в Община Благоевград. Апелът е за безпрепятственото осъществяване на движението, жителите и гостите на Благоевград да бъдат внимателни и толерантни на пътя.\r\nЛивия НИНОВА", "date": "2017-06-17", "title": "Благоевград: Временна организация на движението е въведена в града във връзка с провеждането на фестивала „Франкофоли“"}
{"url": "http://www.focus-news.net/news/2017/06/17/2405972/pazardzhik-pri-proverka-na-yazovir-batak-e-zaloven-narushitel-s-300-metra-mrezha-i-80-kg-riba.html", "text": "Служители на Изпълнителната агенция по рибарство и аквакултури (ИАРА) - Пазарджик са извършили нощна проверка на язовир „Батак“, в местността Превала, съобщиха от пресцентъра на Изпълнителната агенция по рибарство и аквакултури - Пазарджик. Заловено е лице от град Ракитово, извършващо стопански риболов с мрежа с дължина около 300 метра и уловена в нея 80 кг. риба от вида шаран. На лицето са съставени 3 акта за установяване на административно нарушение по Закона за рибарството и аквакултурите, с които са иззети мрежите и гумена лодка. Рибата е освободена и върната във водата. При залавянето му е оказано съдействие от полицейски патрул на Полицейското управление в град Батак. През 2016 г. нарушителят е бил обект на специализирана проверка на прокуратура, полиция и служители на ИАРА - Пазарджик. От дома му тогава са иззети 28 чувала с мрежи, лодка, двигател и количество риба. Срещу същия е заведено досъдебно производство.", "date": "2017-06-17", "title": "Пазарджик: При проверка на язовир „Батак“ е заловен нарушител с 300 метра мрежа и 80 кг риба"}
{"url": "http://www.focus-news.net/news/2017/06/17/2405975/tsveta-karayancheva-zam-predsedatel-na-ns-ogradata-po-granitsata-ni-s-turtsiya-e-stabilna-i-ima-vazmozhnost-za-sigurnoto-ni-opazvane-ot-bezhantsi.html", "text": "Оградата по границата ни с Турция е стабилна и има възможност за сигурното ни опазване от бежанци. Това коментира в ефира на Радио Фокус Цвета Караянчева, заместник-председател на Народното събрание. \r\n„Оградата е изключително стабилно направена, на 60 см. бетонен фундамент, нагоре има 3,5 м. височина със съответните намотани на кълбо телове, които не позволяват в никакъв случай да се преминава. Поне това е моето мнение, защото бях на терен. Всяка една приказка в посока на това, че оградата не е строена, както трябва е спекулация. Точно заради това мисля, че колегите от БСП не дойдоха, защото нямаше присъствие, макар че бяха поканени на тази обиколка“, поясни Цвета Караянчева. \r\nЗаместник-председателят се обърна към гражданите с призива да бъдат спокойни, защото всичко това, което е направено за оградата на границата ни с Турция, включително и допълнителните камери, които ще бъдат поставени, способстват за нейното сигурно опазване.", "date": "2017-06-17", "title": "Цвета Караянчева, зам.-председател на НС: Оградата по границата ни с Турция е стабилна и има възможност за сигурното ни опазване от бежанци"}
{"url": "http://www.focus-news.net/news/2017/06/17/2405976/blagoevgrad-23-godishen-mazh-e-nameren-v-bezpomoshtno-sastoyanie-v-rayona-na-zavoda-za-visokogovoriteli-transportiran-e-za-lechenie-v-umbalsm-pirogov.html", "text": "23-годишен мъж е намерен в безпомощно състояние в района на завода за високоговорители, транспортиран е за лечение в УМБАЛСМ „Пирогов”. Това съобщиха от ОДМВР - Благоевград. Около 07.30 часа днес на тел.112 е получен сигнал за това, че на черен земен път в Благоевград, в района на завода за високоговорители, 23-годишен мъж от гр. Благоевград лежи в безпомощно състояние. След извършен медицински преглед са установени фрактури по тялото на мъжа, като същият е транспортиран за лечение в УМБАЛСМ „Пирогов” в София. Образувано е досъдебно производство. Работата по случая продължава.", "date": "2017-06-17", "title": "Благоевград: 23-годишен мъж е намерен в безпомощно състояние в района на завода за високоговорители, транспортиран е за лечение в УМБАЛСМ „Пирогов”"}
{"url": "http://www.focus-news.net/news/2017/06/17/2405977/pp-gerb-rayon-mladost-pritesnyavame-se-rabotata-na-obshtinata-da-ne-bade-blokirana-ot-sblasaka-na-interesi.html", "text": "В рамките на традиционна седмична среща на ПП ГЕРБ - район \"Младост\" народните представители Валентин Николов и Мария Илиева обсъдиха с членовете на партийната структура случващото се община Младост и част от актуалните политически теми. Това съобщиха от пресцентъра на ПП ГЕРБ. Основен акцент в дискусията бе поставен върху разразилия се скандал около настоящия кмет на района. \r\nПрисъстващите изразиха своето притеснение по отношение на изнесените факти за случващото се в районната администрация.\r\n\"Нас проблемите на настоящия кмет с подкрепящата организация не ни вълнуват. Притесняваме се работата на Oбщината да не бъде блокирана от сблъсъка на интереси. Искаме едно Младост да продължи да се развива и да бъде даван за пример\", споделиха симпатизантите на ПП ГЕРБ.\r\nВ допълнение членовете на партията дадоха да се разбере, че застават зад всеки служител в Oбщината и няма да позволят да бъдат пренебрегвани техните права.\r\nПред всички присъстващи двамата народни представители коментираха работата на 44-то Народно събрание и неприетия на първо четене законопроект за изменение и допълнение на Изборния кодекс.\r\n\"Ние няма да отстъпим от нашата позиция и ПГ на ГЕРБ ще продължи да отстоява мнението на гражданите за въвеждането на мажоритарна система\", споделиха депутатите Валентин Николов и Мария Илиева.", "date": "2017-06-17", "title": "ПП ГЕРБ - район \"Младост\": Притесняваме се работата на Oбщината да не бъде блокирана от сблъсъка на интереси"}
{"url": "http://www.focus-news.net/news/2017/06/17/2405978/api-ot-1400-chasa-do-2000-chasa-na-18-yuni-se-ogranichava-dvizhenieto-na-kamionite-nad-12-tona-po-am-hemus-v-uchastaka-sofiya-yablanitsa.html", "text": "Утре от 14.00 часа до 20.00 часа се ограничава движението на камионите над 12 тона в участъка София - Ябланица на АМ „Хемус“. Това съобщиха от пресцентъра на Агенция \"Пътна инфраструктура\". \r\nПрез летните месеци до 15 септември в дните петък и неделя ще се ограничава движението на тежкотоварните камиони над 12 т по АМ „Хемус“, в участъка между София и Ябланица (от км 0+000 до км 78+554). В петък ограничението ще бъде от 17.00 часа до 20.00 часа, а в неделя от 14.00 часа до 20.00 часа.\r\nПо този начин ще бъде осигурена по-висока безопасност при пътуването към Северна България през активния летен сезон и е превантивна мярка за намаляване броя на пътните инциденти.\r\nЗабраната не важи за моторни превозни средства, превозващи бързоразвалящи се хранителни продукти на температурен режим, живи животни и опасни товари (ADR).\r\nПълният текст на заповедта е в приложения линк .", "date": "2017-06-17", "title": "АПИ: От 14.00 часа до 20.00 часа на 18 юни се ограничава движението на камионите над 12 тона по АМ „Хемус“ в участъка София - Ябланица"}
{"url": "http://www.focus-news.net/news/2017/06/17/2405979/pernik-vazstanoveno-e-dvizhenieto-po-avariynata-lenta-pri-km-23-na-avtomagistrala-struma-v-posoka-sofiya.html", "text": "Възстановено е движението по аварийната лента при км 23 на автомагистрала \"Струма\" в посока София. Това съобщиха от пресцентъра на Агенция \"Пътна инфраструктура\".", "date": "2017-06-17", "title": "Перник: Възстановено е движението по аварийната лента при км 23 на автомагистрала \"Струма\" в посока София"}
{"url": "http://www.focus-news.net/news/2017/06/17/2405980/tass-po-vreme-na-sreshtata-na-ministrite-ot-briks-v-pekin-shte-se-podkrepi-mira-v-siriya.html", "text": "Министрите на външните работи от страните от БРИКС ще обсъдят разрешаването на конфликтите в Близкия изток и в Африка в рамките на срещата си на 18 и 19 юни, предаде ТАСС.\r\n„Министрите ще проведат задълбочен обмен на мнения по проблема за разрешаването на острите международни конфликти в това число в Сирия, в Близкия изток, в Афганистан и в Африка, активизацията на съвместната работа по противодействието на заплахата от международния тероризъм“, пише в официално заявление на руското МВнР. \r\nОт там напомниха, че участниците от организацията са привързани към принципа на засилването на международната стабилност във всичките ѝ измерения,  методите на колективното разрешаване на кризисните ситуации, а също така съвместното противодействия срещу глобалните предизвикателства.  Виктор Турмаков", "date": "2017-06-17", "title": "ТАСС:  По време на срещата на министрите от БРИКС в Пекин ще се подкрепи мира в Сирия"}
{"url": "http://www.focus-news.net/news/2017/06/17/2405981/stara-zagora-radostin-tanev-naroden-predstavitel-ot-gerb-kani-na-sreshta-nepravitelstveni-organizatsii-ot-grada.html", "text": "На 19 юни, понеделник, в офиса на ПП ГЕРБ („М. М. Кусев“ №5) в Стара Загора, народният представител от ГЕРБ Радостин Танев кани представители на различни неправителствени организации на среща-разговор. Темата е предстоящото разглеждане в парламента на проектозакона за доброволчеството. Това съобщиха от пресцентъра на ПП ГЕРБ.\r\n„Вярвам, че с добър нормативен документ ще бъдат уредени правата и задълженията на всеки един, който е решил да бъде полезен на обществото със своя труд, както и ще бъде популяризирано доброволчеството като цяло“, обобщи инициативата си народният представител от Старозагорско.\r\nИдеята на Радостин Танев е чрез дискусия с организациите, които пряко биха били засегнати, да се достигне до слабите и силните моменти, както и текстовете на закона да бъдат съобразени с българската доброволческа действителност.", "date": "2017-06-17", "title": "Стара Загора: Радостин Танев, народен представител от ГЕРБ, кани на среща неправителствени организации от града"}
{"url": "http://www.focus-news.net/news/2017/06/17/2405983/gen-kircho-kirov-postiganeto-na-spokoystvie-po-granitsata-ni-e-nay-vazhniyat-pozitiv-ot-dvustrannite-otnosheniya-mezhdu-turtsiya-i-balgariya.html", "text": "Постигането на спокойствие по границата ни е най-важният позитив от двустранните отношения между Турция и България. Това каза в седмичното обзорно-коментарно предаване „Метроном“ на Радио „Фокус“ ген. Кирчо Киров, началник на Националната разузнавателна служба от 2002 до 2012 г. Той допълни, че срещата на премиерът Бойко Борисов с турския президент Реджеп Ердоган има прагматичен резултат за сигурността на страната ни с дългосрочно въздействие. „На второ място бих определил обстоятелството, че Турция вижда в нашата страна едно прозорче към цивилизования свят, защото буквално на всичките останали граници на Турция съществува високо напрежение, съществуват военни действия на границата със Сирия. Самият президент Ердоган е казал, че Турция се намира в много тежко състояние по отношение на своето единство, по отношение на своята монолитност. В този смисъл издигането на едно по-високо ниво на двустранните отношения на фона на възможността за посредничене между Анкара, Брюксел и Берлин, е изключително важно. Без съмнение Турция ще се опита и ще продължи през България да търси начин за излизане от сериозната международна изолация, в която се намира“, каза още ген. Киров. Той отбеляза, че на този етап не се очертава риск от тревожна перспектива за югоизточната ни граница, защото Турция успява да се справи с мигрантските потоци.", "date": "2017-06-17", "title": "Ген. Кирчо Киров: Постигането на спокойствие по границата ни е най-важният позитив от двустранните отношения между Турция и България"}
{"url": "http://www.focus-news.net/news/2017/06/17/2405982/sofiya-vazstanoveno-e-dvizhenieto-po-pat-ii-82-sofiya-samokov-v-uchastaka-kokalyane-dolni-pasarel.html", "text": "Възстановено е движението по път II-82 София - Самоков, в участъка Кокаляне - Долни Пасарел. Това съобщиха от пресцентъра на Агенция \"Пътна инфраструктура\".", "date": "2017-06-17", "title": "София: Възстановено е движението по път II-82 София - Самоков, в участъка Кокаляне - Долни Пасарел"}
{"url": "http://www.focus-news.net/news/2017/06/17/2405985/sobesednik-polsha-rumaniya-i-balgariya-sa-nay-evtini-za-turizam-v-evropa.html", "text": "По данни на „Евростат“ трите най-евтини за живот и туризъм европейски държави са Полша, Румъния и България, предаде Собеседник.\r\nИзчисленията са направени въз основата на цените в местните кафенета, цените на стаите в хотела, а също така на цените на алкохола и цигарите. Сред най-скъпите страни в ЕС експертите назовават Дания, Ирландия, Швеция и Люксембург.", "date": "2017-06-17", "title": "Собеседник: Полша, Румъния и България са най-евтини за туризъм в Европа"}
{"url": "http://www.focus-news.net/news/2017/06/17/2405986/blagoevgrad-kmetat-na-obshtina-pirot-vladan-vasich-i-predsedatelyat-na-mestnata-skupshtina-milan-popovich-posetiha-bansko.html", "text": "Кметът на Община Пирот Владан Васич и председателят на местната скупщина Милан Попович бяха на приятелско посещение в Община Банско. Това съобщиха от пресцентъра на Община Банско. Те се срещнаха със заместник-кметовете Асен Кирицов и Ивайло Ръхов, за да обменят опит и добри практики в областта на местното самоуправление и администрация. Г-н Кирицов запозна своите сръбски колеги с икономическия и туристически профил на Банско, с бюджетната политика, както и с политиката на Общината за популяризиране на дестинацията като целогодишна. Дискутиран бе и въпросът за финансиране на инвестиционните проекти и израждането на инфраструктурата в общината.\r\n„За град с постоянно население от 10 000 души, по време на активния сезон се добавят още толкова временно заети, а отделно от това туристите, това представлява сериозно предизвикателство. Видно е, че сте вложили сериозен ресурс във ВиК инфраструктура, почистване, осигуряване на обществен ред и сигурност, улична рехабилитация и подобряване на градската среда. Придобили сте опит, който е ценен и полезен за нас” сподели в края на разговора сръбския градоначалник и допълни, че ще се радва Пирот да бъде домакин на подобна среща следващия път.", "date": "2017-06-17", "title": "Благоевград: Кметът на Община Пирот Владан Васич и председателят на местната скупщина Милан Попович посетиха Банско"}
{"url": "http://www.focus-news.net/news/2017/06/17/2405984/politsiyata-na-izrael-nyama-dokazatelstva-che-islyamska-darzhava-ima-vrazka-s-napadenieto-v-yerusalim.html", "text": "Израелските власти съобщиха, че не са открили доказателство за намеса на „Ислямска държава“ в нападението, при което трима палестинци убиха израелски полицейски служител, въпреки че групировката пое отговорност, предаде Reuters.\r\nПрессекретарят на израелската полиция Люба Симри заяви, че досега не е открита връзка между нападателите и терористичната групировка. „Това е локална клетка. До момента няма насоки, че е извършено или насочено от терористична организация“, посочи тя.  Виктор Турмаков", "date": "2017-06-17", "title": "Полицията на Израел: Няма доказателства, че „Ислямска държава“ има връзка с нападението в Йерусалим"}
{"url": "http://www.focus-news.net/news/2017/06/17/2405969/blagoevgrad-zabaven-e-propuskatelniyat-rezhim-na-gkpp-na-balgaro-gratskata-granitsa-zaradi-zasilen-kontrol-na-vsichki-prevozni-sredstva-ot-gratskite-vlasti.html", "text": "От ГД „Гранична полиция“ информират за забавяне на пропускателния режим на ГКПП на българо-гръцката граница. Това съобщиха от пресцентъра на МВР. Причината е извършван от гръцките гранични и митнически власти 100-процентов контрол на всички влизащи моторни превозни средства. \r\nНа този етап на ГКПП – Кулата има образувала се около 2 км колона от изчакващи. Леки натрупвания от превозни средства има и на останалите гранични пунктове с Гърция.", "date": "2017-06-17", "title": "Благоевград: Забавен е пропускателният режим на ГКПП на българо-гръцката граница заради засилен контрол на всички превозни средства от гръцките власти"}
{"url": "http://www.focus-news.net/news/2017/06/17/2405988/pregled-na-mezhdunarodnite-novini-do-13-chasa-agentsiya-fokus.html", "text": "Белгийските изтребители Ф-16 ще продължат да извършват операции в Ирак и в Сирия до края на годината. Страната ще отдели 17 млн. евро за операцията.\r\nНастоящата белгийска мисия трябваше да приключи през юни, но е удължена с допълнителни шест месеца. Четири изтребителя и 100 войници ще бъдат разположени в Йордания, откъдето ще нанасят удари срещу „Ислямска държава“.\r\n„Това е силен сигнал към нашите партньори. Белгия е партньор, на който може да се разчита в международната коалиция. Ние също искаме да покажем, че действаме. След срещата на високо равнище на НАТО ние поемаме отговорността си в Европа“, посочи белгийският министър-председател Шарл Мишел.\r\n*** Турският министър на външните работи Мевлют Чавушоглу ще посети в неделя Македония.\r\nЧавушоглу ще проведе работна среща с македонския си колега Никола Димитров.\r\n*** Президентът на Турция Реджеп Тайип Ердоган заяви, че страната няма да позволи „персийския експанзионизъм“ на Иран в Близкия изток, макар че признава ролята и сътрудничеството му при разрешаването на проблемите в Ирак и в Сирия.\r\n„Дали Сирия е театър на иранския религиозен експанзионизъм? Да. Дали Ирак също е театър? Да. Смятам обаче, че това е по-скоро персийски експанзионизъм, отколкото религиозен. Не го одобрявам този персийски експанзионизъм“, заяви Ердоган. Турция от отдавна критикува Иран за политиката му в Близкия изток, въпреки че продължава да сътрудничи с Техеран по редица регионални въпроси.\r\nЕрдоган посочи, че Турция и Иран, заедно с Русия действат заедно в Сирия чрез процеса от Астана. Той подчерта, че проблемите в Ирак няма как да се разрешат без участието на Иран и че изключването му от усилията за справянето с гражданската война в Сирия няма да служи в ничий интерес. Турският президент призова САЩ и Саудитска Арабия да се присъединят към процеса от Астана, създал механизъм за следене на примирието в Сирия.\r\n***. Седем души липсват, а поне трима са ранени от екипажа на американския ескадрен миноносец, който се сблъска с плаващ под филипинско знаме кораб, предава Reuters.\r\nОт Американския флот заявиха в изявление, че „USS Фицджералд“ се е сблъскал с търговски кораб към 2:30 местно време, на 56 морски мили от Йокусука. Това е изключително рядък инцидент в тези натоварени води.\r\nТрима на борда на ескадрения миноносец са били евакуирани по медицински причини, включително и командващият офицер комодор Брайс Бенсън, чието състояние е стабилизирано във военноморската база в Йокусука.\r\nДругите двама ранени са били прехвърлени в болницата заради разкъсвания и натъртвания. Издирват се 7 липсващи души от екипажа на бойния кораб.\r\n***. Израелските власти съобщиха, че не са открили доказателство за намеса на „Ислямска държава“ в нападението, при което трима палестинци убиха израелски полицейски служител, въпреки че групировката пое отговорност.\r\nПрессекретарят на израелската полиция Люба Симри заяви, че досега не е открита връзка между нападателите и терористичната групировка. „Това е локална клетка. До момента няма насоки, че е извършено или насочено от терористична организация“, посочи тя. \r\n***. Катарската медия „Ал Джазира“ съобщи, че нейният арабскоезичен профил в социалната мрежа „Туитър“ е изтрит и че в момента работи по възстановяването му.\r\n„Профилът на „Ал Джазира“ в момента е изтрит заради нещо, което прилича на организирана кампания и ние в момента вършим всичко по силите си да го върнем“, пише в англоезичния профил на „Ал Джазира“ в социалната мрежа.\r\nПо-рано катарската медия съобщи, че е била подложена на кибератаки.\r\n*** Иракските гранични войници са освободили от „Ислямска държава“ контролно-пропускателен пункт „Ал Уалид“ на границата със Сирия.\r\n„Командването на гранични войски започна мащабна операция под наименованието „Нова зора“ за освобождаване на района на пограничната линия западно от региона по три направления. Операцията доведе до освобождаване на прехода „Ал Уалид“ а също така на останалата погранична линия между границите на Сирия, Ирак и Йордания“, пише в комюнике на иракските въоръжени сили.\r\nПо-рано и сирийските въоръжени сили съобщиха, че са поели контрол от своята страна на границата във въпросния район.\r\n****. Джеймс Ходжкинсън, който откри огън по американски конгресмени републиканци в сряда, ранявайки един от тях, е носил в себе си по време на инцидента списък с имената на членове на Републиканската партия, които е искал да убие.\r\nПисаният на ръка списък е съдържал имена на конгресмени от консервативното крило на партията като Скот Дежарлей от Тенеси, Трент Франкс от Аканзас, Джеф Дънкан от Северна Каролина, Джим Джордън от Охайо, Мо Брукс от Аляска и Морган Грифит от Вирджиния.\r\nРазследването сочи, че 66-годишният Ходжкинсън не е имал външна подкрепа и е действал сам. В досието му има случаи на пияно шофиране и на сбивания. \r\n***", "date": "2017-06-17", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/06/17/2405987/ministar-lilyana-pavlova-prioritetite-na-trioto-estoniya-balgariya-avstriya-se-priemat-sledvashtata-sedmitsa.html", "text": "Пикът на завършването на процедурата по приемането на приоритетите на триото Естония - България - Австрия е следващата седмица. Това каза министърът за Българското председателство на Съвета на ЕС Лиляна Павлова в предаването „Седмицата“ по Дарик радио, съобщиха от пресцентъра на Министерство на българското председателство на Съвета на ЕС 2018.\r\n„На Съвета по общи въпроси в Люксембург предстои окончателно да приемем програмата на триото, включително и приоритетите, които България ще отстоява и за които ще работи. След това - на Европейския съвет на 22 - 23 юни, който е в края на Малтийското председателство, тримата министър-председатели - на Естония, България и Австрия, официално ще подпишат и ще дадат старт на нашето трио-председателство“, посочи министър Павлова. \r\nПоследното заседание на триото се проведе под нейно домакинство в София на 31 май т.г., когато с колегите й от Естония и Австрия завършиха окончателния етап на преговорите по това какви да бъдат общи приоритите. Те са пет като в тях влизат множество подприоритети.\r\n„Ако ги изредим по поредност приоритет номер едно е растеж и конкурентоспособност. В него влизат два много важни подприоритета за България – бъдещата законодателна инициатива, свързана с единния дигитален съюз и цифров пазар, които ще са в ресора на бъдещия български еврокомисар – г-жа Мария Габриел. В този първи приоритет влиза и „горещия картоф“, наречен кохезионна политика - многогодишната финансова рамка след 2020 г.“, каза министър Павлова.\r\nВторият приоритет е свързан със социалната политика, подкрепата и равенството. Важна подтема за България в това направление е решението на Европейския парламент за определяне на 2018 г. за Европейска година на културното наследство. „А тя ще стартира именно от България – на 11 януари, когато правим и официалното откриване на Българското председателство. То ще бъде съчатано с откриването на Европейската година на културното наследство. Това е уникален шанс за нас, за да покажем това, с което сме богати и това, с което сме непознати за Европа“, заяви министър Павлова.\r\nТретият приоритет е единен енергиен съюз и политиките, свързани с климата, а четвъртият включва сигурност и правосъдие.\r\n„Петият приоритет е „Европа като глобален играч на световната сцена“. Приоритетът е насочен в много направления, в които България вижда своята активна и специфична роля. Защото, освен темата за сигурност и миграция, тук става въпрос вече за отношенията Европа-Турция. Особено след последните срещи и визити на нашия министър-председател, очакванията към него са големи, а надеждите са да бъде мост в този процес“, заяви министър Павлова. В петия приоритет се включва и темата за Западните Балкани. „Считаме, че тя трябва да е един от основните приоритети на Българското председателство, защото, както казахме, по време на председателството ни не можем да настояваме за нещо „чисто българско“. Това не е приемливо, не е и правилно. Но можем да играем важна роля на Балканите. Отваряме също една много интересна и гореща тема - Черно море, както и бъдещото на ЕС“, допълни министър Павлова.\r\nНа въпрос има ли злоупотреби при ремонтите на НДК, тя отговори, че предстои проверките да установят. „Възложила съм конкретни и ясни четири проверки. Едната приключи, остават три: изискала съм проверка от Централния инспекторат на Министерски съвет, която ще приключи на 17-и юли. Сезирала съм Агенцията за държавна финансова инспекция, която да направи пълен финансов одит и преглед на дейностите, извършени от НДК като търговско дружество. Тя ще приключи в края на юли. Паралелно с това като министър, който поема търговско дружество като принципал, съм възложила одит и за финансовото състояние. Сезирах и органи на ДНСК, за да видим дали строежът в момента отговоря на строителните и инвестиционните изисквания“, обясни министър Павлова. \r\nТя подчерта, че в НДК се провежда обикновен текущ ремонт с подмяна на плочки, на ВиК и отоплителни системи. „За него и съгласно закона, не се изисква решение за строеж, а да има проект, по който да се направи подмяната на настилки, на окачени тавани и т.н. Но не става дума за архитектурно изменение, защото ние запазваме сградата такава, каквато е“, завърши министърът.", "date": "2017-06-17", "title": "Министър Лиляна Павлова: Приоритетите на триото Естония - България - Австрия се приемат следващата седмица"}
{"url": "http://www.focus-news.net/news/2017/06/17/2405989/targovishte-vremenno-e-ogranicheno-dvizhenieto-v-dvete-posoki-po-pat-i-4-prolaz-targovishte-poradi-patnotransportno-proizshestvie.html", "text": "Временно е ограничено движението в двете посоки по път I-4 Пролаз - Търговище поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут: по път Търговище - Лиляк - Божурка - Козма презвитер и се регулира от пътна полиция.", "date": "2017-06-17", "title": "Търговище: Временно е ограничено движението в двете посоки по път I-4 Пролаз - Търговище поради пътнотранспортно произшествие"}
{"url": "http://www.focus-news.net/news/2017/06/17/2405968/blagoevgrad-nad-100-uchastnitsi-ot-balgariya-i-frantsiya-se-vklyuchiha-v-mladezhki-modul-francofolies-blagoevgrad-koyto-se-provezhda-v-zala-22-septemvri.html", "text": "Над 100 участници от България и Франция се включиха в Младежки модул „Francofolies. Благоевград“, който се стартира днес в зала „22 септември“ и ще продължи през целия ден. Това съобщиха от пресцентъра на Община Благоевград. Форумът се организира в рамките международния фестивал за съвременна франкофонска музика „FRANCOFOLIES. Благоевград“. Той бе открит от заместник-кмета по култура и хуманитарни дейности Христина Шопова, която приветства участниците и им пожела ползотворна работа. „Този модул е нещо, което ни отличава от всички. Това ни мотивира да продължаваме да развиваме идеята. Това е и възможност всички Вие да се срещате по време на фестивалите „Франкофоли“. Тук сте се събрали много интелигентни и умни деца. Продължавайте в същия дух, вдъхновявайте ни, а ние ще организираме модули, по време на които да допълвате своите знания. Сигурна съм, че след този форум, Вие ще имате много повече умения и знания“, каза Христина Шопова. Тя благодари и на преподавателите, които оказват цялостна подкрепа на децата. \r\nМладежкият модул се провежда на френски език, а освен ученици - франкофони като участници, в него се участват и студенти - франкофони като модератори. В тазгодишното издание са поставени три теми за дебатиране - „Да бъдеш човек, означава да бъдеш отговорен“ - Антоан дьо Сент-Екзюпери, „Светът ще бъде спасен от малцинството“ – Андре Жид и „Истинският рай е изгубеният рай“ - Марсел Пруст. \r\nЦелта на платформата за дискусия е да срещне различни гледни точки на младите хора по актуална тема в смисъла на обществото и културната среда.", "date": "2017-06-17", "title": "Благоевград: Над 100 участници от България и Франция се включиха в Младежки модул „Francofolies. Благоевград“, който се провежда в зала „22 септември“"}
{"url": "http://www.focus-news.net/news/2017/06/17/2405992/ahram-sauditskiyat-vanshen-ministar-zayavi-che-v-momenta-se-izgotvya-spisak-s-katarskite-provineniya.html", "text": "Саудитският външен министър Адел ал Джубеир заяви, че страната му, Египет, ОАЕ и Бахрейн, които преди време прекъснаха дипломатическите си отношения с Катар, в момента съставят списък с „провиненията му“, който ще бъде представен скоро, пише египетският  Ahram.\r\nМинистърът заяви, че Катар трябва да отговори на исканията да прекрати финансовата подкрепа за терористични организации. Той посочи, че списъкът не е с искания, а е „списък с провинения, които катарците трябва да поправят“. Същевременно Ал Джубеир посочи, че няма намерение да се навреди на народа на Катар.\r\n„Нашите катарски братя не могат да продължават да спонсорират екстремизма,  да подбуждат към тероризъм, да използват враждебни медии и да се месят в делата на другите държави и да очакват добри отношения“, посочи министърът и добави, че очаква позитивна реакция от Доха, която да превърне региона в „по-добро място“.  Виктор Турмаков", "date": "2017-06-17", "title": "Ahram: Саудитският външен министър заяви, че в момента се изготвя списък с „катарските провинения“"}
{"url": "http://www.focus-news.net/news/2017/06/17/2405994/plovdiv-za-shesta-poredna-godina-v-asenovgrad-se-provezhda-srednovekoven-panair.html", "text": "За шеста поредна година в Градския централен парк в Асеновград се провежда двудневен Средновековен панаир. Това каза за Радио „Фокус“ – Пловдив Николета Тянчева от Историческия музей в града, който организира събитието съвместно с Община Асеновград. Панаирът ще се проведе в рамките на два дни - днес и утре (18 юни). Участват ентусиасти от България и Румъния, които пресъздават атмосферата на Второто българско царство. Жителите и гостите на града имат възможност да наблюдават епични битки, да се докоснат до автентични средновековни оръжия и брони, както и да се насладят на изящните средновековни дърворезби, шевици, изделия от кожа и кованo желязо, средновековна декоративна скулптура. Посетителите на Средновековен панаир – Асеновград имат възможност и сами да си отсекат монета за спомен. Част от програмата на двудневното събитие са масови битки с всички налични на фестивала бойци, демонстрации на строй, бойни формации и бойни техники от Средновековието. На разположение на жителите и гостите на Асеновград е Музей на открито, в където се демонстрират занаяти, въоръжение и снаряжение. През целия ден има и стрелба с лък. Събитието ще приключи в 16.00 часа на 18 юни.\r\nТони МИХАЙЛОВ", "date": "2017-06-17", "title": "Пловдив: За шеста поредна година в Асеновград се провежда Средновековен панаир"}
{"url": "http://www.focus-news.net/news/2017/06/17/2405993/sofiya-shofyorite-da-se-dvizhat-s-povisheno-vnimanie-pri-km-41-na-am-hemus-v-posoka-sofiya-poradi-montazh-na-svetofarna-ramka-predi-tunel-topli-dol.html", "text": "Шофьорите да се движат с повишено внимание при км 41 на АМ \"Хемус\", в посока София, поради монтаж на светофарна рамка преди тунел \"Топли дол\". Това съобщиха от пресцентъра на Агенция \"Пътна инфраструктура\".", "date": "2017-06-17", "title": "София: Шофьорите да се движат с повишено внимание при км 41 на АМ \"Хемус\", в посока София, поради монтаж на светофарна рамка преди тунел \"Топли дол\""}
{"url": "http://www.focus-news.net/news/2017/06/17/2405991/prezidentat-rumen-radev-za-germantsite-helmut-kol-e-kantslerat-na-obedinenieto-za-evropeytsite-toy-e-edin-ot-arhitektite-na-nova-evropa.html", "text": "Напусна ни Хелмут Кол, политик от поколението визионери с воля, които намериха безкръвен изход от Студената война. За германците той е канцлерът на обединението, за европейците той е един от архитектите на нова Европа. Това се посочва в позиция на държавния глава Румен Радев в официалния му профил в социалната мрежа „Фейсбук“. „Политик на конструктивния компромис и диалога, Хелмут Кол ще остане в историята като пример за наднационално мислене в името на високи ценности. Българите ще го помним и като един от лидерите, които отвориха европейската перспектива пред България. Поклон пред паметта му!“, се казва още в позицията на президента.", "date": "2017-06-17", "title": "Президентът Румен Радев: За германците Хелмут Кол е канцлерът на обединението, за европейците той е един от архитектите на нова Европа"}
{"url": "http://www.focus-news.net/news/2017/06/17/2405996/stara-zagora-fabiana-kostadinova-i-svetovniya-shampion-anatoliy-karpov-zavarshiha-remi.html", "text": "Най-младата шампионка на България по блиц Фабиана Костадинова направи реми със световния шампион по шахмат Анатоли Карпов. Те стигнаха до този финал на 15-ия ход в залата на Шахматен клуб „Траяна“ в Стара Загора. Това съобщиха от пресцентъра на Община Стара Загора. Само преди дни най-малката състезателка на клуба спечели пълен комплект медали – бронз на стандартен, сребро на ускорен и злато на блиц от Държавните индивидуални първенства за деца до 10 години. \r\nМладата надежда на шахмата не се притесни от именития си съперник и прие като дар на съдбата своя звезден миг да застане на една маса срещу него. Най-бързият детски ум в страната поднесе на града, обявен за „Европейски град на спорта 2017“, още един повод за гордост. \r\nПреди това 12-ят световен шампион по шахмат направи символично първия ход на Е-4 с белите пешки като откри турнира за деца „Тракийско конче“ в общинската спортна зала \"Иван Вазов\" в Стара Загора. В него участват 110 деца от различни градове в страната. Почти половината от тях са от двата старозагорски клуба „Тракийско конче“ и „Траяна“. Стотици деца, влюбени в древната и вечно млада игра, бъдещи шампиони, имаха възможността да се снимат и да получат автограф от легендата в шаха. \r\nПредседателят на Постоянната комисия по спорт и младежки дейности в Общински съвет Стара Загора Николай Диков приветства малките участници, техните родители и гостите в залата от името на кмета на града Живко Тодоров. Той благодари и на читалище „Георги Бакалов“, на клубовете и на всички, които помагат за развитието на шахмата в града. „Стара Загора има изключително богат спортен живот и се полагат много усилия за развитието на спорта във всичките му форми. Мили деца, вие за мен сте големи спортисти, защото се занимавате с един изключително труден спорт. Г-н Карпов, благодаря ви, че сте наш гост! Това са нашите големи спортисти и бъдещи шампиони по шах. Надявам се за времето, което ще прекарате тук, да усетите богатата спортната атмосфера в града“, каза още Диков. На откриването присъстваха народният представител Емил Христов, секретарят на Община Стара Загора Делян Иванов, общински съветници, спортни деятели и др.\r\nГросмайстор Карпов получи сувенирна шахматна дъска от домакините от шахклуб „Траяна“ и винен комплект от доайена му – 85-годишният Васил Данчев. Той проведе кратка среща и с любители шахматисти в парк „Пети октомври“, след което посети Мемориалния комплекс „Бранителите на Стара Загора“.", "date": "2017-06-17", "title": "Стара Загора: Фабиана Костадинова и световния шампион Анатолий Карпов завършиха реми"}
{"url": "http://www.focus-news.net/news/2017/06/17/2405997/veliko-tarnovo-etno-izlozhba-na-avtentichni-nosii-na-otkrito-predstavyat-vav-vtoroto-izdanie-na-festivala-s-premyana-na-megdana-v-selo-resen.html", "text": "Етно-изложба на автентични носии на открито представят във второто издание на фестивала „С премяна на мегдана“ в село Ресен. За събитието в населеното място пристигат фолклорни състави от Бяла, Шумен, Сухиндол, Самоводене, Ресен и Полски Тръмбеш. Това каза за Радио „Фокус“ – Велико Търново Венета Попова, секретар на Народно читалище „Народна просвета 1874”. Експозицията ще е подредена пред читалището в центъра на селото, където ще се проведе и концертът. „Певицата от Ресен Валя Гуглева също ще се включи в програмата и ще се грижи за доброто настроение на публиката“, отбеляза Венета Попова. Основната цел на събитието е да популяризира българските хора, народни танци и богатството на българската народна носия. За всички участници са предвидени грамоти. След края на концерта ще се проведе хоротека и приятелска вечер „Под звездите в Ресен” с цел   опознаване на участниците, създаване на нови приятелства и обмяна на опит.   Организатори на проявата са Читалището, клуба за хора и народни танци „Ресенски япрак” и Кметство Ресен. Събитието ще се проведе в центъра на селото и ще започне в 17.00 часа.\r\nЛуиза ТРАНЧЕВА", "date": "2017-06-17", "title": "Велико Търново: Етно-изложба на автентични носии на открито представят във второто издание на фестивала „С премяна на мегдана“ в село Ресен"}
{"url": "http://www.focus-news.net/news/2017/06/17/2405999/albanian-daily-news-edi-rama-se-izvini-za-priziva-si-kam-politseyskite-sluzhiteli.html", "text": "Албанският министър-председател Еди Рама се извини за призива си към полицейските служители и учителите в страната да участват в избирателната кампания и да събират гласове за неговата Социалистическа партия след края на работния си ден, предаде  Albanian Daily News.\r\n„Извинявам се за шума, причинен от декларацията ми. Не бе мое намерение, а моя грешка“, заяви Рама. \r\nПо-рано в петък той призова полицаите и учителите след края на работния си ден да съберат гласове за Социалистическата партия.  Виктор Турмаков", "date": "2017-06-17", "title": "Albanian Daily News: Еди Рама се извини за призива си към полицейските служители"}
{"url": "http://www.focus-news.net/news/2017/06/17/2405995/vladimir-putin-novite-sanktsii-na-sasht-nyama-da-postavyat-rusiya-v-bezizhoditsa-no-shte-uslozhnyat-dvustrannite-otnosheniya.html", "text": "Според президента на Русия Владимир Путин въвеждането от страна на САЩ срещу Русия на нови санкции няма да я постави в безизходица, но въпросната политика вреди на двустранните отношения, предаде ТАСС.\r\n„Важно е да се отбележи, че каквито и да е решения се вземат от другата страна на Океана, това няма да ни постави в задънена улица“, уверен е руският президент. „Да, навярно, ще ни е нужно да направим нещо допълнително, да обърнем допълнително внимание на засилването на санкциите, но това няма да ни доведе до безизходица или до колапс“, посочи Путин.\r\n„Но това, разбира се, ще усложни руско-американските отношения. Смятам, че това е вредно. Но засега е рано да се говори за ответни мерки срещу засилването на санкциите. Трябва да видим докъде ще доведе това“, посочи той. Виктор Турмаков", "date": "2017-06-17", "title": "Владимир Путин: Новите санкции на САЩ няма да поставят Русия в безизходица, но ще усложнят двустранните отношения"}
{"url": "http://www.focus-news.net/news/2017/06/17/2405952/euronews-donald-tusk-izrazi-saboleznovaniya-za-smartta-na-helmut-kol.html", "text": "Председателят на Европейския съвет Доналд Туск изрази съболезнования за смъртта на бившия германски канцлер Хелмут Кол, предаде  Euronews.\r\n„Винаги ще помня Хелмут Кол. Приятел и държавник, който помогна Европа да бъде обединена отново“, написа Туск на страницата си в социалната мрежа „Туитър“.  Виктор Турмаков", "date": "2017-06-17", "title": "Euronews: Доналд Туск изрази съболезнования за смъртта на Хелмут Кол"}
{"url": "http://www.focus-news.net/news/2017/06/17/2405998/delyan-dobrev-parlamentarnata-komisiya-po-energetika-ako-pototsite-na-gaz-v-regiona-promenyat-posokata-si-balgariya-shte-tryabva-da-preustanovi-tranzita-ot-yug-na-sever.html", "text": "Ако потоците на газ в региона променят посоката си, България ще се изправи пред предизвикателството да преустанови транзита на газ от юг на север. Алтернативата за страната ни е да се изгради ново трасе от Провадия до Сръбската граница. Това коментира в седмичното обзорно-коментарно предаване „Метроном“ на Радио „Фокус“ председателят на Парламентарната комисия по енергетика Делян Добрев. „Ако в Турция се построят две тръби с проект от Турски поток с руски газ, това означава, че в Турция ще има повече газ и се създава възможност за България  през съществуващата инфраструктура и съществуващите транзитни газопроводи, разбира се с подобрение и разширение на мрежата, да транзитира излишни количества от Турция. Независимо дали ще е полски газ или азерски газ след 2020 г., такава възможност ще има. Ние трябва да сме готови да настроим системата към новите обстоятелства, така, че да продължим да бъдем транзитен център за Балканите и за Европа“, обясни Делян Добрев. Той обобщи, че пред България стои предизвикателството да се задържи като газов транзитен център и след 2019 г., когато е възможно споразумението между Русия и Украйна за транзит на газ да не бъде преподписано, а количествата да бъдат отклонени.", "date": "2017-06-17", "title": "Делян Добрев, Парламентарната комисия по енергетика: Ако потоците на газ в региона променят посоката си, България ще трябва да преустанови транзита от юг на север"}
{"url": "http://www.focus-news.net/news/2017/06/17/2406003/stara-zagora-obshto-204-sa-izbiratelnite-sektsii-v-koito-shte-se-glasuva-na-mestniya-referendum-v-grada.html", "text": "Общо 204 са избирателните секции, в които ще се гласува на предстоящия на 18 юни 2017 год. местен референдум в община Стара Загора. Това съобщиха от пресцентъра на Община Стара Загора. Броят на избирателите по основни списъци е 143 172 (в т.ч. 34 души от специалната секция в диспансера).\r\nПрез 2017 година в община Стара Загора са навършили пълнолетие и за първи път след последните избори ще гласуват 374 избиратели - 189 мъже и 185 жени. \r\nВ изборния ден - 18 юни 2017 година, пълнолетие навършват 5 избиратели- 3 мъже и 2 жени.\r\nЧетирима са столетниците гласоподаватели - един мъж и три жени. \r\nНай-възрастният избирател е 103 годишен мъж, който може да гласува в 52-ва секция.\r\nСправката е изготвена от Дирекция „Гражданско състояние“ в Община Стара Загора.", "date": "2017-06-17", "title": "Стара Загора: Общо 204 са избирателните секции, в които ще се гласува на местния референдум в града"}
{"url": "http://www.focus-news.net/news/2017/06/17/2406002/glaven-komisar-mladen-marinov-shte-se-izvarshi-optimizatsiya-na-administrativnite-protsesi-v-kat.html", "text": "Ще се извърши оптимизация на административните процеси в КАТ. Това каза на брифинг главният секретар на МВР главен комисар Младен Маринов, предаде репортер на Агенция „Фокус“. „Като модел за работа сме взели столичния КАТ, тъй като там, по разбираеми причини, е най-голям оборотът и е най-голямо затруднението за гражданите, при извършването на административните услуги“, посочи Маринов. По думите му идеята е и външни за администрацията на КАТ хора да огледат процеса и да дадат предписания кое може да се оптимизира, кои изисквания към гражданите могат да се извършват от служителите на КАТ, без гражданите да се ангажират да обикалят по други институции, как могат да отпаднат определени административни тежести, свързани с регистрация и пререгистрация на автомобили, заплащане на глоби. „Един от основните проблеми е наличието на ПОС терминали, които да изключат плащане на такси в банките, които са в допълнителна финансова тежест за гражданите“, каза главният секретар на МВР. Според него вече има визия как трябва да изглежда столичният КАТ, а тази схема на работа ще бъде пренесена и в абсолютно всички отдели „Пътна полиция“ по страната. „Задачата наистина е приоритетна, тъй като смятаме че освен това, което постигаме като противодействие на престъпността, не по-малко важно е гражданите, които търсят административни услуги или са длъжни да плащат глоби, да бъдат максимално освободени от административна тежест, която не е необходима“, коментира старши комисар Маринов. \r\nСтефан ПЕТРОВ", "date": "2017-06-17", "title": "Главен комисар Младен Маринов: Ще се извърши оптимизация на административните процеси в КАТ"}
{"url": "http://www.focus-news.net/news/2017/06/17/2406005/targovishte-katastrofa-mezhdu-tovaren-i-lek-avtomobil-e-stanala-v-mestnostta-boaza.html", "text": "По предварителна информация катастрофа между товарен автомобил и лек автомобил е станала в местността „Боаза“. Това съобщиха за Агенция „Фокус“ от ОДМВР-Търговище. Сигналът за инцидента е подаден в 12.03 часа. Движението в участъка временно се отклонява по обходен маршрут. Има транспортирани хора в болнично заведение, но все още няма резултати от прегледите. \r\n„Фокус“ ще продължи да ви информира.\r\nБиляна ИВАНОВА", "date": "2017-06-17", "title": "Търговище: Катастрофа между товарен и лек автомобил е станала в местността „Боаза“"}
{"url": "http://www.focus-news.net/news/2017/06/17/2406004/benovska-podari-yabalka-i-na-tsar-simeon.html", "text": "Здрава червена българска ябълка връчи в ръката на Симеон Сакскобургготски Илиана Беновска на тържеството по случай 80-годишния юбилей на царя.\r\n„С уважение и като надежда, че ще помага на България  подарих ябълка на Негово Величество цар Симеон.Той разбра символиката на доверие и признание към него  и прие ябълкато  с доброта, отговорност и чувство за хумор“.- съобщи водещата на „Беновска пита“.- „Подарих му и книгата с пространното интервю на почетния председател на ДПС Ахмед Доган, което направих  през  1992 г. и по желание на Доган преиздадохме  за Деветата Национална конференция на ДПС“. Беновска, връчи ябълка и на президента Радев като символ на надеждата, че той ще работи в името на България. Тя опита да даде гнила ябълка на изпроводяк и на президента Плевнелиев с въпроса, който, обаче, остана без отговор: „Какво ви заплатиха, за да станете проводник на най-вредните нюанси на американската политика за България, а именно соросоидските, грантаджийските, протестърските, капиталските интерси и да нажежите до червено отношенията между България и Русия в разрез с националната психология и политика на България?\"", "date": "2017-06-17", "title": "Беновска подари ябълка и на цар Симеон"}
{"url": "http://www.focus-news.net/news/2017/06/17/2406007/ria-novosti-blizo-40-dushi-sa-postradali-zaradi-iztichane-na-himikali-na-himicheski-zavod-v-italiya.html", "text": "Близо  40 души са пострадали обгаряния на очите и дихателните пътища в резултат на изтичане на газ от химически завод в Северозападна Италия, предаде РИА Новости, позовавайки се на местни медии.\r\nПредприятието в областта Ломбардия произвежда органични разтворители и материали за фармацевтичната индустрия. Двама от всичките 39 пострадали са били служители на предприятието. Останалите са сътрудници на транспортна компания, намираща се в непосредствена близост до завода. \r\nИзтичането е започнало в събота през нощта. На място са пристигнали пожарни, линейки, както и сътрудници от агенцията по охрана на околната среда. Причините за инцидента се разследват.\r\nВсички пострадали са хоспитализирани. Няма сериозни обгаряния.  Виктор Турмаков", "date": "2017-06-17", "title": "РИА Новости: Близо  40 души са пострадали заради изтичане на химикали на химически завод в Италия"}
{"url": "http://www.focus-news.net/news/2017/06/17/2406006/prof-aleksandar-marinov-politolog-tsyalostnata-politika-na-balgariya-tryabva-da-se-definira-taka-che-po-nay-dobriya-nachin-da-neutralizira-riskove-i-zaplahi-koito-idvat-ot-yug-yugoiztok.html", "text": "Цялостната политика на България трябва да се дефинира, така че по най-добрия начин тя да неутрализира допустимите рискове и заплахи, които идват от юг – югоизток. Това коментира в ефира на Радио \"Фокус\" политологът проф. Александър Маринов по повод посещението на премиера Бойко Борисов в Турция. Той добави, че бъдещите ефекти от разговорите на премиера в Турция са въпрос на последователна и дългосрочна линия. \r\n„Ясно е че няма да има стопляне на отношенията между ЕС и Турция. Ще има, може би, някакви маневри, взаимни поклони или жестове, за да се спре най-непосредствената заплаха от мигрантската вълна, но Турция и ЕС се движат в различни посоки. Смятам, че това е съвършено ясно. При това положение големият въпрос е къде е политиката на ЕС и на България, като част от ЕС, по отношение на това бъдещо, перспективно и дългосрочно развитие“, коментира проф. Александър Маринов.", "date": "2017-06-17", "title": "Проф. Александър Маринов, политолог: Цялостната политика на България трябва да се дефинира, така че по най-добрия начин да неутрализира рискове и заплахи, които идват от юг – югоизток"}
{"url": "http://www.focus-news.net/news/2017/06/17/2406008/ministar-nikolina-angelkova-zalagayki-na-kulturata-nie-shte-napravim-balgariya-razpoznavaema-pred-vsichki.html", "text": "Залагайки на културата, ние ще направим България разпознаваема пред всички. Това каза министърът на туризма Николина Ангелкова по време на официалното откриване на фестивала „Дни на Италия” днес в Созопол, съобщиха от министерството на туризма. „Миналата година разработихме 8 културно-исторически дестинации, които преминават през 65 населени места и включват над 160 обекта и Созопол е в една от тях – „Морските крепости на България”, припомни още министъра. Тя посочи, че през 2016 г. 11% от туристите, които са дошли у нас, са посетили България с цел туризъм. Ангелкова коментира, че България е уникална със своето културно-историческо наследство. „Вярвам, че тази година този процент ще се увеличи, защото ние все повече промотираме летния и зимен туризъм, които са основен продукт, съпътсвани от културно-исторически балнео и СПА туризъм”, коментира министърът на туризма. На събитието присъстваха заместник-министърът на културата Румен Димитров, кметът на Община Созопол Панайот Рейзи, посланикът на Италия в Р България Н. Пр. Стефано Балди и др. „Дни на Италия в Созопол“ са четири дни, посветени на италианския бизнес и култура и се провежда в рамките на ежегодния Италиански Фестивал в България. Събитието е своеобразен празник  на  марката  Made  in  Italy,  поредица  от  подбрани събития,  представящи Италия  и  нейните  необикновени  култура, туризъм, предприемачество и еногастрономия. Всички събития са със свободен вход.", "date": "2017-06-17", "title": "Министър Николина Ангелкова: Залагайки на културата, ние ще направим България разпознаваема пред всички"}
{"url": "http://www.focus-news.net/news/2017/06/17/2406009/sofiya-vazstanoveno-e-dvizhenieto-po-bul-patriarh-evtimiy.html", "text": "Възстановено е движението по бул. Патриарх Евтимий“. Това съобщиха от пресцентъра на Столична община. Движението беше спряно в района на сградата на Нотариата и на кръстовището при бул. „Витоша“, заради изграждането на две от метростанции от третия лъч на метрото. \r\nДвижението е възстановено частично в по две ленти в участъците на изграждащите станциите. Останалите ленти за движение, както и част от тротоара ще останат заградени за продължаващите подземни строителни дейности. \r\nДо момента са изпълнени 35% от строителството на метрото. Работата продължава. Изпълнението на строителните дейности върви по график. Средно на обектите работят между 20 и 40 души, като в определени етапи се изпълнява денонощен режим на работа. \r\nТретият метродиаметър ще бъде пуснат в експлоатация през есента на 2019 година.", "date": "2017-06-17", "title": "София: Възстановено е движението по бул. „Патриарх Евтимий“"}
{"url": "http://www.focus-news.net/news/2017/06/17/2406001/tass-osnovniyat-profil-na-al-dzhazira-v-tuitar-vazobnovi-deynost.html", "text": "Официалната арабскоезична страница в социалната мрежа „Туитър“ на базираната в Катар медия „Ал Джазира“ възобнови своята дейност след временно прекъсване, предаде ТАСС.\r\nОфициална реакция от страна на „Туитър“ все още няма. Причините за блокирането на страницата са също неизвестни. Инцидентът се е случил на фона на дипломатическия скандал, разгорял се между Катар и другите арабски държави.  Виктор Турмаков", "date": "2017-06-17", "title": "ТАСС: Основният профил на Ал Джазира в „Туитър“ възобнови дейност"}
{"url": "http://www.focus-news.net/news/2017/06/17/2406010/vss-obshtata-izbiratelna-aktivnost-na-sadiite-kam-1400-chasa-e-6774.html", "text": "Към 14.00 часа чрез системата за електронно гласуване през интернет правото си на глас са упражнили 1226 съдии от цялата страна, като избирателната активност е 73.19%. Това съобщиха от пресцентъра на ВСС. С хартиени бюлетини на място в Съдебната палата са упражнили правото си на вот 290 съдии, което е 51.51%. от заявилите желание. Общата избирателна активност е 67.74%.\r\nС хартиени бюлетини в Съдебната палата гласуваха кандидатите Севдалин Мавров - съдия във Върховен касационен съд Владимир Вълков – съдия в Софийски районен съд, с което общият брой на гласувалите, на място, кандидати е девет.\r\nПоради голямата активност на магистратите, упражняващи вот с хартиена бюлетина, и с цел осигуряване на бързина в 14.00 часа бе осигурена втора кабина за гласуване.", "date": "2017-06-17", "title": "ВСС: Общата избирателна активност на съдиите към 14.00 часа е 67.74%"}
{"url": "http://www.focus-news.net/news/2017/06/17/2405963/predsedatelyat-na-narodnoto-sabranie-dimitar-glavchev-izprati-saboleznovatelno-pismo-do-predsedatelya-na-germanskiya-bundestag-prof-norbert-lamert-po-povod-konchinata-helmut-kol.html", "text": "Председателят на Народното събрание Димитър Главчев изказа искрени съболезнования по повод кончината на бившия германски канцлер Хелмут Кол в адрес до председателя на Германския Бундестаг проф. Норберт Ламерт. Това съобщиха от пресцентъра на Народното събрание. Хелмут Кол изигра ключова роля за прекратяването на Студената война и обединението на Германия. „Той посвети живота си на укрепването на демократичните институции в своята страна и извън нейните граници. Той завинаги ще остане канцлерът на единството, по време на чието управление Германия беше обединена“, пише още Димитър Главчев в съболезнователното писмо.", "date": "2017-06-17", "title": "Председателят на Народното събрание Димитър Главчев изпрати съболезнователно писмо до председателя на Германския Бундестаг проф. Норберт Ламерт по повод кончината Хелмут Кол"}
{"url": "http://www.focus-news.net/news/2017/06/17/2406013/prof-plamen-pavlov-rolyata-na-koburgotskata-dinastiya-za-balgariya-ne-biva-da-se-podtsenyava-no-ne-tryabva-i-da-se-preuvelichava.html", "text": "Ролята на Кобурготската династия за България не бива да се подценява, но не трябва и да се преувеличава. Това каза в седмичното обзорно-коментарно предаване „Метроном“ на Радио „Фокус“ проф. Пламен Павлов. Той добави, че по времето на Фердинанд, Борис III, дори и на Симеон II, демокрацията и свобода на словото са били по-силно изявени. „Много често Фердинанд, понякога и Борис III, се превръщат в изкупителна жертва на много вини, включително и на хора, които имат по-голяма вина от тях. Да речем, тези дни, ние си спомняме с тъга и с гняв за Втората световна и Междусъюзническата войни, където се преписва всичко на авантюризма на Фердинанд, на някакви негови заповеди. Това много отдавна е установено, че не е така, и че няма никаква писмена заповед, а е налице едно престараване от страна на военното командване и на други фактори“, обясни проф. Павлов. Той отбеляза, че не бива да забравяме, че за всичко е отговорно правителството, защото именно то е най-силният политически фактор. „От друга страна самият Фердинанд се бърка в политиката, Борис III го прави с по-голяма неохота, но няма къде да отиде, особено в едни времена, когато мирише на война. Обективната оценка показва като цяло, че личностите на Борис III и Фердинанд, дори и на Симеон II, особено като премиер на България, има много положителни страни“, каза още проф. Павлов. Той обърна внимание, че управлението на Симеон Сакскобургготски като министър-председател на страната ни е било силно балансирано. Според професорът обаче фактът, че той е живял извън пределите на страната ни не по своя вина, е бил причина за липсата на по-обстоен поглед спрямо обстановката в България.", "date": "2017-06-17", "title": "Проф. Пламен Павлов: Ролята на Кобурготската династия за България не бива да се подценява, но не трябва и да се преувеличава"}
{"url": "http://www.focus-news.net/news/2017/06/17/2406015/api-zapochna-remontat-na-pat-ii-29-varna-dobrich.html", "text": "По ОП \"Региони в растеж\" започна рехабилитацията и реконструкцията на път II-29 Варна - Добрич, съобщиха от пресцентъра на Агенция \"Пътна инфраструктура\". Основният ремонт на второкласния път, който е най-кратката връзка между Румъния с курортите по българското Черноморие и свързва Добрич и Варна, се финансира чрез Европейския фонд за регионално развитие. \r\nДнес в село Стожер бе направена символичната първа копка на лот 4, в който са 15,5 км от второкласния път. Стартирането на лот 5, в който са още близо 15 км от пътя Варна-Добрич, предстои в следващите седмици. Длъжници сме на Северна България и в този мандат ще работим за подобряване на пътищата в региона, каза министърът на регионалното развитие и благоустройството Николай Нанков. Той подчерта, че с въвеждането на тол системата ще се осигури с три-четири пъти по-голям финансов ресурс, който ще бъде вложен в пътната мрежа. \r\nВ лот 4 от пътя Варна - Добрич ще се ремонтират два участъка, които са на територията на областите Варна и Добрич. Първият започва на 500 м след разклона за с. Любен Каравелово и завършва при разклона за с. Крумово, а вторият е в близост до разклона за с. Дебрене и е до отбивката за с. Стефаново. Трасето преминава през центъра на село Стожер. Очаква се предвидените ремонтни дейности да приключат до края на април 2018 г.\r\nПътят не е обновяван повече от 10 години и с рехабилитацията на участъците ще се повиши безопасността на движение, ще се подобри връзката между населените места в региона, ще се увеличат възможностите за предоставяне на гражданите на качествени и конкурентни здравни, социални и образователни услуги. По-добрата инфраструктура е и предпоставка за увеличаване на инвестициите в региона и откриването на нови работни места. С основния ремонт на път II-29 Варна - Добрич ще бъде осигурен бърз транспортен достъп на жителите от с. Стожер, с. Стефан Караджа, гр. Генерал Тошево, с. Кардам и с. Йовково до ж. п. гара Варна, летище Варна, гр. Добрич и ГКПП Кардам на границата с Румъния.\r\nИзпълнител на проекта лот 4 е ДЗЗД „ПХ – ДОБРИЧ“, в което участват: „ХИДРОСТРОЙ“ АД и „ПЪТСТРОЙ БУРГАС“ ЕООД. Стойността на договора е 8 533 720,38 лв. с ДДС. Строителният надзор ще осъществява „ПЪТИНВЕСТ-ИНЖЕНЕРИНГ“ АД. Техният договор е за 193 935,60 лв. с ДДС. Авторският надзор e на „ТРАНСКОНСУЛТ-22“ ООД. Договорът им е за 6 218,94 лв. с ДДС.\r\nОбщата стойност на проекта BG16RFOP001-7.001-0004, Лот 4 „Път ІІ-29 Варна – Добрич от км 20+394.73 до км 23+199.86 и от км 25+342 до км 38+100.31, с обща дължина 15,563 км, области Варна и Добрич“ е 8 952 652,89 лв. с ДДС. Финансирането от Европейския съюз е 85% - 7 609 754,96 лв. с ДДС. Националното съфинансиране е 15% - 1 342 897,93 лв. с ДДС.", "date": "2017-06-17", "title": "АПИ: Започна ремонтът на път II-29 Варна - Добрич"}
{"url": "http://www.focus-news.net/news/2017/06/17/2406000/blagoevgrad-25-detsa-ot-natsionalna-humanitarna-gimnaziya-sv-sv-kiril-i-metodiy-sa-dobrovoltsi-pri-organiziraneto-na-festivala-frankofoli-blagoevgrad.html", "text": "25 деца от Национална хуманитарна гимназия „Св. св. Кирил и Методий“ са доброволци при организирането на фестивала „Франкофоли. Благоевград“. Това каза за Радио „Фокус“ – Пирин Бонка Ичкова, председател на Синдиката на българските учители в Благоевград и преподавател по френски език в благоевградската хуманитарна гимназия. По думите ѝ децата, които са доброволци са разделени на групи, като всяка си има отговорни, който да може да координира изпълнението на възложените им задачи. „Част от децата например отговарят за настаняването на гостите на Благоевград, които са дошло за фестивала „Франкофоли. Благоевград“, друга част раздават рекламни материали за музикалното събитие“, каза още Ичкова. Тя изрази задоволството си от това, че учениците са проявили желание да бъдат доброволци, защото според Ичкова, българинът не е научен на доброволчески труд. „Това е много добре за самите деца, защото така те ще се научат на доброволчески труд, освен това събитието им е доста интересно, защото са млади хора“, заяви Ичкова.\r\nЛивия НИНОВА", "date": "2017-06-17", "title": "Благоевград: 25 деца от Национална хуманитарна гимназия „Св. св. Кирил и Методий“ са доброволци при организирането на фестивала „Франкофоли. Благоевград“"}
{"url": "http://www.focus-news.net/news/2017/06/17/2406016/reuters-makdonalds-prekratyava-predsrochno-dogovora-za-sponsorirane-na-olimpiyskite-igri.html", "text": "Компанията „МакДоналдс“ прекратява 41-годишния си договор за спонсориране на Олимпийските игри три години предсрочно, предаде  Reuters.\r\nСпоразумението трябваше до продължи до летните Олимпийски игри в Токио през 2020 година. Веригата за бързо  хранене се опитва да намали разходите си, за да подобри качеството на храната, обслужването в закусвалните и онлайн обслужването си,\t за да си възвърне клиентите. \r\n„Ние преосмисляме аспектите от бизнеса си и взехме това решение по отношение на сътрудничеството си с МОК, за да се фокусираме върху различни приоритети“, заяви главният глобален маркетингов директор на „МакДоналдс“ Силвия Ланядо. \r\nКомпанията е спонсор на Олимпийските игри от 1976 г. насам.  Виктор Турмаков", "date": "2017-06-17", "title": "Reuters: „МакДоналдс“ прекратява предсрочно договора за спонсориране на Олимпийските игри"}
{"url": "http://www.focus-news.net/news/2017/06/17/2406017/ministar-valentin-radev-shte-nastoyavam-da-se-vdignat-zaplatite-na-politsaite-koito-sa-na-teren.html", "text": "От Съвета за социално партньорство, ръководено от зам.-министър Стефан Балабанов, чух някои притеснителни неща. Аз ще настоявам заплатите, особено на тези, които са „на терен“, където очевидно няма желаещи и една от причините са заплатите, там да направим нещо. Въпросът е как да стане и кога да стане. Това каза на брифинг пред журналисти министърът на вътрешните работи Валентин Радев, предаде репортер на Агенция „Фокус“. „Трябва да бъде направен преглед на целия сектор „Сигурност“ и ние това правим, и там, където има по-ниски заплати и мотивацията е по-малка, правим го. Въпросът е кога – може ли да стане в средата на годината или в началото на следващата година. То ще стане, въпросът е да стане по правилата, аз да чуя добри аргументи“, посочи Радев. „За облеклото чух, че ще се плащат пари, вместо облекло. Не, правим и за облеклото, да има облекло. Защото това облекло е униформа и то трябва да се прави от държавата и с дори по-високо качество от нормалното“, коментира министърът на отбраната. Той каза още, че няма план с колко точно да бъдат повишени заплатите. „Трябва да се погледне целият сектор и да се погледне къде заплатите са най-ниски. Очевидно като няма желаещи да бъдат полицаи, а има желаещи за други места, тогава едно от нещата, може би основното, е заплатата. Аз отговарям за тази система и искам моите хора, полицаите, да имат добри заплати. Ще направя необходимото, но в диалог с другите сектори“, допълни Радев.\r\nСтефан ПЕТРОВ", "date": "2017-06-17", "title": "Министър Валентин Радев: Ще настоявам да се вдигнат заплатите на полицаите, които са „на терен“"}
{"url": "http://www.focus-news.net/news/2017/06/17/2406018/sofiya-lek-avtomobil-e-samokatastrofiral-na-okolovrastniya-pat-v-rayona-na-botanicheskata-gradina-shofyorat-ne-e-postradal.html", "text": "Лек автомобил е самокатастрофирал на Околовръстния път и се е ударил в оградата на Ботаническата градина. Това съобщиха за Агенция „Фокус“ от пресцентъра на МВР. Шофьорът на автомобила не е пострадал. Сигналът за инцидента е постъпил в 10.50 часа.\r\nБиляна ИВАНОВА", "date": "2017-06-17", "title": "София: Лек автомобил е самокатастрофирал на Околовръстния път в района на Ботаническата градина, шофьорът не е пострадал"}
{"url": "http://www.focus-news.net/news/2017/06/17/2406011/ministar-valentin-radev-ostavat-samo-5-km-za-dovarshvane-ot-zashtitnoto-saorazhenie-po-granitsata.html", "text": "От вчера останаха само едни 5 км. от защитното съоръжение на границата. Бяха 13-12, а сега са само 5 км. Това каза пред журналисти министърът на вътрешните работи Валентин Радев, предаде репортер на Агенция „Фокус“. „Сега ми се струва, че трябва да има една втора фаза - да надградим. Това съоръжение е физическата, механична преграда. В пъти по-добре ще бъде, ако успеем с тези финансови средства, защото досега сме дали 100 млн. евро само ние за оградата и всичко свързано с нея, а сега да надградим, заедно с това да добавим там, където има необходимост“, посочи Радев. \r\nПо думите му средства се отделят и за облекло и за придвижване на хората, които охраняват границата. „И разбира се, трябва да подобрим работата на това съоръжение. Всички се вълнуват и постоянно задават въпроса „Да де, то го има, но защо ние намираме мигранти в средата на държавата?“. Еми ето сега, ако успеем да направим това, да подобрим и да надградим това инженерно съдържание, ще се променят нещата“,  допълни той. Според него акцентът с хората, които пазят границата е много важен. „С колегите, отидохме и проверихме какво е състоянието. Донякъде съм доволен, но може още много да се направи“, каза Радев. \r\nТой съобщи, че интегрираните наблюдателни системи не са изградени по цялата граница. „Едната част е по-малката, която тръгва от Хасково до „Капитан Андреево“, другата, по-голямата, отива до Резово. Но има места, където няма такова наблюдение. По ред причини, там е нямало нужда навремето, но сега, след като вдигаме изобщо нивото и там, където няма такова наблюдение, ще бъде добавено“, посочи министърът на вътрешните работи.\r\nСтефан ПЕТРОВ", "date": "2017-06-17", "title": "Министър Валентин Радев: Остават само 5 км. за довършване от защитното съоръжение по границата"}
{"url": "http://www.focus-news.net/news/2017/06/17/2406014/targovishte-vazstanoveno-e-dvizhenieto-po-pat-i-4-prolaz-targovishte.html", "text": "Възстановено е движението по път I-4 Пролаз - Търговище. Това съобщиха от пресцентъра на Агенция \"Пътна инфраструктура\".", "date": "2017-06-17", "title": "Търговище: Възстановено е движението по път I-4 Пролаз - Търговище"}
{"url": "http://www.focus-news.net/news/2017/06/17/2406022/ria-novosti-stefan-de-mistura-razchita-novite-pregovori-po-siriya-da-se-provedat-prez-avgust-ili-septemvri.html", "text": "Специалният пратеник на ООН по Сирия Стефан де Мистура заяви, че седмият кръг от междусирийските преговори в Женева под егидата на Световната организация ще започне на 10 юли, а участниците в дискусията трябва да пристигнат ден по-рано, предаде  РИА Новости.\r\nСъщевременно той посочи, че възнамерява при необходимост да проведе нови кръгове на преговорите в Женева през август и септември, както и да продължи да се среща с експерти по обсъждането на въпросите, свързани с конституцията на Сирия, за чието създаване се договориха страните от преговорите „Женева-6“. Виктор Турмаков", "date": "2017-06-17", "title": "РИА Новости: Стефан де Мистура разчита новите преговори по Сирия да се проведат през август или септември"}
{"url": "http://www.focus-news.net/news/2017/06/17/2406020/montana-tir-e-navlyazal-v-dvora-na-kashta-v-selo-doktor-yosifovo-nyama-postradali.html", "text": "ТИР е навлязъл в двора на къща в село Доктор Йосифово. Това съобщиха за Агенция „Фокус“ от пресцентъра на МВР. Сигналът за инцидента е подаден в 6.30 часа. Нанесени са само материални щети по оградата на двора на къщата. Няма пострадали. \r\nБиляна ИВАНОВА", "date": "2017-06-17", "title": "Монтана: ТИР е навлязъл в двора на къща в село Доктор Йосифово, няма пострадали"}
{"url": "http://www.focus-news.net/news/2017/06/17/2406021/glavniyat-komisar-na-mvr-mladen-marinov-ot-tazi-sutrin-gratskite-vlasti-sa-vaveli-stoprotsentov-granichen-kontrol-koyto-sazdava-opashki-na-nasha-teritoriya.html", "text": "От тази сутрин гръцките власти, специално граничните власти, на Република Гърция, са въвели стопроцентов граничен контрол, което означава, че се извършва стопроцентова проверка на лицата, моторните превозни средства и товара на тези превозни средства, които преминават българо-гръцката граница в посока Гърция. Това каза на брифинг главният секретар на МВР старши комисар Младен Маринов, предаде репортер на Агенция „Фокус“. „Въвеждането на такъв контрол моментално създава опашки, които са на наша територия. Направен е бърз контакт с гръцките власти, предприети са съответните мерки“, посочи Маринов. „В момента са спрени ТИР-овете, за да могат да се пропуснат леките автомобили. Работи се на 5 ленти за пропускане. Допълнително е назначен още един пост от гръцките власти“, допълни главният секретар на МВР. \r\nСтефан ПЕТРОВ", "date": "2017-06-17", "title": "Главният комисар на МВР Младен Маринов: От тази сутрин гръцките власти са въвели стопроцентов граничен контрол, който създава опашки на наша територия"}
{"url": "http://www.focus-news.net/news/2017/06/17/2405974/heti-vilggazdasg-viktor-orban-kaza-posledno-sbogom-na-helmut-kol.html", "text": "Унгарският министър-председател Виктор Орбан изказа съболезнования за смъртта на бившият германски канцлер Хелмут Кол, пише   Heti Világgazdaság.\r\n„Бог да прости великия старец, изключителния държавник и приятел на Унгария Хелмут Кол“, написа Орбан на страницата си в социалната мрежа Фейсбук. \r\nПрез април 2016 г. Орбан посети дома на бившия канцлер в град Лудвигсхафен. Унгарският министър-председател обяви, че продължилата около 80 минути среща е символ на унгарско-немското приятелство.  Виктор Турмаков", "date": "2017-06-17", "title": "Heti Világgazdaság: Виктор Орбан каза последно сбогом на Хелмут Кол"}
{"url": "http://www.focus-news.net/news/2017/06/17/2406025/veliko-tarnovo-kmetat-daniel-panov-i-obrazovatelniyat-ministar-krasimir-valchev-razgovaryaha-po-aktualni-vaprosi-s-nad-200-mladi-pedagozi.html", "text": "Кметът на Велико Търново Даниел Панов и министърът на образованието и науката Красимир Вълчев разговаряха по актуални въпроси с повече от 200 млади педагози по време на конференцията „Предизвикателствата пред нас”, съобщиха от пресцентъра на Община Велико Търново. Форумът на младите учители от Великотърновска и Ловешка област се състоя в парковата местност Ксилифор край старопрестолния град. Организатор на инициативата бе Основно училище „Бачо Киро” във Велико Търново, с подкрепата на Регионалното управление по образование и Общината. Обсъдени бяха въпроси, свързани с учебните планове, квалификацията, съдържанието на учебниците, повишаването на възнагражденията и пр.\r\nДаниел Панов приветства младите учители и оцени конференцията като полезно събитие, позволяващо им да споделят добри практики и опит, да изготвят мотивирани предложения, с които да запознаят представителите на местната, законодателната и изпълнителната власт. \r\n„За първи път образованието е изведено като водещ държавен приоритет от настоящето правителство. Заедно с екипа ми в Община Велико Търново полагаме всички усилия за подобряване на материалната база, за оптималната връзка между образование и бизнес. Велико Търново е пример за това работещо партньорство. Действително образованието е пътят към една добре уредена държава, към повишаване на жизнения стандарт, към добрата социална политика, към уредения трудов пазар, към сигурността”, обърна се към младите учители кметът Даниел Панов. Той ги запозна и със споделената му от спортния министър Красен Кралев информация, че още през 2018 г. Министерството на младежта и спорта ще финансира проектите за изграждане на нови физкултурни салони и ремонти на съществуващи.\r\nМинистърът на образованието Красимир Вълчев също приветства младите учители. Той обяви, че с 330 милиона ще се увеличат средствата за образование в бюджета за 2018 г., а методиката на разпределение ще бъде променена така, че да има повече средства за училищата и детските градини в отдалечените и малките населени места, където има и концентрация на уязвими групи. Новият разходен стандарт ще бъде подготвен до началото на есента и ще се прилага от началото на бюджетната 2018 г. \r\nУчастници в конференцията бяха също областният управител проф. Любомира Попова, народните представители от Великотърновски регион Клавдия Ганчева и Станислава Стоянова, председателят на Великотърновски общински съвет Венцислав Спирдонов, началникът на Регионалното управление по образованието Розалия Личева и др.", "date": "2017-06-17", "title": "Велико Търново: Кметът Даниел Панов и образователният министър Красимир Вълчев разговаряха по актуални въпроси с над 200 млади педагози"}
{"url": "http://www.focus-news.net/news/2017/06/17/2406023/plovdiv-gori-neobitaem-etazh-ot-kashta-na-ul-yanko-sakazov-v-grada-nyama-postradali.html", "text": "Гори необитаем етаж от къща на ул. „Янко Сакъзов“ в Пловдив. Това каза за Радио „Фокус“ – Пловдив гл. инсп. Петър Тосков, заместник-директор на Областно управление „Пожарна безопасност и защита на населението“ в Пловдив. По думите му пожарът е възникнал на горния етаж на двуетажната сградата и е обхванал и покрива. Пет противопожарни екипа са на мястото на произшествието. „Тази част, която гори, е необитаема. Няма пострадали“, посочи гл. инсп. Петър Тосков.\r\nТони МИХАЙЛОВ", "date": "2017-06-17", "title": "Пловдив: Гори необитаем етаж от къща на ул. „Янко Сакъзов“ в града, няма пострадали"}
{"url": "http://www.focus-news.net/news/2017/06/17/2406027/granichna-politsiya-koloni-ot-leki-avtomobili-sa-se-obrazuvali-na-izhod-na-gkpp-kulata-i-gkpp-makaza.html", "text": "На българо-гръцката граница  трафикът е интензивен на всички ГКПП, на изход с колони от леки автомобили на ГКПП Кулата и ГКПП Маказа, сочи справка на сайта на ГД „Гранична полиция“. На българо-сръбската граница, българо-македонската граница, българо-турската граница и на българо-румънската граница трафикът е нормален на всички ГКПП.", "date": "2017-06-17", "title": "„Гранична полиция“:  Колони от леки автомобили са се образували на изход на ГКПП „Кулата“ и ГКПП „Маказа“"}
{"url": "http://www.focus-news.net/news/2017/06/17/2406028/washington-examiner-prodalzhava-izdiraneto-na-sedem-dushi-ot-ekipazha-na-amerikanskiya-eskadren-minonosets-sblaskal-se-s-targovski-korab-kray-yaponiya.html", "text": "Продължава издирването на седем души от екипажа на американския ескадрен миноносец „USS Фицджералд“, който се сблъска с търговски кораб край бреговете на Япония рано в събота сутринта местно време, пише вестник Washington Examiner. \r\nИнцидентът е причинил значителни щети по плавателното средство и е довел до наводняването на кораба. В момента той се намира в пристанището на град Йокосука. Американските власти отбелязаха обаче, че все още не е ясно колко дълго ще отнеме да се достигне до наводнените места, за да може да продължи издирването на изчезналите. \r\nМеждувременно японската крайбрежна охрана, заедно с американски кораб и самолет продължават операцията за издирване на изчезналите моряци в открито море. Мария Динкова", "date": "2017-06-17", "title": "Washington Examiner: Продължава издирането на седем души от екипажа на американския ескадрен миноносец, сблъскал се с търговски кораб край Япония"}
{"url": "http://www.focus-news.net/news/2017/06/17/2406026/blagoevgrad-zasileni-politseyski-proverki-shte-se-izvarshvat-po-vreme-na-frankofoli-blagoevgrad.html", "text": "Засилени полицейски проверки ще се извършват по време на „Франкофоли. Благоевград“. Това съобщиха за Радио „Фокус“ – Пирин от Областна дирекция на МВР – Благоевград. По повод провеждането на музикалното събитие от Областната полицейска дирекция призовават гражданите и гостите на града, които ще посетят събитието, за стриктно спазване на полицейските разпореждания, с цел недопускане на инциденти и нарушения на обществения ред. От там уточниха, че ще бъдат извършвани проверки на лични документи и няма да бъдат допускани лица в нетрезво състояние, както и такива носещи хладно и огнестрелно оръжие. На разположение на посетителите ще бъдат паркингите на близките магазини от големи търговски вериги, както и улица “Ал. Стамболийски“, която ще е отредена за паркиране на МПС.\r\nЛивия НИНОВА", "date": "2017-06-17", "title": "Благоевград: Засилени полицейски проверки ще се извършват по време на „Франкофоли. Благоевград“"}
{"url": "http://www.focus-news.net/news/2017/06/17/2406029/insp-botyo-girginov-kat-plovdiv-strog-kontrol-se-uprazhnyava-varhu-povedenieto-na-vsichki-uchastnitsi-v-dvizhenieto-po-vreme-na-aktsiya-vakantsiya-da-pazim-zhivota-na-detsata-na-patya.html", "text": "Строг полицейски контрол се упражнява върху поведението на всички участници в движението по време на традиционната акция „Ваканция! Да пазим живота на децата на пътя!“. Това каза за Радио „Фокус“ – Пловдив инсп. Ботьо Гиргинов, говорител на КАТ „Пътна полиция“ – Пловдив. Той посочи, че в обсега на традиционната акция попадат водачи на леки и тежкотоварни автомобили, пешеходци и велосипедисти. „На 1 юни – Международния ден не детето, сектор „Пътна полиция“ стартира традиционната акция „Ваканция! Да пазим живота на децата на пътя!“. Тя се провежда в продължение на повече от 20 години и в рамките й биват организирани беседи по безопасност на движението по пътищата с учениците, провеждат се редица специализирани полицейски операции и се създава организация за засилено полицейско присъствие и контрол на движението по пътищата в районите на учебните заведения в дните на официално закриване на учебната година. Акцентите са насочени към всички участници в движението. В тази група попадат и родителите, които превозват своите деца в автомобилите си. Трябва да напомним, че децата се превозват чрез специални задължителни детски обезопасителни системи. Проверките на полицията ще бъдат насочени и към велосипедистите. След изграждането на велоалеи им се даде възможност да управляват безопасно. Насочваме усилия те да управляват и съобразно всички изисквания на Закона за движение по пътищата“, обясни инсп. Ботьо Гиргинов. Той посочи, че интензивен полицейски контрол ще се осъществява и по посока на поведението на и към пешеходците. Екипи на КАТ „Пътна полиция“ ще следят също за поставени обезопасителни колани от водачите, употреба на безжични устройства за разговори, техническа изправност на моторните превозни средства, също за употреба на алкохол и наркотични вещества.\r\n„През целия летен сезон ще се осъществява и контрол върху водачите на товарни превозни средства. Акцент на проверките ще бъдат движението по републиканската мрежа при активна забрана за това при високите температури, както и превоза на нерегламентирана стока и/или лица, преминали незаконно държавната граница“, посочи инсп. Ботьо Гиргинов.\r\nТони МИХАЙЛОВ", "date": "2017-06-17", "title": "Инсп. Ботьо Гиргинов, КАТ – Пловдив: Строг контрол се упражнява върху поведението на всички участници в движението по време на акция „Ваканция! Да пазим живота на децата на пътя!“"}
{"url": "http://www.focus-news.net/news/2017/06/17/2406030/deutsche-welle-predi-sreshtata-na-g-20-angela-merkel-provede-chastna-audientsiya-s-papa-frantsisk.html", "text": "В събота след срещата си с папа Франциск във Ватикана германският канцлер Ангела Меркел подчерта важността на международното сътрудничество, предава Deutsche Welle. \r\n„Той ме насърчи да продължа по този път“, отбеляза канцлерът.  \r\n „Благодарна съм, че отново съм тук“, заяви Мерел, която днес проведе четвъртата си частна аудиенция с папа Франциск. \r\nЛидерът на Римокатолическата църква прие Меркел в своята лична библиотека и й подари медал с маслиново клонче, символизиращ нейните усилия за постигане на мир. \r\nПо време на срещата папа Франциск и Меркел са обсъдили климатичните промени, африканската политика и ангажимента към мира и честната търговия. Международното сътрудничество в борбата с климатичните промени се очаква да бъде една от основните теми на предстоящата среща на Г-20 в началото на юли в Хамбург.  Мария Динкова", "date": "2017-06-17", "title": "Deutsche Welle: Преди срещата на Г-20 Ангела Меркел проведе частна аудиенция с папа Франциск"}
{"url": "http://www.focus-news.net/news/2017/06/17/2406019/a1on-makedoniya-george-ivanov-izprati-saboleznovatelna-telegrama-do-germanskiya-prezident-za-smartta-na-helmut-kol.html", "text": "Президентът на Македония Георге Иванов изпрати съболезнователна телеграма до германския си колега Франк-Валтер Щайнмайер за смъртта на бившия федерален канцлер Хелмут Кол, предаде македонската медия  A1ON.\r\n„Хелмут Кол бе внушителна фигура в германската, европейската и световната история. Като голям държавник и блестящ политик, канцлерът Кол призна историческата отговорност и показа истинско лидерство и непоколебими усилия и ангажименти в обединението на Германия. Политическото наследство на създателя на модерна Германия и организатор на единна Европа ще остане дълбоко гравирани в паметта на германската и европейската история и ще продължи да бъде вдъхновение за новите поколения политици в Европа и света“, пише  в телеграмата.\r\n„Република Македония и нейните граждани силно оценяват и уважават канцлера Кол и остават изключително благодарни за неговата роля в процеса на независимост и международно утвърждаване на нашата държава, на развитието на отношенията и взаимното уважение между нашите приятелски държави и народи“, сочи Иванов. Виктор Турмаков", "date": "2017-06-17", "title": "A1ON (Македония): Георге Иванов изпрати съболезнователна телеграма до германския президент за смъртта на Хелмут Кол"}
{"url": "http://www.focus-news.net/news/2017/06/17/2406032/the-herald-balgariya-i-shotlandiya-predpriemat-stapki-za-zasilvane-na-dvustrannite-targovski-otnosheniya.html", "text": "Между 22 юни и 24 юни първата българска търговска делегация от частния сектор ще посети Шотландия, като това е първата стъпка за засилване на двустранните търговски отношения между двете страни, пише The Herald. \r\nБългарската делегация ще включва представители от фармацевтичния и туристическия сектор, както и от сферата на информационните технологии. Делегацията ще се срещне с бизнесмени, инвеститори, търговски експерти и депутати, като се надява да популяризира възможностите за инвестиции в България, чиято икономика отбелязва бърз растеж след влизането си в Европейския съюз.   Мария Динкова", "date": "2017-06-17", "title": "The Herald: България и Шотландия предприемат стъпки за засилване на двустранните търговски отношения"}
{"url": "http://www.focus-news.net/news/2017/06/17/2406033/veliko-tarnovo-kmetat-daniel-panov-se-sreshtna-s-prezidentite-na-evropeyskata-i-mezhdunarodnata-federatsii-po-handbal.html", "text": "Кметът на Велико Търново Даниел Панов се срещна с президентите на Европейската и Международната федерации по хандбал Михаел Видерер и д-р Хасан Мустафа, съобщиха от пресцентъра на Община Велико Търново. Те гостуваха в Старата столица по повод финалите на Световната купа по хандбал. Участие в срещата взеха също министърът на младежта и спорта Красен Кралев и президентът на Българската федерация по хандбал Росица Бакърджиева. \r\nСветовната купа се провежда във Велико Търново и Габрово в периода от 12 до 18 юни. Срещите от престижното спортно събитие се играят в Двореца на културата и спорта „Васил Левски” в старопрестолния град. За първи път бе използвано и новото информационно табло, закупено за спортните събития, на които залата е домакин. \r\nИменно във Велико Търново ще стане ясен носителят на световната купа. Старата столица ще е домакин на финалните мачове, по време на които ще бъдат определени местата от първо до осмо. Срещите са със свободен вход и са в неделния 18 юни. В 21,00 ч. вечерта започва големият финал, след което ще се проведе и награждаването.\r\nПо време на срещата си Даниел Панов спортният министър Красен Кралев съобщи, че още през 2018 г. държавата ще започне да финансира проектите за изграждане на нови физкултурни салони към училищата и за основни ремонти на съществуващите.", "date": "2017-06-17", "title": "Велико Търново: Кметът Даниел Панов се срещна с президентите на Европейската и Международната федерации по хандбал"}
{"url": "http://www.focus-news.net/news/2017/06/17/2406035/plovdiv-pogasen-e-pozharat-v-kashta-na-ul-yanko-sakazov.html", "text": "Погасен е пожарът, който възникна в необитаем етаж от къща на ул. „Янко Сакъзов“ в Пловдив. Това каза за Радио „Фокус“ – Пловдив гл. инсп. Петър Тосков, заместник-директор на Областно управление „Пожарна безопасност и защита на населението“ в Пловдив. Покривът на къщата е изцяло изгорял. Петте противопожарни екипа са потушили сравнително бързо пламъците на втория етаж на къщата. Няма пострадали хора или засегнати съседни постройки. Причините за инцидента са в процес на изясняване.\r\nПожарът на ул. „Янко Сакъзов“ възникна минути след 14:00 часа днес.\r\nТони МИХАЙЛОВ", "date": "2017-06-17", "title": "Пловдив: Погасен е пожарът в къща на ул. „Янко Сакъзов“"}
{"url": "http://www.focus-news.net/news/2017/06/17/2406031/blagoevgrad-normalizira-se-obstanovkata-na-gkpp-kulata.html", "text": "Нормализира се обстановката на ГКПП „Кулата“. Това съобщи за Радио „Фокус“ – Пирин дежурният служител в пресцентъра на МВР. Той уточни, че както по-рано днес е съобщил на брифинг главният секретар на МВР старши комисар Младен Маринов, на пункта се работи на 5 ленти за пропускане, назначен е и допълнителен пост от гръцките власти. Дежурният служител каза още, че вследствие на засилените проверки, които се извършат на пункта от страна на гръцките власти в обедните часове на деня е имало образувала се колона от автомобили около 1.5 – 2 километра, която вече се изтегля.\r\nЛивия НИНОВА", "date": "2017-06-17", "title": "Благоевград: Нормализира се обстановката на ГКПП „Кулата“"}
{"url": "http://www.focus-news.net/news/2017/06/17/2406036/sana-siriyskite-vaorazheni-sili-obyaviha-48-chasovo-prekratyavane-na-oganya-v-provintsiya-deraa.html", "text": "Сирийските въоръжени сили обявиха 48-часово прекратяване на военните действия в южния град Дераа, предава SANA. \r\nСъобщението е публикувано на уебсайта на сирийското Министерство на отбраната, като в изявлението се уточнява, че всички операции ще бъдат прекратени за период от 48 часа, който започва на 17 юни 2017 г. от 12 ч. \r\nЦелта на този ход е да се подкрепят усилията за постигане на национално помирение.   Мария Динкова", "date": "2017-06-17", "title": "SANA: Сирийските въоръжени сили обявиха 48-часово прекратяване на огъня в провинция Дераа"}
{"url": "http://www.focus-news.net/news/2017/06/17/2406024/hurriyet-turskiyat-prezident-e-provel-telefonen-razgovor-s-liderite-na-katar-i-frantsiya.html", "text": "В петък турският президент Реджеп Тайип Ердоган е провел телефонен разговор с лидерите на Катар и Франция и ги е призовал да помогнат за разрешаването на кризата в Персийския залив, пише турският вестник Hurriyet. \r\nИзточник, близък от президента, отбелязва, че тримата лидери са обменили мнения по въпроса за незабавното намаляване на напрежението в региона. Те многократно са подчертали, че единствено диалогът и преговорите ще разрешат настоящата ситуация.\r\nНа 5 юни пет арабски държави: Саудитска Арабия, Египет, Обединените арабски емирства, Бахрейн и Йемен, скъсаха дипломатически отношения с Катар, обвинявайки Доха в подкрепяне на тероризъм. \r\nКатар от своя страна отрече обвиненията и определи този ход като дипломатически „необоснован“.   Мария Динкова", "date": "2017-06-17", "title": "Hurriyet: Турският президент е провел телефонен разговор с лидерите на Катар и Франция"}
{"url": "http://www.focus-news.net/news/2017/06/17/2406039/ministar-valentin-radev-evropeyskiyat-savet-izrazi-gotovnost-da-udalzhi-s-12-mesetsa-srokovete-za-usvoyavane-na-evropeyski-sredstva-predostaveni-za-sigurnostta-po-granitsata-ni.html", "text": "На този етап са усвоени 35 млн. евро. Целта е с евросредства да бъдат надградени интегрираните системи за наблюдение на българо-турската граница, като по този начин ще се постигне повишаване на ефективността на възпрепятстващото инженерно съоръжение\r\nВ резултат на усилията на българското правителство Европейският съвет изрази готовност да удължи с 12 месеца сроковете за усвояване на европейските средства – това информира министърът на вътрешните работи Валентин Радев на брифинг след среща с министър-председателя Бойко Борисов в присъствието на министъра на финансите Владислав Горанов и председател на Държавна агенция „Електронно управление“ Росен Желязков, на която са обсъдени няколко важни актуални въпроса. Това съобщиха от пресцентъра на МВР. На този етап са усвоени 35 млн. евро, част от които вече са договорени и разплатени, за други 70 милиона текат процедури, остава да се работи по около 57 млн. евро – посочи министър Радев. Той припомни, че в разговор, проведен преди месец с европейският комисар по миграцията Димитрис Аврамопулос, бе поискано удължаване на сроковете, тъй като по обективни причини страната ни има затруднения с изпълнението им. Вътрешният министър уточни, че стремежът е европейските средства да бъдат използвани за подобряване и доизграждане на интегрираните системи за наблюдение в участъците, където такива към момента няма и за осигуряване на проходима техника и облекла за нуждите на ГД „Гранична полиция“. По този начин ще се постигне повишаване на ефективността на възпрепятстващото инженерно съоръжение по българо-турската граница, което е почти напълно готово, остават за доизграждане само 5 километра.\r\nПо друга тема от особена важност – нормалното функциониране на Националната система 112, министърът на вътрешните работи заяви:  „Получихме подкрепа от премиера и финансовия министър за осигуряване на средства за удължаване на сроковете за гаранционна поддръжка, така че да няма сривове в тази важна система“. \r\nМинистър Радев коментира също въпроса за заплащането на служителите в системата на МВР. Той бе категоричен, че има разбиране по поставените искания и ще настоява за повишаване на заплатите на работещите „на терен“. Това ще бъде направено след преглед на целия сектор „Сигурност“, в диалог с другите системи – на отбрана, образование и др., и след уточняване на дали е възможно това да се случи с промяна на бюджетната рамка в средата на годината или от следващата година. „Запознат съм с аргументите, предприемаме доста стъпки в посока както за повишаване на заплатите, така и за осигуряване на облекла, за да бъдат мотивирани полицаите, на които разчита цялото общество“, подчерта вътрешният министър. \r\nПо отношение на приоритетната задача за оптимизация на процесите в Пътна полиция, главният секретар на МВР главен комисар Младен Маринов съобщи, че сформираният екип, в който участват и външни представители, работи по изготвянето на схема на работа за столичния отдел „Пътна полиция“, която ще бъде пренесена и в отделите в страната. Целта е да отпаднат някои административни тежести, за които има възможност да бъдат извършвани служебно, без да се налага хората да обикалят по други институции, както и такива, свързани с регистрация и пререгистрация на автомобили и заплащане на глоби. „Изследването на процеса на технологичните линии е към края. До вторник групата ще излезе с конкретни предложения“, допълни главен комисар Маринов.", "date": "2017-06-17", "title": "Министър Валентин Радев: Европейският съвет изрази готовност да удължи с 12 месеца сроковете за усвояване на европейски средства, предоставени за сигурността по границата ни"}
{"url": "http://www.focus-news.net/news/2017/06/17/2405990/mariya-stoyanova-sas-zagubata-na-bivshiya-germanski-kantsler-helmut-kol-si-otide-edna-epoha-na-izgrazhdane-obedinenie-i-integrirane-a-ne-na-razdelenie.html", "text": "Със загубата на бившия германски канцлер Хелмут Кол си отиде една епоха на изграждане, обединение и интегриране, а не на разделение. Това каза в ефира на Радио \"Фокус\" Мария Стоянова, дългогодишен кореспондент в Германия. Тя добави, че политици като Кол са показали и доказали, че патриотът и европеецът не се взаимоизключват, а могат да бъдат една и съща личност. \r\n„Фактът, е че Хелмут Кол работеше за една Европейска Германия, а не за германизирана Европа. Той осигури и си гарантира мястото в историята с това, че успя да усети точния миг и момент след падането на Берлинската стена през 1989 година, така че да улови вълната, създала се тогава. Успя да обедини не само своята собствена страна, но и да направи така, че Европейският континент да стане едно цяло, да се възстанови една историческа справедливост, такава каквато сега я приемаме за даденост и сме забравили всъщност, че тя е отвоювана“, коментира Мария Стоянова.\r\nТя допълни, че Хелмут Кол е канцлерът и политикът, който утвърждава мястото на своята страна в съзвучие и съгласие с партньорите ѝ.", "date": "2017-06-17", "title": "Мария Стоянова: Със загубата на бившия германски канцлер Хелмут Кол си отиде една епоха на изграждане, обединение и интегриране, а не на разделение"}
{"url": "http://www.focus-news.net/news/2017/06/17/2406038/ministar-nikolay-nankov-vav-varna-rabotim-maksimalno-barzo-za-vnedryavane-na-sistemata-za-tol-taksite.html", "text": "Министерството на регионалното развитие и благоустройството работи максимално бързо за въвеждане на ТОЛ таксите. Това заяви пред журналисти във Варна министърът на регионалното развитие и благоустройството Николай Нанков, който инспектира приключилите ремонтни дейности на Аспарухов мост,  предаде репортер на Радио „Фокус“ – Варна. Той допълни, че към момента бюджетът на Агенция „Пътна инфраструктура“ е около 300 млн. лева, а с въвеждането на ТОЛ таксите ще достигне 1 млрд. лева. Това ще позволи отделянето на достатъчен ресурс за ремонт и изграждане на нова пътната инфраструктура без да се разчита изцяло на европейско финансиране. Министър Ненков припомни, че през 2016 година от винетни стикери са събрани около 320 млн. лева, като 190 млн. лева са от леки автомобили. Според министър Ненков точно тази тенденция трябва да се обърне и България да използва геостратегическото си положение по адекватен начин, като тарифира транзитно преминаващия трафик. „1 млрд. лева ще събираме от ТОЛ такси без това да ощетява обикновения български гражданин, ползвател на собствения си автомобил. Тук говорим за справедлив модел на заплащане на база изминати километри и тегло на автомобила. Който уврежда повече, ще плаща повече, с фокус към транзитно преминаващите товарни автомобили“, каза министърът. По думите му винетката винаги е била междинен вариант за таксуване. „Хартиените стикери ще отпаднат и в България. Ще имаме изцяло електронизирана система, а държавата ще спести разходи за отпечатване, съхранение, разпространение. Към момента основно собствениците на леки автомобили издържат пътния сектор в България”, подчерта министър Ненков. Очакванията са до края на годината всички процедури по обжалване да приключат и през 2018-та година внедряването на системата да стартира. \r\nМарияна ВАЛЕНТИНОВА", "date": "2017-06-17", "title": "Министър Николай Нанков във Варна: Работим максимално бързо за внедряване на системата за ТОЛ таксите"}
{"url": "http://www.focus-news.net/news/2017/06/17/2406041/veliko-tarnovo-vienska-klasika-oglasi-srednovekovnata-krepost-trapezitsa.html", "text": "Виенска класика огласи средновековната крепост Трапезица във Велико Търново. С концертното изпълнение Старата столица стана част в престижното събитие „Австрийски музикални седмици в България”. Под открито небе жителите и гостите на града на Асеневци се докоснаха до впечатляващата музика на световно известния ансамбъл „Виенски челисти”. Това съобщиха от пресцентъра на Община Велико Търново.\r\nКонцертът премина при голям успех и събра много почитатели на класическата музика. Събитието бе открито от заместник-кмета на Велико Търново Снежана Данева-Иванова и австрийския посланик у нас Н. Пр. Роланд Хаузер. Снежана Данева-Иванова благодари на посолството, че са избрали старопрестолния град за концерта на известния ансамбъл. Сред гостите бе и председателят на Общинския съвет Венцислав Спирдонов.\r\nФестивалът „Австрийки музикални седмици” се провежда за двадесет и първи път, а мотото на настоящето издание е „Вълшебни места – омайваща музика”. Велико Търново е сред малцината избрани локации в България, които бяха обхванати по време на престижния музикален форум, стартирал на 2 април в София с концерт на Софийската филхармония. Античният римски стадион в Пловдив, крепостта Трапезица в старопрестолния град, остров Света Анастасия в Бургас и пещерата Съева дупка край Ловеч са другите избрани места за събития в рамките на Австрийските музикални седмици.\r\nВ писмо до кмета на Велико Търново Даниел Панов посланикът на Република Австрия в България Роланд Хаузер благодари за много доброто сътрудничество в процеса на подготовката на културната проява. „Избрахме Трапезица като едно наистина вълшебно място, представящо богатото историческо и културно наследство на България, а заедно с хълма Царевец представлява и уникално красива рамка за концерта на известния ансамбъл”, пише Н. Пр. Роланд Хаузер.", "date": "2017-06-17", "title": "Велико Търново: Виенска класика огласи средновековната крепост Трапезица"}
{"url": "http://www.focus-news.net/news/2017/06/17/2406042/ministar-nikolay-nankov-vav-varna-nad-20-mln-leva-sa-neobhodimi-za-dovarshvaneto-na-remonta-na-asparuhov-most.html", "text": "Над 20 млн. лева са необходими за довършването на ремонта на Аспарухов мост. Това заяви пред журналисти във Варна министърът на регионалното развитие и благоустройството Николай Нанков, който инспектира приключилите преди дни ремонтни дейности на Аспарухов мост, предаде репортер на Радио „Фокус“ – Варна. Ремонтните дейности на съоръжения 2 и 4 включваха нова хидроизолация, фуги, асфалт, маркировка, знаци, ограничителни системи, парапети, като инвестицията е за близо 1,3 млн. лв. и е от бюджета на Агенция „Пътна инфраструктура“. Община Варна финансира с 200 000 лв. ремонтът на тротоарите по моста. Аспаруховият мост е част от път I-9 Варна - Бургас и се състои общо от 11 съоръжения. В експлоатация е от 1976 година и е основна връзка на ж.к. „Аспарухово“ с останалите квартали от община Варна. „По съоръжения 2 и 4 са направени над 700 метра ограничителни мантинели, съоръжения за безопасност, над 580 куб. метра бетон, над 1 700 тона асфалт“, каза министърът. По думите му при осигуряване на финансиране ремонтът на моста ще продължи през септември, като министерството ще подготви проектно постановление към Министерски съвет, включително и за част от пътищата от републиканската пътна мрежа. Ако не бъде осигурено финансиране, мостът ще се ремонтира през 2018 година със средства от бюджета. \r\nВъв Варна министър Николай Ненков направи оглед на двата охранителни канала в квартал „Аспарухово“, изградени със средства по фонд „Солидарност“ след наводненията през 2014 година. „Проектът е на Община Варна, финансиран е от фонд „Солидарност“ и е на стойност малко над 10 млн. лева. Около 9 млн. лева вече са разплатени по проекта. Благоустрояването е осъществено със средства на Община Варна“, каза още министърът. \r\nМарияна ВАЛЕНТИНОВА", "date": "2017-06-17", "title": "Министър Николай Нанков във Варна: Над 20 млн. лева са необходими за довършването на ремонта на Аспарухов мост"}
{"url": "http://www.focus-news.net/news/2017/06/17/2406044/antoaneta-bares-nkiz-prioritetno-shte-se-opitame-da-pomognem-v-severozapadniya-region-i-po-konkretno-na-obshtina-vidin.html", "text": "Приоритетно ще се опитаме да помогнем в Северозападния регион и по-конкретно на община Видин. Това каза в интервю за Агенция „Фокус“ изпълнителният директор на „Национална компания индустриални зони“ ЕАД Антоанета Барес във връзка с индустриалните зони в България. По думите й там има зона, но ще се опитат да я развият заедно с Общината. Барес поясни, че по този начин ще може да се привлече интересът на стратегически инвеститор. „НКИЗ усилено промотира възможностите за инвестиции именно в този регион, като набляга на допълнителните стимули, приложими в региони с безработица, по-висока от средната за страната – преотстъпване на корпоративен данък в размер до 100%“, допълни Барес. Изпълнителният директор на НКИЗ поясни, че като цяло  компанията предоставя техническа инфраструктура, изградена изцяло според изискванията на инвеститорите и отговаряща на всички международните стандарти. „Нашите индустриални зони са разположени на първокласни локации с отлична транспортна свързаност – зоните в Русе и Видин, например, се намират в непосредствена близост до самите пристанища. Божурище е съвсем близо до София, като в същото време е на пътя за Сърбия, Гърция, Румъния“, посочи Барес. По думите й в допълнение на това, НКИЗ предлага и интегрирани услуги за подпомагаме инвестиционния процес и персонално съдействие към инвеститорите. „От една страна те се възползват от всички предимства, които са включени в Закона за насърчаване на инвестициите– индивидуално административно обслужване, съкратени срокове по различните процедури, възможността инвеститора да придобие земя без търг или конкурс. От друга страна, като държавна компания, прилагаме междуинституционален подход, който помага на инвеститорите. Ако се наложи да се реши казус с община, институция или друго ведомство, ние сме в състояние да го направим. Тъй като НКИЗ извършва част от административните процедури вместо инвеститорите, по този начин значително съкращаваме времето, нужно за реализацията на даден проект“, поясни Барес. \r\nДеница КИТАНОВА", "date": "2017-06-17", "title": "Антоанета Барес, НКИЗ: Приоритетно ще се опитаме да помогнем в Северозападния регион и по-конкретно на община Видин"}
{"url": "http://www.focus-news.net/news/2017/06/17/2406034/ministar-nikolay-nankov-za-navodnenieto-v-kv-asparuhovo-prez-2014-g-ministerstvoto-na-regionalnoto-razvitie-i-blagoustroystvoto-ne-otgovarya-za-navodneniya.html", "text": "Министерството на регионалното развитие и благоустройството не отговаря за наводнения, те са към друго ведомство. Това заяви пред журналисти във Варна министърът на регионалното развитие и благоустройството Николай Нанков в отговор на журналистически въпрос по повод изготвената ситуационната експертиза, назначена по разследването на природното бедствие във варненския кв. „Аспарухово“ на 19 юни 2014 г., при което загинаха 13 души и бяха нанесени значителни материални щети, предаде репортер на Радио „Фокус“ – Варна. В експертизата си вещите лица констатират, че централните органи на изпълнителната власт – Министерството на регионалното развитие и благоустройството, не изпълняват задълженията си за оценка и картографиране на геоложкия риск на територията на община Варна, включително и на пострадалия от бедствието варненски квартал. „Анализ, оценка и картографиране на геоложкия риск – да, но към него момент министерството не е имало задължение по отношение на това“, посочи министърът. Той припомни, че геозащитната дейност ще се финансира и по линия на европейските инструменти. „Имаме проект по линия на програма „Околна среда“ за около 60 млн. лева за укрепване на свлачища в България, това беше условие на Европейската комисия“, каза още министърът. Николай Нанков допълни, че свлачищата и наводненията не са съотносими, тъй като наводнението може да предизвика свлачище, но не и свлачище да предизвика наводнение. „Министерството на регионалното развитие и благоустройството отговаря като политика за свлачищата. Наводнението не е геоложко понятие“, посочи министър Нанков. \r\nВъв Варна министър Николай Нанков направи оглед на двата охранителни канала в квартал „Аспарухово“, изградени със средства по фонд „Солидарност“ след наводненията през 2014 година. На огледа присъстваха Лариса Манастърли, директор на Европейската банка за възстановяване и развитие за България, председателят на Управителния съвет на Агенция „Пътна инфраструктура“ инж. Дончо Атанасов, кметът на Варна Иван Портних, заместник-кметът Христо Иванов, областният управител Стоян Пасев, председателят на Общински съвет – Варна Тодор Балабанов, районният кмет Калина Белмезова, както и народни представители. \r\nМарияна ВАЛЕНТИНОВА", "date": "2017-06-17", "title": "Министър Николай Нанков за наводнението в кв. „Аспарухово“ през 2014 г.: Министерството на регионалното развитие и благоустройството не отговаря за наводнения"}
{"url": "http://www.focus-news.net/news/2017/06/17/2406045/interfaks-ruskoto-ministerstvo-na-otbranata-saobshti-za-likvidiraneto-na-dvama-komandiri-na-islyamska-darzhava-v-siriya.html", "text": "В събота Министерството на отбраната на Русия съобщи, че в началото на юни в Сирия са били ликвидирани двама командири на терористичната групировка „Ислямска държава“ и още 180 членове на организацията, предава Интерфакс. \r\n „Вследствие на изпреварващи въздушни удари, нанесени от въздушно-космическите сили на Русия срещу обекти на „Ислямска държава“, на 6 и 8 юни бяха ликвидирани командирите Абу Умар ал Белжики и Абу Ясин ал Масри. Освен това бяха елиминирани около 180 бойци, бяха унищожени 16 автомобила и бронетанкова техника, едно артилерийско оръжие“, както и склад за оръжия и боеприпаси, отбелязаха от ведомството.   Мария Динкова", "date": "2017-06-17", "title": "Интерфакс: Руското Министерство на отбраната съобщи за ликвидирането на двама командири на „Ислямска държава“ в Сирия"}
{"url": "http://www.focus-news.net/news/2017/06/17/2406046/afp-afganistanski-voynik-e-ranil-trima-amerikanski-voennosluzheshti.html", "text": "Поне трима американски военнослужещи са били ранени в събота, когато афганистански войник е открил стрелба срещу тях във военна база в северната част на Афганистан, предава AFP. \r\n„В момента провеждаме разследване и нямаме все още данни за убити чуждестранни военнослужещи при атаката. Според първоначалната информация трима американски войници, които са били на посещение в базата, са ранени“, съобщиха от афганистанското Министерство на отбраната.  Мария Динкова", "date": "2017-06-17", "title": "AFP: Афганистански войник е ранил трима американски военнослужещи"}
{"url": "http://www.focus-news.net/news/2017/06/17/2406049/proverkata-na-morski-plazh-sozopol-tsentralen-konstatira-nedostatachen-broy-spasiteli.html", "text": "Мобилна група на Министерството на туризма провери днес морски плаж „Созопол-централен” в присъствието на министър Николина Ангелкова, съобщиха от пресцентъра на министерството. „На този морски плаж трябваше да има два спасителни поста с по двама спасители още от 1-ви юни. Инспекцията ни показа, че спасителите са само двама и един от спасителните постове няма оборудване”, посочи министърът на туризма. „Това е нарушение на Наредбата за водоспасителната дейност и обезопасяването на водните площи и на концесионера e съставен протокол за установените неизпълнения”, каза още Николина Ангелкова. По думите й ако констатираното нарушение не бъде отстранено, ще бъде наложена и съответната неустойка. От днешната проверка стана ясно още, че отделно от тези нарушения концесионерът на морски плаж „Созопол-централен” не е представил изискуемата по договор банкова гаранция, за което ще му бъде наложена неустойка по договора. Припомняме, че при установяване на неизпълнение на договорните задължения на концесионер или наемател на морски плаж, се съставя констативен протокол за неизпълнение и се изисква от същия да отстрани съответното неизпълнение. При повторно констатиране на нарушението от стопанина на морския плаж, той се санкционира, съгласно условията на сключения договор.", "date": "2017-06-17", "title": "Проверката на морски плаж „Созопол-централен” констатира недостатъчен брой спасители"}
{"url": "http://www.focus-news.net/news/2017/06/17/2405964/reuters-al-dzhazira-saobshtava-che-arabskoezichniya-y-profil-v-tuitar-e-iztrit.html", "text": "Катарската медия „Ал Джазира“ съобщи, че нейният арабскоезичен профил в социалната мрежа „Туитър“ е изтрит и че в момента работи по възстановяването му, предаде  Reutеrs.\r\n„Профилът на „Ал Джазира“ в момента е изтрит заради нещо, което прилича на организирана кампания и ние в момента вършим всичко по силите си да го върнем“, пише в англоезичния профил на „Ал Джазира“ в социалната мрежа. \r\nПо-рано катарската медия съобщи, че е била подложена на кибератаки.  Виктор Турмаков", "date": "2017-06-17", "title": "Reutеrs: „Ал Джазира“ съобщава, че арабскоезичния й профил в „Туитър“ е изтрит"}
{"url": "http://www.focus-news.net/news/2017/06/17/2406012/apa-prezidentat-na-azerbaydzhan-izrazi-saboleznovaniya-vav-vrazka-s-konchinata-na-helmut-kol.html", "text": "Президентът на Азербайджан Илхам Алиев изпрати писмо със съболезнования за германския канцлер Ангела Меркел във връзка с кончината на нейния предшественик Хелмут Кол, предаде  АПА.\r\n„Уважаема госпожо федерален канцлер, дълбоко съм потресен от новината за кончината на бившия федерален канцлер, видния държавен и обществено-политически деятел Хелмут Кол“, пише в съболезнователното писмо на Алиев.\r\n„Във връзка с тази тежка загуба от моето име и от името на Азербайджанския народ изразявам дълбоко съболезнование на Вас, семейството и близките на покойника и на целия народ на Германия“, посочи президентът. Виктор Турмаков", "date": "2017-06-17", "title": "АПА: Президентът на Азербайджан изрази съболезнования във връзка с кончината на Хелмут Кол"}
{"url": "http://www.focus-news.net/news/2017/06/17/2406050/plovdiv-opasnost-ot-svlichane-na-zemna-masa-ima-po-patishtata-v-planinskite-rayoni-na-oblastta.html", "text": "Движението по входно-изходните артерии на Пловдив се извършва с нормална интензивност и без затруднения. Това каза за Радио „Фокус“ – Пловдив дежурният в Областно пътно управление. Безпроблемно е и движението по основните направления в Пловдивска област. По-интензивен трафик се отчита единствено по пловдивския участък на АМ „Тракия“. Няма регистрирани сериозни пътнотранспортни произшествия до този момент на деня. Дежурният предупреди водачите, че път II-86 Асеновград-Смолян остава проблемен по отношение на свлачищната активност. Има опасност от свличане на земна маса най-вече в района на Бачково, но водачите трябва да шофират с повишено внимание по цялото трасе. Завишена остава опасността и от падащи по пътното платно камъни. Остава забранено преминаването на тежкотоварни превозни средства с височина над 4 метра през тунелите по пътната отсечка Асеновград-Нареченски бани. Обходният маршрут за по-високите превозни средства е по пътя Кричим-Девин. Проходът Троян-Кърнаре все още е затворен за преминаване на камиони над 10 тона, заради ремонт на мост. До 20 юни е забранено движението на автомобили по ул. „Ал. Стамболийски” в Асеновград, в участъка от ул. „Капитан Райчо” до ул. „Любен Каравелов”, заради дейности по изграждане на канализационна и водоснабдителна мрежа.\r\nДвижението на територията на град Пловдив се осъществява нормално и без затруднения към този час на деня. Не се наблюдава струпване на автомобили по главните градски булеварди и възловите кръстовища. Преминаването през светофарните уредби се осъществява средно за около 2 минути.\r\nТони МИХАЙЛОВ", "date": "2017-06-17", "title": "Пловдив: Опасност от свличане на земна маса има по пътищата в планинските райони на областта"}
{"url": "http://www.focus-news.net/news/2017/06/17/2406052/tass-moldovskite-vlasti-shte-vzemat-pod-vnimanie-preporakite-na-venetsianskata-komisiya-otnosno-reformata-na-izbiratelnata-sistema.html", "text": "Властите в Молдова ще вземат под внимание препоръките на Венецианската комисия към Съвета на Европа, която даде критична оценка на законопроекта за въвеждане на смесена избирателна система, заяви председателят на молдовския парламент Андриан Канду, предава ТАСС. \r\n„Ние ще обърнем внимание на препоръките на Венецианската комисия, за да усъвършенстваме законопроекта. Ние поехме тази отговорност и без съмнение ще я изпълним. Но за нас е важно също така какво иска мнозинството от молдовските граждани“, подчерта Канду. \r\nТой допълни, че при обсъждането на законопроекта на второ четене той ще бъде коригиран в съответствие с препоръките на Венецианската комисия, които се отнасят до формирането на избирателните райони, гласуването в чужбина и в Приднестровието.  Мария Динкова", "date": "2017-06-17", "title": "ТАСС: Молдовските власти ще вземат под внимание препоръките на Венецианската комисия относно реформата на избирателната система"}
{"url": "http://www.focus-news.net/news/2017/06/17/2406048/ministar-nikolay-nankov-vav-varna-tazi-godina-tryabva-da-startira-stroitelstvoto-na-25-km-ot-magistrala-hemus-kato-za-tselta-ima-osigureni-sredstva.html", "text": "Тази година трябва да стартира строителството на 25 км от магистрала „Хемус”, като за целта има осигурени средства. Това заяви пред журналисти във Варна министърът на регионалното развитие и благоустройството Николай Нанков, който инспектира приключилите ремонтни дейности на Аспарухов мост и направи оглед на двата охранителни канала в квартал „Аспарухово“, изградени със средства по фонд „Солидарност“ след наводненията през 2014 година, предаде репортер на Радио „Фокус“ – Варна. За 16-те километра от Белокопитово до пътен възел Буховци вече има отворени ценовите оферти и скоро ще бъде избран изпълнител, добави министърът. „До края на месеца ще приключи работата на тръжната комисия и ако няма обжалвания, ще извършим отчуждаване. Осигурихме бюджет с държавен ресурс и при подписване на договор с избрания изпълнител може да се започне веднага“, заяви министър Нанков. По отношение на другата отсечка – от Ябланица до разклона за Боаза, която е около 9 км, жалбоподателят е оттеглил жалбата си и се очаква решение за прекратяване на обжалването. Министър Нанков каза още, че се прави и техническо проектиране на още 50 км - между Боаза и разклона на второкласен път Ловеч - Плевен. Те са разделени на три етапа, като срокът за изпълнение е 6 месеца. В областите Велико Търново и Търговище процедурите са на различни етапи, като в рамките на настоящия мандат ще бъдат реализирани над 70 км. \r\nМарияна ВАЛЕНТИНОВА", "date": "2017-06-17", "title": "Министър Николай Нанков във Варна: Тази година трябва да стартира строителството на 25 км от магистрала „Хемус”, като за целта има осигурени средства"}
{"url": "http://www.focus-news.net/news/2017/06/17/2406051/ministar-nikolay-nankov-vav-varna-neobhodima-e-prevantivna-kultura-i-po-strog-rezhim-na-stroitelstvo-v-svlachishtni-rayoni.html", "text": "Необходима е превантивна култура и по-строг режим на строителство в свлачищни райони. Това заяви пред журналисти във Варна министърът на регионалното развитие и благоустройството Николай Нанков, който инспектира приключилите ремонтни дейности на Аспарухов мост и направи оглед на двата охранителни канала в квартал „Аспарухово“, изградени със средства по фонд „Солидарност“ след наводненията през 2014 година, предаде репортер на Радио „Фокус“ – Варна. Министър Нанков коментира, че до 2009 година са издавани десетки разрешения за строеж в свлачищни райони на годишна база без да са предвидени геоложки мероприятия, които да стабилизират и укрепват склоновете. Министърът добави, че свлачищните процеси в района на Черноморското крайбрежие са сериозни. \"Само за укрепването на най-голямото свлачище край Варна - „Трифон Зарезан“, са необходими минимум 50 млн. лева, а по програма „Околна среда“ са осигурени 60 млн. лева за всички свлачища в България\", отбеляза министър Николай Нанков. \r\nПо отношение на ОП „Региони в растеж“ министър Нанков коментира, че през новия програмен период има два иновативни периода. Първият е свързан с формирането на междинни звена от общинските администрации, които да правят подбор на проектите, които са заявени и проектирани по техническа помощ по старата оперативна програма. По думите на министъра Община Варна е отличник в това отношение, но има общини, в които нещата се случват по-бавно. \"Второто условие, което е притеснително относно сроковете, е че до края на 2018 година трябва да бъде усвоен определен ресурс по програмата\", каза още министърът. „Във Варна се работи по около 90% от проектите. Адмирации към общината“, добави Николай Ненков. \r\nМарияна ВАЛЕНТИНОВА", "date": "2017-06-17", "title": "Министър Николай Нанков във Варна: Необходима е превантивна култура и по-строг режим на строителство в свлачищни райони"}
{"url": "http://www.focus-news.net/news/2017/06/17/2406055/rosen-marinov-obshtina-svishtov-obshtinata-ne-se-e-otkazala-da-postavi-pametnik-na-ruskiya-imperator-aleksandar-ii-no-toy-veroyatno-nyama-da-e-v-mestnostta-pametnitsite.html", "text": "Община Свищов не се е отказала да постави паметник на руския император Александър II в града. Въпреки това монументът вероятно няма да е на първоначалното предвиденото място – в местността Паметниците, край града. Това каза за Радио „Фокус“ – Велико Търново Росен Маринов, директор Дирекция „Култура и културно наследство“ в Община Свищов. Причината е, че собствеността на избрания терен е съвместна. „Статутът на тази земя се оказа доста спорен. Тя е държавна собственост, предоставена на Горско стопанство, но е в територията на Археологически резерват Нове и става много сложно да бъде предоставен този терен, който Общински съвет гласува за одобрение. Като цяло това измести центъра и идеята паметникът да е поставен във връзка с 140-годишнината“, коментира още Росен Маринов. Той отбеляза, че друга причина за забавянето е било гражданското недоволство на русофобски настроени свищовлии. След честването на кръглата годишнина, ще се търсят начини монументът да бъде поставен.„Фокус“ припомня, че първоначалната идея бе паметникът на руския император Александър II да бъде открит в Свищов по повод 140-та годишнина от Освобождението на града. Монументът е с внушителните размери 8.5 метра височина на 2.5 метра ширина и тежи над 1 тон. Изработен е от бронз, а негов създател е световноизвестният скулптор Зураб Церетели. Поставянето на паметника в Свищов е по идея и инициатива на Фондация „Балкански институт за възстановяване и развитие”.\r\nЛуиза ТРАНЧЕВА", "date": "2017-06-17", "title": "Росен Маринов, Община Свищов: Общината не се е отказала да постави паметник на руския император Александър II, но той вероятно няма да е в местността Паметниците"}
{"url": "http://www.focus-news.net/news/2017/06/17/2406037/vss-obshtata-izbiratelna-aktivnost-na-sadiite-kam-1600-chasa-e-8052-pri-glasuvali-1802-magistrati.html", "text": "Към 16.00 часа чрез системата за електронно гласуване през интернет своя глас са дали 1376 съдии от 1677 заявили желание за дистанционно гласуване. Регистрираната от тях избирателна активност е 82,15%. С хартиени бюлетини на място в Съдебната палата са упражнили правото си на вот 426-ма съдии, което е 75,67 % активност. Общата избирателна активност е 80,52 % като са гласували 1802 съдии. Това съобщиха от пресцентъра на ВСС.\r\nСлед 14.00 ч. в Съдебната палата гласуваха кандидатите Атанаска Дишева – съдия във Върховен административен съд, Илияна Балтова – съдия в Апелативен съд – Бургас, Татяна Жилова – съдия в Административен съд – София-град, Райна Мартинова – съдия в Софийски районен съд, Красимир Шекерджиев – съдия във Върховния касационен съд, Николай Гунчев – съдия във Върховен административен съд и Георги Георгиев – съдия в Апелативен съд - Варна. До 16.00 ч. са гласували 16 кандидати за членове на ВСС.\r\nСлед приключване на изборния ден в 18.00 часа, ще бъде подадена окончателна информация за избирателната активност.\r\nСистемата за електронно гласуване не предвижда възможност за генериране на данни относно начина на гласуване и е ограничена за достъп в интернет от мрежи, извън територията на България. Гаранциите за тайната на вота при електронното гласуване са детайлно разписани в чл. 50 - чл. 54 от Правилата за провеждане на избори за членове на ВСС от съдиите, прокурорите и следователите. Сред тях са  липса на каквато и да е информация за  самоличността на избирателите, с какъв код и за кои кандидати е гласувано, достъпът до системата автоматично се блокира при пет последователни грешни опита; един избирател може да гласува само веднъж в рамките на изборния ден.\r\nВторият ден от Общото събрание на съдиите се излъчва чрез интернет сайта на ВСС – раздел „Общо събрание на съдиите за избор на членове на ВСС-онлайн“.", "date": "2017-06-17", "title": "ВСС: Общата избирателна активност на съдиите към 16.00 часа е 80,52% при гласували 1802 магистрати"}
{"url": "http://www.focus-news.net/news/2017/06/17/2406056/afp-petima-maliyski-voynitsi-sa-bili-ubiti-pri-napadenie-sreshtu-voenen-lager.html", "text": "В събота петима малийски войници са били убити, а други осем са били ранени при нападение срещу военен лагер в северната част на страната, предава AFP. \r\nСъщо така са били унищожени девет превозни средства при атаката, която е била извършена около 5 ч. местно време, съобщиха от въоръжените сили на Мали. \r\nПо-рано месни източници отбелязаха, че двама войници са загинали, а няколко други се водят изчезнали.  Мария Динкова", "date": "2017-06-17", "title": "AFP: Петима малийски войници са били убити при нападение срещу военен лагер"}
{"url": "http://www.focus-news.net/news/2017/06/17/2406057/ministar-nikolina-angelkova-proveri-sastoyanieto-na-morski-plazh-chervenka.html", "text": "Министърът на туризма Николина Ангелкова провери състоянието и на морски плаж „Червенка”, съобщиха от пресцентъра на министерството. „Морският плаж е в изключително добро състояние. Поставени са необходимите информационни табели. Осигурени са спасителни постове, спазват се санитарно-хигиенните норми по почистване на плажната ивица”, констатира Николина Ангелкова. Тя коментира още, че наемателят изпълнява стриктно договорните условия. \r\nЦената на този плаж за 1 бр. чадър е 7.00 лв., за 1 бр. шезлорг цената е същата. Проверките на мобилните групи на Министерството на туризма ще продължат цяло лято – по график и по сигнал.", "date": "2017-06-17", "title": "Министър Николина Ангелкова провери състоянието на морски плаж „Червенка”"}
{"url": "http://www.focus-news.net/news/2017/06/17/2406059/pregled-na-mezhdunarodnite-novini-do-18-chasa-agentsiya-fokus.html", "text": "В събота след срещата си с папа Франциск във Ватикана германският канцлер Ангела Меркел подчерта важността на международното сътрудничество. \r\n„Той ме насърчи да продължа по този път“, отбеляза канцлерът.  \r\n „Благодарна съм, че отново съм тук“, заяви Мерел, която днес проведе четвъртата си частна аудиенция с папа Франциск. \r\nЛидерът на Римокатолическата църква прие Меркел в своята лична библиотека и й подари медал с маслиново клонче, символизиращ нейните усилия за постигане на мир. \r\nПо време на срещата папа Франциск и Меркел са обсъдили климатичните промени, африканската политика и ангажимента към мира и честната търговия. Международното сътрудничество в борбата с климатичните промени се очаква да бъде една от основните теми на предстоящата среща на Г-20 в началото на юли в Хамбург.\r\n*** Земетресение с магнитуд 4,4 по скалата на Рихтер е разлюляло гръцкия полуостров Пелопонес.\r\nЕпицентърът на трусовете е бил на 68 км дълбочина край село Сикия. \r\nМиналия понеделник един човек загина след земетресение с магнитуд 6,1, което беше регистрирано край бреговете на островите Лесбос и Хиос.\r\n*** Сирийските въоръжени сили обявиха 48-часово прекратяване на военните действия в южния град Дераа.\r\nСъобщението е публикувано на уебсайта на сирийското Министерство на отбраната, като в изявлението се уточнява, че всички операции ще бъдат прекратени за период от 48 часа, който започва на 17 юни 2017 г. от 12 ч. \r\nЦелта на този ход е да се подкрепят усилията за постигане на национално помирение.\r\n*** Близо  40 души са пострадали обгаряния на очите и дихателните пътища в резултат на изтичане на газ от химически завод в Северозападна Италия.\r\nПредприятието в областта Ломбардия произвежда органични разтворители и материали за фармацевтичната индустрия. Двама от всичките 39 пострадали са били служители на предприятието. Останалите са сътрудници на транспортна компания, намираща се в непосредствена близост до завода. \r\nИзтичането е започнало в събота през нощта. На място са пристигнали пожарни, линейки, както и сътрудници от агенцията по охрана на околната среда. Причините за инцидента се разследват.\r\nВсички пострадали са хоспитализирани. Няма сериозни обгаряния.\r\n*** Специалният пратеник на ООН по Сирия Стефан де Мистура заяви, че седмият кръг от междусирийските преговори в Женева под егидата на Световната организация ще започне на 10 юли, а участниците в дискусията трябва да пристигнат ден по-рано.\r\nСъщевременно той посочи, че възнамерява при необходимост да проведе нови кръгове на преговорите в Женева през август и септември, както и да продължи да се среща с експерти по обсъждането на въпросите, свързани с конституцията на Сирия, за чието създаване се договориха страните от преговорите „Женева-6“.\r\n*** Две линии на лондонското метро, които се намират близо до изгорялата „Гренфел Тауър“, са временно затворени заради „риск от падане на отломки върху релсите“, съобщиха от пожарната в британската столица. \r\nКъм момента екипи работят за подсигуряването на отломките, така че линиите да бъдат отново отворени, колкото може по-скоро.\r\n*** Президентът на Македония Георге Иванов изпрати съболезнователна телеграма до германския си колега Франк-Валтер Щайнмайер за смъртта на бившия федерален канцлер Хелмут Кол.\r\n„Хелмут Кол бе внушителна фигура в германската, европейската и световната история. Като голям държавник и блестящ политик, канцлерът Кол призна историческата отговорност и показа истинско лидерство и непоколебими усилия и ангажименти в обединението на Германия. Политическото наследство на създателя на модерна Германия и организатор на единна Европа ще остане дълбоко гравирани в паметта на германската и европейската история и ще продължи да бъде вдъхновение за новите поколения политици в Европа и света“, пише  в телеграмата.\r\n„Република Македония и нейните граждани силно оценяват и уважават канцлера Кол и остават изключително благодарни за неговата роля в процеса на независимост и международно утвърждаване на нашата държава, на развитието на отношенията и взаимното уважение между нашите приятелски държави и народи“, сочи Иванов.\r\n*** Официалната арабскоезична страница в социалната мрежа „Туитър“ на базираната в Катар медия „Ал Джазира“ възобнови своята дейност след временно прекъсване.\r\nОфициална реакция от страна на „Туитър“ все още няма. Причините за блокирането на страницата са също неизвестни. Инцидентът се е случил на фона на дипломатическия скандал, разгорял се между Катар и другите арабски държави.\r\n*** Продължава издирването на седем души от екипажа на американския ескадрен миноносец „USS Фицджералд“, който се сблъска с търговски кораб край бреговете на Япония рано в събота сутринта местно време. \r\nИнцидентът е причинил значителни щети по плавателното средство и е довел до наводняването на кораба. В момента той се намира в пристанището на град Йокосука. Американските власти отбелязаха обаче, че все още не е ясно колко дълго ще отнеме да се достигне до наводнените места, за да може да продължи издирването на изчезналите. \r\nМеждувременно японската крайбрежна охрана, заедно с американски кораб и самолет продължават операцията за издирване на изчезналите моряци в открито море.", "date": "2017-06-17", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/06/17/2406061/ministar-nikolina-angelkova-morski-plazh-gradina-tsentralen-chast-1-predlaga-mnogo-dobri-usloviya-za-kampinguvane.html", "text": "Морски плаж „Градина централен-част 1” е много чист и се поддържа в изключително добро състояние, каза министърът на туризма Николина Ангелкова по време на проверката на ивицата днес, съобщиха от пресцентъра на министерството. Тя посочи още, че наемателят спазва стриктно договорните си задължения и няма разположени каравани и кемпери на пясъка.\r\n„Още повече – този морски плаж предлага много добри условия за къмингуващите. „Необходимо е да бъде улеснен режимът за изграждане на къмпинги“, подчерта Ангелкова и уточни, че ще бъдат направени промени в Закона за устройството на територията.", "date": "2017-06-17", "title": "Министър Николина Ангелкова: Морски плаж „Градина централен – част 1” предлага много добри условия за къмпингуване"}
{"url": "http://www.focus-news.net/news/2017/06/17/2406053/targovishte-29-godishna-zhena-e-s-opasnost-za-zhivota-sled-katastrofata-v-mestnostta-boaza-postradali-sa-i-dve-detsa.html", "text": "29-годишна жена, която е с черепно-мозъчна травма и перфорация на бял дроб, е с опасност за живота след катастрофата в местността „Боаза“. Това съобщиха от ОДМВР-Търговище. В резултат на удара между товарния и лекия автомобил в МБАЛ-Търговище са настанени за лечение и две деца: момче на 8 год. - с открита рана на главата и момиче на 3 години - с фрактура на ключица и лява бедрена кост. Децата са без опасност за живота. 22- годишният водач на лекия автомобил от Велико Търново, движейки се с несъобразена с пътните и метеорологични условия скорост, на дясна крива е изгубил контрол над управлението на автомобила. Колата се е завъртяла, навлязла е в лентата за насрещно движение и се е ударила в правомерно движещ се в посока София влекач „ДАФ” с прикачено полуремарке с търговишка регистрация. По случая е образувано досъдебно производство по описа на РУ-Търговище.", "date": "2017-06-17", "title": "Търговище: 29-годишна жена е с опасност за живота след катастрофата в местността „Боаза“, пострадали са и две деца"}
{"url": "http://www.focus-news.net/news/2017/06/17/2406047/bonka-ichkova-uchitel-po-frenski-ezik-festivalat-frankofoli-blagoevgrad-e-radost-za-dushata-na-vseki-edin-koyto-obicha-frenskata-kultura-i-muzika.html", "text": "Фестивалът „Франкофоли. Благоевград“ е радост за душата на всеки един, който обича френската култура и музика. Това каза за Радио „Фокус“ – Пирин Бонка Ичкова, председател на Синдиката на българските учители в Благоевград и преподавател по френски език в Национална хуманитарна гимназия – Благоевград. „За нас като публика „Франкофоли“ е чудесна инициатива и я приветствам, но ми се иска да има повече участници както беше в първите години от провеждането на музикалното събитие“, каза още Ичкова. Според нея повечето благоевградчани не оценяват значимостта на събитието, което най-вероятно се дължи на факта, че не познават добре френската култура, но изрази надежда, че през следващите години това ще се промени.\r\nЛивия НИНОВА", "date": "2017-06-17", "title": "Бонка Ичкова, учител по френски език: Фестивалът „Франкофоли. Благоевград“ е радост за душата на всеки един, който обича френската култура и музика"}
{"url": "http://www.focus-news.net/news/2017/06/17/2406062/zapochna-prebroyavaneto-na-glasovete-za-izbor-na-chlenove-na-vss-ot-kvotata-na-sadiite.html", "text": "Точно в 18.00 часа Мая Маркова – председател на Общото събрание на съдиите за избор на член на ВСС и заместник-председател на Апелативен съд – Велико Търново, обяви края на изборния ден.Към 18.00 ч. общата избирателна активност на съдиите е 87,18 % при 1951 гласували  от 2238 имащи право на глас. Посредством системата за електронно гласуване през интернет своя глас са дали 1473 съдии от 1677 заявили желание за дистанционно гласуване. Регистрираната избирателна активност е 87.94 %. Това съобщиха от пресцентъра на ВСС. С хартиени бюлетини на място в Съдебната палата са упражнили правото си на вот 478 съдии, т. е. избирателната активност е 84,90%. След 16.00 часа гласуваха кандидатите Мирослав Начев - административен ръководител – председател на Окръжен съд  – Кюстендил, Роман Николов – съдия в Районен съд – Брезник и Емил Дечев – съдия в Софийски градски съд. От 27 кандидати, 19 гласуваха с хартиена бюлетина.Секционната избирателна комисия № 1 отвори избирателната урна и започна преброяването на хартиените бюлетини.След преброяване на хартиените бюлетини, Секционната избирателна комисия ще състави и подпише протокол с резултатите от гласуването.Окончателният резултат от избора ще бъде отчетен, след като председателят на избирателната комисия въведе в информационната система за електронен избор резултатите от гласуването с хартиени бюлетини, в съответствие с данните от протокола от СИК 1 за гласуване с хартиени бюлетини. Чрез информационната система председателят на Избирателната комисия ще сумира общия резултат от гласовете, подадени електронно дистанционно през интернет и чрез хартиени бюлетини. Отново чрез Системата за електронен избор, председателят на избирателната комисия ще генерира резултатите от избора, които включват имената на избраните членове на Съдийската колегия от квотата на съдиите, както и общият брой на гласовете, с които е избран всеки един.Според правилата кандидатът е избран, ако получи повече от половината от действителните гласове. Избирателната комисия ще се произнесе с решение за резултатите от избора. Неразделна част от решението на избирателната комисия са протоколите на избирателните секции. Решението и протоколите ще бъдат обявени незабавно на интернет страницата на Висшия съдебен съвет.", "date": "2017-06-17", "title": "Започна преброяването на гласовете за избор на членове на ВСС от квотата на съдиите"}
{"url": "http://www.focus-news.net/news/2017/06/17/2406043/greek-reporter-zemetresenie-s-magnitud-44-po-skalata-na-rihter-e-razlyulyalo-gratskiya-poluostrov-pelopones.html", "text": "Земетресение с магнитуд 4,4 по скалата на Рихтер е разлюляло гръцкия полуостров Пелопонес, предава Greek Reporter.\r\nЕпицентърът на трусовете е бил на 68 км дълбочина край село Сикия. \r\nМиналия понеделник един човек загина след земетресение с магнитуд 6,1, което беше регистрирано край бреговете на островите Лесбос и Хиос.  Мария Динкова", "date": "2017-06-17", "title": "Greek Reporter: Земетресение с магнитуд 4,4 по скалата на Рихтер е разлюляло гръцкия полуостров Пелопонес"}
{"url": "http://www.focus-news.net/news/2017/06/17/2406058/sofiya-vremenno-e-ogranicheno-dvizhenieto-v-aktivnata-lenta-pri-km-44-na-am-trakiya-v-posoka-sofiya-poradi-ptp.html", "text": "Временно е ограничено движението в активната лента при км 44 на АМ \"Тракия\" в посока София поради ПТП. Това съобщиха от пресцентъра на Агенция \"Пътна инфраструктура\". Движението се осъществява в изпреварващата лента и се регулира от \"Пътна полиция\".", "date": "2017-06-17", "title": "София: Временно е ограничено движението в активната лента при км 44 на АМ \"Тракия\" в посока София поради ПТП"}
{"url": "http://www.focus-news.net/news/2017/06/17/2406060/predstoyashti-sabitiya-v-stranata-za-18-yuni-agentsiya-fokus.html", "text": "***\r\nОт 10.00 часа пред НДК ще се проведе официалното откриване на инициативата ЖИВЕЙ АКТИВНО! Трите активни лъча стартират по същото време: - пред театър София с колело - пред паметника на Съветската армия с ролери и скейт - пред метростанция НДК за надбягване с препятствия. Тази година се добавя още един лъч за кучета: - от 09.30 часа пред входа на Южен парк за Маратон с кучета.\r\n***\r\nОт 19.00 часа в парковото пространство на ОКИ Дом на културата „Искър“, до езерото в „Дружба“ 1 ще бъде открит проектът „Изкуство в контейнер“.\r\n***\r\nОт 10:30 часа в Градския парк ще се открие втория ден на Средновековен панаир – Асеновград 2017.\r\n***\r\nВ 11.00 часа от площад „Цар Асен I“ във Велико Търново започва първата приключенска игра „Средновековни криминални загадки – Тайната на 9-те ключа“.\r\n***\r\nОт 9.30 до 18.00 часа ще бъдат завършвани 3D рисунките в рамките на Фестивала за 3D улично изкуство. \r\n***\r\nОт 18.00 часа на сцената в района на Художествената галерия ще бъде закрит Фестивала за 3D улично изкуство – ще бъде изтеглена томболата и ще се проведе концерт с гости изпълнители - група Кову. \r\n***\r\nОт 14.15 до 20.30 часа в ДКС „Васил Левски” ще се проведат финалните срещи от Турнира за Световната купа по хандбал “2nd Men’s Emerging Challenge Championship”.\r\n***\r\nОт 21.00 часа в ДКС „Васил Левски” ще е финала на Турнира за Световната купа по хандбал “2nd Men’s Emerging Challenge Championship”, ще се проведе награждаването. \r\n***\r\nНа втората неделя след Петдесетница Българската православна църква чества Всички български светии. По този повод в 09.00 часа в храм „Всички български светии\" на село Селановци, община Оряхово, негово високопреосвещенство Врачанският митрополит Григорий ще оглави архиерейска света Литургия.\r\n***\r\nОт 11.00 часа в Младежкия дом на първия етаж, световният шампион по шах Анатолий Карпов ще открие клуб по шахмат.\r\n***\r\nОт 10.00 часа пред паметника на ген. Васил Делов, ВМРО ще открие 4-метров пилон, на който ще бъде издигнато българското националното знаме.\r\n***\r\nОт 09.00 часа в пазарджишкия храм „Св. Богородица за деня на Всички български светии, негово преосвещенство Константийският епископ Яков ще отслужи Архиерейска света Литургия.\r\n***\r\nВ 09.00 часа Знеполският епископ Арсений - викарий на Пловдивския митрополит ще отслужи архиерейска света Литургия в митрополитския храм „Св.вмчца Марина” в град Пловдив.\r\n***\r\nОт 14.00 часа в Художествената галерия „Николай Павлович“ световният шампион по шахмат Анатолий Карпов ще проведе демонстративен шахматен сеанс на едновременна игра срещу няколко ученика от свищовските училища. \r\n***\r\nОт 09.30 часа Площад „България“ – Амфитеатър „Музикален подарък за Смолян“ – концерт на Общински духов оркестър.  \r\n***\r\nОт 10.00 часа на площад „България“ ще се проведе велосипедно състезание  за деца от 4 до 14 –годишна възраст, разделени по възрастови групи.\r\n***\r\nОт 11.00 часа на площад „България“ започва концерта „Защо обичаме Смолян“ – концерт с участието на Младежка доброволческа организация „Чисти сърца“, Вокална група „Ро войс“, танцови формации „Зареница“ и „Най“ при НЧ „Христо Ботев-1871“, Детска вокална група „Приятели“ при Обединен детски комплекс – Смолян. \r\n*** \r\nОт 17.00 часа на пл. „Свобода” ще има концерт на Общински духов оркестър.\r\n***\r\nВ 10.00 часа в секция №80, СУ „Максим Горки”, Стара Загора, областният управител Гергана Микова ще гласува на Местния референдум за бъдещето на квартал „Бедечка”.\r\n***\r\nОт 11.00 часа в Кукления театър ще се играе спектакълът за деца „Чук и Пук“.\r\n***\r\nОт 11.00 часа кметът на Стара Загора Живко Тодоров ще гласува на местния референдум в СУ \"Васил Левски\", на ул.\"Кольо Ганчев\" № 60.\r\n***\r\nОт 18.30 часа в НЧ „Зора 1947“ ще се проведе инициативата „Хилендарецът – българщината не трябва да загине“. \r\n***\r\nОт 11.00 часа до Детския кът в Градския парк ще се проведе празник „Връзката е важна“, организиран от читалище „Умение-2003“. \r\n***\r\nОт 10.00 часа на игрището на зала „Плиска“ ще се състои благотворителна футболна среща в подкрепа на 17-годишния Николай от Шумен.", "date": "2017-06-17", "title": "Предстоящи събития в страната за 18 юни (Агенция „Фокус“)"}
{"url": "http://www.focus-news.net/news/2017/06/17/2406065/sport-otborat-na-frantsiya-po-shpaga-vze-zlaten-medal-na-evropeyskoto-parvenstvo-po-fehtovka-v-gruziya.html", "text": "Женският отбор на Франция по шпага взе златен медал на Европейското първенство по фехтовка в Грузия, предава Газета.ру. Те победиха отбора на Русия с 42:41. \r\nРумънките заеха  трето място, след като надделяха над естонките с 45:38.", "date": "2017-06-17", "title": "Спорт: Отборът на Франция по шпага взе златен медал на Европейското първенство по фехтовка в Грузия"}
{"url": "http://www.focus-news.net/news/2017/06/17/2406067/aa-turskite-sili-sa-ubili-dvama-chlenove-na-pkk-v-severnata-chast-na-irak.html", "text": "Двама членове на Кюрдската работническа партия (ПКК) са били убити с безпилотен летателен апарат по време на операция на турските сили за сигурност в северната част на Ирак, предава Anadolu Agency. \r\nМеждувременно двама турски войници са били сериозно ранени при експлозия на самоделно взривно устройство в същия район. Пострадалите военнослужещи са приети в болница.  Мария Динкова", "date": "2017-06-17", "title": "АА: Турските сили са убили двама членове на ПКК в северната част на Ирак"}
{"url": "http://www.focus-news.net/news/2017/06/17/2406069/reuters-papa-frantsisk-e-pomolil-angela-merkel-da-prodalzhi-da-se-bori-za-parizhkoto-sporazumenie-za-klimata.html", "text": "Папа Франциск е помолил Германия да продължи да се бори за Парижкото споразумение за климата и да „събори стените“, които пречат на международното сътрудничество, заяви канцлерът Ангела Меркел в събота, предава Reuters. \r\n„Папа Франциск ме насърчи да продължа и да се боря за международно сътрудничество, включително за Парижкото споразумение“, коментира Меркел след 40-минутната си аудиенция с лидера на Римокатолическата църква. \r\n„Това е свят, в който ние искаме да съборим стените, а не да изграждаме нови, и в който ние всички търсим благоденствие, богатство, чест и достойнство за човечеството“, подчерта канцлерът. \r\nОт Ватикана отбелязаха, че по време на срещата между Меркел и папа Франциск е била обсъдена необходимостта международната общност да се фокусира върху борбата с бедността, глада, глобалните заплахи като тероризма и климатичните промени.   Мария Динкова", "date": "2017-06-17", "title": "Reuters: Папа Франциск е помолил Ангела Меркел да продължи да се бори за Парижкото споразумение за климата"}
{"url": "http://www.focus-news.net/news/2017/06/17/2406064/vratsa-vrachanskiyat-mitropolit-grigoriy-shte-oglavi-arhiereyska-sveta-liturgiya-v-hram-vsichki-balgarski-svetii-na-selo-selanovtsi-na-18-yuni.html", "text": "На втората неделя след Петдесетница Българската православна църква чества Всички български светии, предаде репортер на Агенция \"Фокус\". По този повод в епархиите на нашата Църква се отслужва празнична света Литургия.\r\nНегово високопреосвещенство Врачанският митрополит Григорий ще оглави в неделя, 18 юни, архиерейска света Литургия в храм \"Всички български светии\" на село Селановци, община Оряхово. Началото ще бъде в 9.00 часа. \r\nНикола ПЕТКОВ", "date": "2017-06-17", "title": "Враца: Врачанският митрополит Григорий ще оглави архиерейска света Литургия в храм \"Всички български светии\" на село Селановци на 18 юни"}
{"url": "http://www.focus-news.net/news/2017/06/17/2406071/sofiya-vazstanoveno-e-dvizhenieto-pri-km-44-na-am-trakiya-v-posoka-sofiya.html", "text": "Възстановено е движението при км 44 на АМ \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2017-06-17", "title": "София: Възстановено е движението при км 44 на АМ \"Тракия\" в посока София."}
{"url": "http://www.focus-news.net/news/2017/06/17/2406040/the-japan-times-bivshiyat-yaponski-ministar-predsedatel-yasuhiro-nakasone-vazhvali-postizheniyata-na-helmut-kol.html", "text": "Бившият японски министър-председател Ясухиро Накасоне възхвали постиженията на бившия германски канцлер Хелмут Кол, който почина в петък на 87-годишна възраст, пише  The Japan Times.  \r\n„Повторното обединение на Източна и Западна Германия, постигнато след края на Студената война, беше резултат от лидерството на Кол, от неговата преценка, от способността му да предприема смели действия“, подчерта Накасоне. \r\nОсвен това той отбеляза, че Кол е имал огромен принос за създаването на Европейския съюз. \r\nНакасоке уточни, че докато е бил премиер през 80-те години, японското посолство в Берлин отново е било отворено и е възстановило работата си като база за културна обмяна с Европа. Той допълни, че дипломатическото представителство се е превърнало основа за засилване на приятелството между Япония и Германия.  Мария Динкова", "date": "2017-06-17", "title": "The Japan Times: Бившият японски министър-председател Ясухиро Накасоне възхвали постиженията на Хелмут Кол"}
{"url": "http://www.focus-news.net/news/2017/06/17/2406089/kyodo-pregovorite-mezhdu-yaponiya-i-evropeyskiya-sayuz-za-sklyuchvane-na-sporazumenie-za-svobodna-targoviya-sa-v-svoyata-posledna-faza.html", "text": "Преговорите между Япония и Европейския съюз за сключване на споразумение за свободна търговия са в своята последна фаза, предава Kyodo.  \r\nДвете страни планират да елиминират митата от 10% върху японските автомобили след 10 г., след като споразумението влезе в сила, отбеляза източник. \r\nОсвен това блокът предвижда незабавно да премахне митата на около 80% от авточастите, изнасяни от Япония. \r\nОчаква се самото споразумение да бъде подписано в началото на следващия месец.  Мария Динкова", "date": "2017-06-17", "title": "Kyodo: Преговорите между Япония и Европейския съюз за сключване на споразумение за свободна търговия са в своята последна фаза"}
{"url": "http://www.focus-news.net/news/2017/06/17/2406068/blagoevgrad-zasileno-e-politseyskoto-prisastvie-v-rayona-na-park-makedoniya-kadeto-shte-se-provede-festivalat-frankofoli-blagoevgrad.html", "text": "Засилено е полицейското присъствие в района на парк „Македония“, където ще се проведе фестивалът „Франкофоли. Благоевград“, предаде репортер на Радио „Фокус“ - Пирин. Органите на реда извършват проверки на личните документи и багажа на всички жители и гости на града, които влизат в парка. Във фестивалната зона не се допускат хора във видимо нетрезво състояние, носещи огнестрелно оръжие, остри предмети и бутилки с капачки. В района на парка има позиционирани екипи на Регионална дирекция „Пожарна безопасност и защита на населението“ и Спешен център – Благоевград, които са в постоянна готовност да реагират при нужда.\r\nЛивия НИНОВА", "date": "2017-06-17", "title": "Благоевград: Засилено е полицейското присъствие в района на парк „Македония“, където ще се проведе фестивалът „Франкофоли. Благоевград“"}
{"url": "http://www.focus-news.net/news/2017/06/17/2406092/pazardzhik-likvidirani-sa-4-nereglamentirani-smetishta-na-teritoriyata-na-obshtina-velingrad.html", "text": "9 предписания за почистване на замърсявания са дадени след проверки на РИОСВ – Пазарджик за чистотата на републиканската и общинска пътна мрежа в област Пазарджик, съобщиха от инспекцията. В резултат на контролнатa дейност, дадените и изпълнени предписания са ликвидирани 4 нерегламентирани сметища и замърсявания с отпадъци на други 10 места на територията на община Велинград. Почистени са също замърсявания в района на селата Попинци и Бъта, както и крайпътна канавка в местността Цигов чарк. На територията на шест общини – Брацигово, Белово, Пещера, Лесичово, Ракитово и Стрелча, не са установени замърсявания на пътищата от общинската и републиканска пътна мрежа. Предстои последващ контрол за изпълнение на дадени предписанията в общините Пазарджик и Септември.", "date": "2017-06-17", "title": "Пазарджик: Ликвидирани са 4 нерегламентирани сметища на територията на община Велинград"}
{"url": "http://www.focus-news.net/news/2017/06/17/2406063/the-independent-obshto-58-dushi-vse-oshte-se-vodyat-izcheznali-sled-pozhara-v-grenfel-tauar.html", "text": "Общо 58 души все още се водят изчезнали след пожара в „Гренфел Тауър“ в Лондон, като се предполага, че са загинали при инцидента, отбелязаха от полицията, пише британския вестник The Independent. \r\nТелата на 16 загинали са били извадени от изгорялата сграда. \r\nОрганите на реда допълниха, че полицейското разследване по случая вероятно „ше продължи седмици, като даже може да отнеме по-дълго време“.  Мария Динкова", "date": "2017-06-17", "title": "The Independent: Общо 58 души все още се водят изчезнали след пожара в „Гренфел Тауър“"}
{"url": "http://www.focus-news.net/news/2017/06/17/2406093/ministar-nikolina-angelkova-otkri-sezon-lyato-2017-v-slanchev-bryag.html", "text": "Най-големият морски курортен комплекс на България предлага изключително разнообразие от туристически и съпътстващи услуги. Това заяви министърът на туризма Николина Ангелкова на церемонията за официалното откриване на Лято 2017 в Слънчев бряг, съобщиха от пресцентъра на Министерството на туризма. \r\nТя припомни, че за цялата 2016 г. пренощувалите лица в местата за настаняване с над 10 легла в комплекса са били повече от 789 хил., което е над 20% ръст спрямо предходната година. Реализирани са над 5 млн. нощувки (22% увеличение), а приходите от тях са над 266 млн. лв. и също 22% скок нагоре.     \r\n\"Приключва един много интензивен подготвителен период за активния сезон, в който освен администрацията участваха бизнесът, местната власт, контролните органи и всички заинтересовани партньори\", каза още Ангелкова и допълни, че от всички заедно зависи реализацията на едно ползотворно лято, което дава положителни прогнози. \"Към началото на сезона общият брой планирани полети на летища Варна и Бургас за периода юни-септември 2017 г. вече надхвърля с 8% броя на изпълнените полети през същия интервал на 2016 г. Очакваме отново силно присъствие на туристи от Германия, Полша, Великобритания, Украйна, Чехия, Франция, скандинавските страни, Русия и др.\", подчерта министърът. \r\nТя припомни, че летният туризъм заема основен дял в отрасъла и от следващите няколко месеца зависи да изпратим отлична година с приблизителен ръст към момента от 7 до 10% спрямо рекордната 2016-а. По думите й качеството на услугите и сигурността на туристите са над всичко, защото в противен случай губят конкурентоспособността и имиджът на България. \"Искам да подчертая отново, че можете да разчитате на пълната ни подкрепа. Полагаме максимални усилия да бъде актуализирана нормативната база, да се намали административната тежест и да се преодолее трайно недостигът на персонал\", заяви министър Ангелкова. \r\n\"Трайното намиране на решение на проблема с кадрите остава водещо за нас. Успяхме с много общи усилия да приемем Закона за трудовата мобилност и трудовата миграция. Правилникът му също е приет и вече стартира наемането на работници от трети страни, каза още тя. Това според нея обаче ще подпомогне бранша краткотрайно и затова се предприемат съвместни стъпки с образователното министерство, за да има пряка връзка между обучението и нуждите на бизнеса. За целта се работи и по създаването на Център за квалификация и преквалификация на изпълнителски кадри. Същевременно трябва да се обсъди и средното възнаграждение в сектора, за да се задържат качествените работници\", коментира Ангелкова.        \r\nТя наблегна отново, че контролът е фактор, на който администрацията сериозно залага.  Мобилните екипи на министерството ще извършват проверки през целия сезон и ще действат безкомпромисно при всяко установено нарушение. В тях са включени и здравни експерти, специалисти по качеството на храните, представители на НАП, КЗП и др. Продължава да работи горещият телефон на министерството за сигнали за нередности, те ще могат да се изпращат и на специален имейл, като координатите им са публикувани на институционалния сайт. \r\nОсобени грижи съвместно с органите на реда се полагат за сигурността на туристите в най-посещаваните зони, каквато е Слънчев бряг. На Черноморието ще бъдат командировани близо 980 полицаи за целия сезон, което е повече от миналото лято. Голяма част от тях ще са концентрирани именно в Слънчев бряг, стана ясно от думите на министъра. \r\n\"Ще бъдем безкомпромисни към всеки, който нарушава закона. Независимо дали става въпрос за преместваеми обекти, неизпълнени договорни отношения или други нарушения. Законите в страната трябва да се спазват от всички – и българи, и чужденци, и домакини и гости\", обобщи Николина Ангелкова.", "date": "2017-06-17", "title": "Министър Николина Ангелкова откри сезон Лято 2017 в Слънчев бряг"}
{"url": "http://www.focus-news.net/news/2017/06/17/2406072/blagoevgrad-s-muzikalno-izpalnenie-na-dj-marten-zapochna-programata-na-festivala-frankofoli-blagoevgrad.html", "text": "С музикално изпълнение на DJ Мартен започна програмата на фестивала „Франкофоли. Благоевград“, предаде репортер на Радио „Фокус“ – Пирин. Към този час в района на парк „Македония“, където се провежда събитието, вече има стотици жители и гости на града, които заемат своите места. След българския DJ на благоевградската сцена около 19.00 часа се предвижда да се качи македонската група Фолтин. В 21.00 часа присъстващите на фестивала „Франкофоли. Благоевград“ ще имат възможността да чуят световноизвестната изпълнителка Imany (Имани). Французойката с кадифен глас ще изнесе близо двучасов концерт за всички жители и гости на областния център. Последни на сцената в Благоевград ще излязат една от най-популярните електро суинг групи „Parov Stelar & band\" (Паров Стелар бeнд), които ще представят новия си албум, в комбинация с визуално шоу.  Входът на третото издание на„Франкофоли. Благоевград“ е свободен за всички жители и гости на града.\r\nЛивия НИНОВА", "date": "2017-06-17", "title": "Благоевград: С музикално изпълнение на DJ Мартен започна програмата на фестивала „Франкофоли. Благоевград“"}
{"url": "http://www.focus-news.net/news/2017/06/17/2406066/rumyana-stanoeva-obshtina-blagoevgrad-obshtinata-i-sportnite-klubove-organizirat-bezplatni-sportni-zanimaniya-za-uchenitsite-prez-lyatnata-vakantsiya.html", "text": "Община Благоевград и спортните клубове организират безплатни спортни занимания за учениците през лятната ваканция. Това каза за Радио „Фокус“- Пирин Румяна Станоева, експерт „Младежки дейности, спорт и култура“ към Община Благоевград. „Заниманията стартираха  през месец юни и ще продължат до края на месец август. В инициативата влизат различни видове спортове, като плуване, плуване- триатлон,  футбол, ориентиране и лека атлетика, тенис на корт, акробатика, баскетбол, шахмат, художествена гимнастика, спортна стрелба, аеробика, кик бокс, канадска борба, бокс, спортна гимнастика, самбо, ММА и бразилско жиу житцу“, каза Станоева. По думите й тренировките на съответния спорт ще се провеждат в помещенията, ползвани от спортните клубове. В спортен комплекс „Пирин“ ще се водят заниманията по акробатика, кик бокс, спортна гимнастика, лека атлетика, футбол и самбо, а плуване- триатлон и плуване в закрития басейн в кв. „Еленово“. „В летните спортни занимания 2017 участие могат да вземат всички ученици от 1 клас до 12 клас. Не е необходимо предварително записване на желаещите. Всеки, който има интерес към спорта, ще има възможност да тренира с лицензирани треньори и професионалисти, напълно безплатно“, каза Станоева.\r\nЛора КАЛЧЕВА", "date": "2017-06-17", "title": "Румяна Станоева, Община Благоевград: Общината и спортните клубове организират безплатни спортни занимания за учениците през лятната ваканция"}
{"url": "http://www.focus-news.net/news/2017/06/17/2406094/predstoyashti-mezhdunarodni-sabitiya-za-18-yuniagentsiya-fokus.html", "text": "Париж. Франция гласува във втория тур на парламентарните избори, в които се предполага, че президентът Еманюел Макрон и неговат партия ще получат мнозинство в парламента.\r\n***Лондон. Продължава издирването на жертвите от пожара в Гренфел Тауър, при който загинаха повече от 58 души. Недоволството сред обществото расте, след като се оказа, че най-вероятно некачествените външни облицовки са спомогнали за бързото разпространението на пожара,  а съответните служби не са упражнили съответния контрол. \r\n***Лондон. Продължават усилията на министърт-председателката на Обединеното кралство Тереза Мей да постигне споразумение с ирландската „Демократическа юнионистка партия“, което ще й позволи да получи мнозинство в парламента, преди започващите в понеделник преговори за Брекзит.", "date": "2017-06-17", "title": "Предстоящи международни събития за 18 юни/Агенция „Фокус“/"}
{"url": "http://www.focus-news.net/news/2017/06/17/2406095/plovdiv-preosveshteniyat-znepolski-episkop-arseniy-shte-otsluzhi-arhiereyska-sveta-liturgiya-v-mitropolitskiya-hram-svvmchtsa-marina-na-18-yuni.html", "text": "Тази неделя, на Всички български светии, 18 юни, с благословението на Негово Високопреосвещенство Пловдивския митрополит Николай, Негово преосвещенство Знеполският епископ Арсений - викарий на Пловдивския митрополит ще отслужи архиерейска света Литургия, предаде репортер на Агенция \"Фокус\". Началото е от 9:00 часа в митрополитския храм „Св.вмчца Марина” в град Пловдив. \r\nНикола ПЕТКОВ", "date": "2017-06-17", "title": "Пловдив: Преосвещеният Знеполски епископ Арсений  ще отслужи архиерейска света Литургия в митрополитския храм „Св.вмчца Марина” на 18 юни"}
{"url": "http://www.focus-news.net/news/2017/06/17/2406091/dha-turtsiya-probiva-blokadata-nad-katar.html", "text": "Министърът на икономиката Нихат Зейбекчи заяви, че Турция пробива наложената на Катар международна блокада, предаде информационната агенция Догу хабер ажансъ (ДХА).  Министърът оцени визитата си в Доха пред форум на турски износители в Истанбул. „Досега до Катар успешно са доставени над 5 хиляди тона хранителни продукти с общо 71 самолета. В края на седмицата започват доставките ни и с кораби. А нашите ТИР-ове вече са на път.”, посочва още турският министър на икономиката, цитиран от ДХА. Георги Димов", "date": "2017-06-17", "title": "ДХА: Турция пробива блокадата над Катар"}
{"url": "http://www.focus-news.net/news/2017/06/17/2406097/svetla-baryakova-muzeen-kompleks-bansko-kulturnite-vecheri-traditsii-i-izkustvo-veche-sa-se-prevarnali-v-traditsiya-za-bansko.html", "text": "Културните вечери „Традиции и изкуство“ вече са се превърнали в традиция за Банско. Това каза за Радио „Фокус“ – Пирин Светла Барякова, директор на Музеен комплекс-Банско. „Започват обикновено в края на юни и продължават до началото на август. Разбира се, ако има интерес, биха могли да продължат и през целия август, но тъй като август месец е изпълнен с няколкото фестивала, на които вече Банско няколко години е домакин, няма такава необходимост. Затова през юли месец сме ситуирали тези активности. Те са към Туристическия информационен център в Банско, с активното съдействие на Музейния комплекс“, уточни тя. Барякова посочи, че се включва в Културни вечери „Традиции и изкуство“ с инфотур по археологическите обекти в околностите на Банско. По думите й тези археологически обекти се проучват от уредници в Музейния комплекс. Тя обясни, че в инфотура е включено всичко, което досега е проучено, реставрирано, консервирано и адаптирано за посетители по проект „Банско – кръстопът на цивилизациите“.\r\nНатали СТЕФАНОВА", "date": "2017-06-17", "title": "Светла Барякова, Музеен комплекс-Банско: Културните вечери „Традиции и изкуство“ вече са се превърнали в традиция за Банско"}
{"url": "http://www.focus-news.net/news/2017/06/17/2406070/gartsiya-vavede-100-protsentov-granichen-kontrol-na-vsichki-vlizashti-motorni-prevozni-sredstva-i-zabavi-preminavaneto-prez-gppp-tata-obzor.html", "text": "Гърция въведе 100-процентов граничен контрол на всички влизащи моторни превозни средства. Заради засилените мерки през целия съботен ден имаше забавяне на пропускателния режим на ГКПП-тата на българо-гръцката граница.\r\nНа брифинг главният секретар на МВР гл. комисар Младен Маринов уточни, че засилените мерки по гръцката граница означават 100-процентова проверка на лицата, моторните превозни средства и товара им, преминаващ в Гърция. Гл. комисар Маринов поясни, че въвеждането на такъв контрол моментално създава опашки, които са на наша територия. По думите му е направен контакт с гръцките власти и са предприети съответните мерки. \r\nПо обяд на българо-гръцката граница преминаването на ТИР-овете беше спряно, за да могат да се пропуснат образувалите се колони от леки автомобили. \r\nВ късния следобед обстановката на двата гранични пункта – „Кулата“ и „Маказа“ с Гърция се нормализира.", "date": "2017-06-17", "title": "Гърция въведе 100-процентов граничен контрол на всички влизащи моторни превозни средства и забави преминаването през ГППП-тата (ОБЗОР)"}
{"url": "http://www.focus-news.net/news/2017/06/17/2406096/veliko-tarnovo-praznik-na-hlyaba-organizirat-za-chetvarta-poredna-godina-v-selo-resen.html", "text": "Празник на хляба организират за четвърта поредна година в село Ресен. Събитието отново ще протече под надслов „Никой не е по-голям от хляба“, поясни  за Радио „Фокус“ – Велико Търново Венета Попова, секретар на Народно читалище „Народна просвета 1874”. До този момент заявки за участие са постъпили от Велико Търново и от селата Върбица, Мерданя, Писарево и Алеково. Проявата е с конкурсен характер, а жури отново ще оценява участниците в две категории – кулинарна и фолклорна. Домашно приготвени обредни хлябове, аранжировка на маса, представяния на обичаи, много песни и танци, са предвидени за всички посетители. Празникът ще се проведе на 9 юли.\r\nЛуиза ТРАНЧЕВА", "date": "2017-06-17", "title": "Велико Търново: Празник на хляба организират за четвърта поредна година в село Ресен"}
{"url": "http://www.focus-news.net/news/2017/06/17/2406098/afp-bregovata-ohrana-na-sauditska-arabiya-e-otkrila-ogan-sreshtu-iranski-morski-sad.html", "text": "Министерството на вътрешните работи на Иран съобщи, че бреговата охрана на Саудитска Арабия е открила огън срещу морски съд, плаващ под ирански флаг, пише AFP.\r\nСпоред агенцията става дума за рибарски кораб, при който е застрелян един човек. \r\nТова би ескалирало конфликта в района на Персийския залив.\r\nОчакват се подробности. Николай Братанов", "date": "2017-06-17", "title": "AFP: Бреговата охрана на Саудитска Арабия е открила огън срещу ирански морски съд"}
{"url": "http://www.focus-news.net/news/2017/06/17/2406101/pazardzhik-v-selo-banya-shte-se-provede-traditsionen-praznik-na-mineralnata-voda-zdraveto-i-dalgoletieto.html", "text": "За осма поредна година в село Баня, община Панагюрище, ще се празнува „Празника на минералната вода, здравето и дълголетието 2017”, съобщиха за Радио „Фокус” – Пазарджик от читалището в селото. Празникът ще се проведе на 24 юни в местността Манастирчето край селото. „Еньовден ще бъде представен с много песни, танци, базар на билки и билков мед от Средногорието, в съчетание с конкурс за най-красиво аранжиран букет от еньовски билки. Програмата, както всяка година, включва спектаклова постановка, която този път ще бъде „Вълшебните извори – пресъздаване на легендата за извирането на лековитите минерални води. В концертната част ще участват самодейци от читалище „Пробуда” в село Баня и фолклорен ансамбъл „Огнените” от село Бусманци с ръководители Петя Григорова и Орлин Иванов.\r\nТеодора ДИМИТРОВА", "date": "2017-06-17", "title": "Пазарджик: В село Баня ще се проведе традиционен Празник на минералната вода, здравето и дълголетието"}
{"url": "http://www.focus-news.net/news/2017/06/17/2406099/dha-pohodat-za-spravedlivost-na-turskata-opozitsiya-e-podkrepen-i-ot-izmir.html", "text": "Стартиралият от Анкара до Истанбул т.нар. „Поход за справедливост” на основната опозиционна Народнорепубликанска партия (НРП) вече е подкрепен и от нейните структури в Измир, предаде информационната агенция Догу хабер ажансъ (ДХА). Областното ръководство на НРП подкрепи инициативата за отделен „лъч” на похода, който също ще се провежда на етапи и ще се слее с основния поход в град Гебзе – малко преди азиатската част на световния мегаполис. \r\nВ друга своя публикация ДХА съобщава за позиция по темата на президента Реджеп Тайип Ердоган. На централно място се извеждат думите му към опозицията и лично към нейни лидер: „Не се учудвайте, ако утре съдът и вас ви призове да се явите на „някое” място”. Георги Димов", "date": "2017-06-17", "title": "ДХА: Походът за справедливост на турската опозиция е подкрепен и от Измир"}
{"url": "http://www.focus-news.net/news/2017/06/17/2406090/ministar-nikolay-nankov-vav-varna-nad-20-mln-leva-sa-neobhodimi-za-dovarshvaneto-na-remonta-na-asparuhov-most-obzor.html", "text": "Над 712 м мантинели и ограничителни съоръжения с цел безопасност на движението са изградени по ремонтирания участък от Аспаруховия мост. Излети са над 560 куб. м. бетон и над 1750 тона асфалт. Общата стойност на приключилите ремонти по съоръжението, което беше пуснато за движение на 15 юни, е 1,3 млн лв. Тези данни предостави пред медии в град Варна министърът на регионалното развитие и благоустройството Николай Нанков, където, заедно с кмета на града Иван Портних беше извършен и оглед на двата охранителни канала в квартал „Аспарухово“, изградени със средства по фонд „Солидарност“ след наводненията през 2014 година. Министърът посочи, че са необходими над 20 млн. лв., по предварителни разчети, но реконструкцията на Аспаруховия мост трябва да бъде напълно завършена. Затова и министерството работи максимално бързо за внедряване на системата за тол таксите. Бюджетът на Агенция „Пътна инфраструктура“ в момента е крайно недостатъчен, а 1 млрд. лв. ще бъдат събирани чрез системата за тол таксите, като това няма да ощетява обикновения гражданин по никакъв начин, обясни Николай Нанков. Министърът допълни, че това е справедлив модел на заплащане на база на изминато разстояние и на тегло на моторното превозно средство и този, който уврежда повече пътното платно, ще плаща повече. А системата е с фокус към транзитно преминаващия тежкотоварен трафик. Очакванията са внедряването на системата да стартира още през 2018 година. Министърът припомни, че за миналата година са били продадени общо 6,8 млн. винетки с обща стойност 327 млн. лв. От тези 327 млн. лв., 192 млн. лв. са приходи от винетките за леки коли – годишни, седмични и месечни. От всички продадени 6,8 млн. винетки, 1,4 милиона са еднодневни, които струват едва 21 лева – това са винетките за транзитния трафик. Простата сметка показва, че тежкият трафик плаща по-малко от лекия, това не е справедливо, отбеляза Нанков. Той допълни също, че тази година трябва да стартира строителството на 25 км от магистрала „Хемус”, като за целта има осигурени средства. За 16-те километра от Белокопитово до пътен възел Буховци вече има отворени ценовите оферти и скоро ще бъде избран изпълнител. По отношение на другата отсечка – от Ябланица до разклона за Боаза, която е около 9 км, жалбоподателят е оттеглил жалбата си и се очаква решение за прекратяване на обжалването. Министър Нанков каза още, че се прави и техническо проектиране на още 50 км - между Боаза и разклона на второкласен път Ловеч - Плевен. Те са разделени на три етапа, като срокът за изпълнение е 6 месеца. В областите Велико Търново и Търговище процедурите са на различни етапи, като в рамките на настоящия мандат ще бъдат реализирани над 70 км. По повод предоставената вчера пред медиите експертиза от разследването на Окръжната прокуратура на град Варна за бедствието в кв. „Аспарухово“, министър Нанков категорично коментира, че Министерството на регионалното развитие и благоустройството не отговаря за наводнения, а за свлачищата. Сред ресорите на министерството се включва анализ, оценка и картографиране на геоложкия риск, но наводнението не е геоложко понятие, а е природно бедствие, допълни още министърът. След извършения оглед на изградените със средства по фонд „Солидарност“ охранителни канали в квартал „Аспарухово“, министърът констатира със задоволство, че дерето вече се отводнява и проектът е успешно реализиран от общината. Според министъра обаче е необходима превантивна култура и по-строг режим на строителство в свлачищни райони. Нанков коментира, че до 2009 година са издавани десетки разрешения за строеж на годишна база без да са предвидени геоложки мероприятия, които да стабилизират и укрепват склоновете, а свлачищните процеси в района на Черноморското крайбрежие са сериозни. Само за укрепването на най-голямото свлачище край Варна „Трифон Зарезан“ са необходими минимум 50 млн. лева, а по програма „Околна среда“ са осигурени 60 млн. лева за всички свлачища в България.", "date": "2017-06-17", "title": "Министър Николай Нанков във Варна: Над 20 млн. лева са необходими за довършването на ремонта на Аспарухов мост (ОБЗОР)"}
{"url": "http://www.focus-news.net/news/2017/06/17/2406102/afp-iranski-moryak-e-zastrelyan-ot-bregovata-ohrana-na-sauditska-arabiya.html", "text": "Ирански моряк от рибарски кораб е убит в събота от саудитската брегова охрана, съобщава AFP.\r\nMинистерството на вътрешните работи на Иран обяви, че \"два риболовни кораба са навлезли в Персийския залив и са се отклонили от курса си поради силно вълнение“. \"Дори ако иранските съдове са навлезли в акваторията на Саудитска Арабия, бреговата охрана няма право да открива огън\", заявява говорителят на външното министерство на Иран Бахрам Гасеми. \r\nТова още повече засилва ескалацията на напрежението между сунитска Саудитска Арабия и шиитски Иран, особено след атентатите в Техеран от 7 юни в парламента и мавзолея на аятолах Хомейни и кризата около Катар. Николай Братанов", "date": "2017-06-17", "title": "АФП: Ирански моряк е застрелян от бреговата охрана на Саудитска Арабия"}
{"url": "http://www.focus-news.net/news/2017/06/17/2406100/blagoevgrad-s-kontsert-na-frenskata-pevitsa-imani-prodalzhi-festivalat-frankofoli-blagoevgrad.html", "text": "Изключително се радвам да бъда тук с Вас. Това каза френската певица Имани в началото на своя концерт, който се провежда в рамките на фестивала \"Франкофоли. Благоевград\", предаде репортер на Радио \"Фокус\" - Пирин. Тя благодари на всички, които днес са се събрали в Благоевград, за да бъдат част от музикалното събитие. Концертът на певицата започна малко след 21.30 часа и се очаква да продължи близо два часа. \r\nЛивия НИНОВА", "date": "2017-06-17", "title": "Благоевград: С концерт на френската певица Имани продължи фестивалът \"Франкофоли. Благоевград\""}
{"url": "http://www.focus-news.net/news/2017/06/17/2406054/sky-news-dve-linii-na-londonskoto-metro-namirashti-se-kray-grenfel-tauar-sa-zatvoreni.html", "text": "Две линии на лондонското метро, които се намират близо до изгорялата „Гренфел Тауър“, са временно затворени заради „риск от падане на отломки върху релсите“, съобщиха от пожарната в британската столица, предава Sky News. \r\nКъм момента екипи работят за подсигуряването на отломките, така че линиите да бъдат отново отворени, колкото може по-скоро.  Мария Динкова", "date": "2017-06-17", "title": "Sky News: Две линии на лондонското метро, намиращи се край „Гренфел Тауър“, са затворени"}
