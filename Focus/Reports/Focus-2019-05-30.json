{"url": "http://www.focus-news.net/news/2019/05/30/2664438/d-r-kosyo-zarev-podgotovkata-za-parviya-praznik-na-rozata-v-kazanlak-zapochva-ot-1902-godina-kogato-e-publikuvan-apel-kam-grazhdanite-na-grada-za-pomosht-na-bednite-i-bolni-kazanlachani.html", "text": "Бързото икономическо развитие, политически и културен подем в Казанлък в края на XIX и началото на XX век, както и инициативата от будни съграждани е предпоставка за организацията на първия Празник на розата през 1903 година. Това каза за  Радио „Фокус”  д-р Косьо Зарев, бивш директор на Исторически музей „Искра”. Години наред Косьо Зарев изследва историята на Празника на розата, създава и първата музейна сбирка за розата. Тази история той издава в книга, чиято премиера е в дните на Празник на розата 2019.  \r\nЗарев подчерта, че според проучванията му, подготовката за първия празник на розата започва от 1902 г., когато е публикуван апел към гражданите на града за помощ на бедните и болни казанлъчани, за събиране на пари и храни, дрехи и обувки, които се раздават от общината. \r\nСъздаденият временен комитет препоръчва празника на розата в Казанлък да се празнува на Петдесятница и Св. Дух, така както празнуват христянските народи - сърби,словенци, руси и българи. \r\nПразникът на розата е организиран в парка – първата градина, създадена от казанлъчанина Бакалдимоглу през 1879 г., където в специален павилион се предлага розово масло, розова вода, гюлова ракия, есенции, розово сладко, сапуни и парфюми от рози.  \r\nПрез 1909 г. казанлъчани засаждат борови дръвчета и създават парк \"Тюлбето”, а през 1920 г. парк \"Розариум\". \r\nПрез 1905 г. в София е публикуван уставът на дружба \"Розова долина\". Членовете се задължават да помагат морално и материално икономически слабите жители на града. Да проучват и публикуват историята, етнографията и езика на град Казанлък. Да поддържат ВРЪЗКИ с родния си град и между всички, живеещи в столицата. Приходите се събират от месечен членски внос, от доброволни вноски и др. \r\nЗарев поясни, че през 1912 г. Празникът на розата в Казанлък е организиран от дружество \"Младост\", което предстои да се трансформира в дружество за борба с охтиката - туберкулоза. Комитетът решава той да се състои на 29 юни, като приходите се използват съгласно устава на дружеството в борбата с тази коварна болест. \r\nНа градския площад \"Княжеския площад\" е предвидено да се постави палатка, от която членове на дружеството продават рози при цена 10 стотинки, Рози се продават и в града от няколко файтона и една окичена с рози кола. Осигурено е осветление, ракети, бой с конфети и др. До 23:00 часа е осигурена музика и народни хора. Организационният комитет се надява на щедростта на казанлъчани, за да има празникът успех. \r\nПрез 1915 г. по инициатива на кмета на града е организирано събрание в кметството, на което присъстват представители на ученолюбиви и благотворителни дружества, началници на учреждения в града. Съставен е комитет, на който е възложено организирането на Празника на розата на 29 юни. Комитетът съставя програма, за която общината се задължава да даде широка гласност, а казанлъшките граждани да вземат активно участие в празненството, посветено на благородната цел. \r\nВойните на Балканите и в Европа са причина да се отложи провеждането на Празника на розата в Казанлък, въпреки, че през 1917 г. в България съществуват 89 641 дка розови градини и са получени 681 706 мускала розово масло. \r\nСлавяна ГАЙДАРОВА", "date": "2019.05.30", "title": "Д-р Косьо Зарев: Подготовката за първия празник на розата в Казанлък започва от 1902 година, когато е публикуван апел към гражданите на града за помощ на бедните и болни казанлъчани"}
{"url": "http://www.focus-news.net/news/2019/05/30/2664473/sport-lans-i-dizhon-zavarshiha-naravno-11-v-parvi-pleyof-za-vlizane-vav-frenskata-liga-1.html", "text": "Футбол: Отборите на  Ланс и Дижон завършиха наравно 1:1 в първи плейоф за влизане във френската Лига 1 с голове на Белгард за домакините и Куон Чанг-хуун за гостите. Вторият мач е на 2 юни и победителят ще заеме третото място в Лига 1, откъдето вече изпаднаха отборите на Каен и Гингам, а 18-ия Дижон защитава своето място срещу втородивизионния Ланс", "date": "2019.05.30", "title": "Спорт: Ланс и Дижон завършиха наравно 1:1 в първи плейоф за влизане във френската Лига 1"}
{"url": "http://www.focus-news.net/news/2019/05/30/2664439/sport-naomi-osaka-s-nov-vpechatlyavasht-obrat-na-rolan-garos.html", "text": "Световната №1 Наоми Осака се класира за третия кръг на „Ролан Гарос“, след като отново постигна обрат с 4:6, 7:5, 6:3 над Виктория Азаренка. Срещата продължи 2 часа и 50 минути. Осака започна слабо и позволи на бившата № 1 Азаренка да поведе с 4:0 гейма. До края на сета японката  успя да върне един от пробивите, но само толкова.   \r\nПрез втората част Азаренка отново първа проби, като в един момент преднината ѝ беше 4:2 гейма. Осака обаче не се отказа и успя да изравни за 4:4, след което с късен брейк измъкна продължилия повече от час и 10 минути сет.   \r\nВ решаващата трета част силите на Азаренка бяха на привършване и за Осака не представляваше проблем да осъществи втори последователен обрат в турнира.   \r\nПобедата беше 16-а последователна за японката в надпревара от Шлема. В следващия кръг тя ще играе с чехкинята Катерина Синякова. \r\nВенцислав ДРАГОМАНОВ", "date": "2019.05.30", "title": "Спорт: Наоми Осака с нов впечатляващ обрат на \"Ролан Гарос\""}
{"url": "http://www.focus-news.net/news/2019/05/30/2664436/ot-1-vi-yuni-razkrivat-meditsinski-punktove-na-plazhovete-vav-varna-i-sasednite-kurorti.html", "text": "От 1-ви юни на плажовете от „Златни пясъци“ до „Аспарухово“ започват работа пунктове, които ще отговарят за медицинското обслужване. Те ще са с работно време от 8.00 до 18.00 часа. Това каза в интервю за  Радио „Фокус“ – Варна  д-р Иван Иванов, управител на ДКЦ 1 „Св. Клементина“. Звеното всяка година отговаря за обезпечаването на тази дейност. Според д-р Иванов медици ще има както в курорта „Златни пясъци“, където пунктовете са седем, така и в комплекса „Св. Св. Константин и Елена“, „Кабакум“, „Слънчев ден“, „Аспарухово“ и плажовете във Варна. Той припомни, че през миналата година не е имало случаи на удавяния. Двама пострадали са били настанени в Реанимация, но са се възстановили. „Най-честите повиквания бяха, когато имаше „червен“ или „жълт“ флаг, но туристите не се съобразяват с предупреждението. И обикновено това са хора, които са употребили или алкохол или други упойващи вещества“, обясни д-р Иванов. „Най-важното, което искам да кажа е, хората да се къпят само в охраняеми зони. Защото там има спасителни и медицински екипи, които могат да окажат помощ. И то в работно време. Това важи особено за семействата с малки деца“, каза още медикът. \r\nДиана СТОЕВА", "date": "2019.05.30", "title": "От 1-ви юни разкриват медицински пунктове на плажовете във Варна и съседните курорти"}
{"url": "http://www.focus-news.net/news/2019/05/30/2664470/plovdiv-kmetat-na-rayon-severen-ralyo-ralev-be-izkaran-prez-zadniya-vhod.html", "text": "Кметът на Район „Северен“ Ральо Ралев бе изкаран през задния вход, предаде репортер на  Радио „Фокус“- Пловдив . В бусове на специалните сили бяха натоварени много папки, изнесени от кметството.  \r\nЗапознати коментират, че кметът е задържан за съмнителни сделки с имоти.  \r\nПо-рано през деня той е бил задържан докато тренира във фитнеса, а сакът и автомобила му са били обискирани.  \r\nЦветана ТОНЧЕВА", "date": "2019.05.30", "title": "Пловдив: Кметът на Район „Северен“ Ральо Ралев бе изкаран през задния вход"}
{"url": "http://www.focus-news.net/news/2019/05/30/2664437/zoran-zaev-poluchavaneto-na-data-za-pregovori-za-makedonskoto-chlenstvo-v-es-prez-yuni-ne-e-realistichno.html", "text": "Шансовете Северна Македония да получи дата за започване на преговори за членство в Еврпопейския съюз през юни намаляват. Въпреки ясната препоръка на Европейската комисия, най-новите сигнали от столиците на ключови държави-членки показват, че те едва ли ще дадат зелена светлина на процеса следващия месец. Това стана причина министър-председателят на югозападната ни съседка да заяви, че получаването на дата за преговори през юни не е реалистично, предава  Voice of America  в македонската си редакция. \r\nКъм вече известните позиции на Франция и Нидерландия се присъединява и Германия. Ето защо Заев изтъкна Бундестага като възможна пречка за дата през юни: „Очакваме датата на началото на преговорите да бъде дадена това лято. Ясно е, че едва ли ще бъде юни, тъй като Бундестагът заседава  между 3 и 6 юни и аз не вярвам, че доклад, публикуван на 29 май,  ще бъде официално и правно обработен и предаден на националните парламенти на държавите-членки – срещата на върха на ЕС е между 3 и 6 юни. Макар че ако Германия направи малко повече усилия като голям приятел, това би било възможно“.  Тереза Герова", "date": "2019.05.30", "title": "Зоран Заев: Получаването на дата за преговори за македонското членство в ЕС през юни не е реалистично"}
{"url": "http://www.focus-news.net/news/2019/05/30/2664471/tass-v-pentagona-zayaviha-za-katastrofalnite-posledstviya-ot-pridobivaneto-na-raketnite-sistemi-s-400-ot-turtsiya.html", "text": "Завършването на придобиването от страна на Турция на Русия противовъздушни ракетни системи С-400 ще има катастрофални последици за осигуряването на отбраната на НАТО, заяви заместник-министъра  на отбраната на САЩ по въпросите на международната сигурност Катрин Уилбъргър, говорейки пред Атлантическия съвет във Вашингтон, предава  TACC . \r\n\"Нарастващото сътрудничество на Русия с Турция в Сирия, въпреки че отношенията често остават напрегнати, засяга и Европа, и по-специално НАТО\", каза тя. \"Това е особено забележимо в предложението от Русия до Турция да придобие нейните зенитни ракетни системи С-400. Напълно е възможно нуждата на Турция от руска помощ на южната й граница да засегне отношенията в областта на отбраната с Русия. Завършването на тази сделка да има катастрофални последици не само за самата програма F-35 (програмите на изтребител-бомбардировач от пето поколение), но и да доведе до факта, че Турция няма да може да взаимодейства със съюзниците на НАТО, което е ключов аспект, за да се гарантира защитата на Алианса, \"- каза Уилбъргър. \r\n\"Нека си го кажем: С-400 е руска система, предназначена специално за свалянето на самолети като F-35. Би било немислимо, ако Русия не използва тази възможност за събиране на данни\", добави тя \r\nСАЩ активно се опитват да попречат на Турция да закупи руската зенитна ракетна система С-400. Във вторник, CNBC, позовавайки се на източници в Държавния департамент, каза, че на Анкара е дадено малко повече от две седмици, за да вземе окончателно решение за закупуването на американски F-35 или руски C-400. Вашингтон настоява Анкара да се откаже от сделката до края на първата седмица на юни, заплашвайки Турция с негативни последици. \r\nС-400 „Триумф“ е противоракетна ракетна система със среден и далечен обсег, предназначена да унищожава самолети, крилати и балистични ракети. Освен това системата може да се използва и срещу наземни цели. През декември 2017 г. изпълнителният директор на „Ростех“ Сергей Чемезов съобщи, че цената на снабдяването на Турция със С-400 е 2,5 милиарда долара.  Юлиян Марков", "date": "2019.05.30", "title": "ТАСС: В Пентагона заявиха за катастрофалните последствия от придобиването на ракетните системи С-400 от Турция"}
{"url": "http://www.focus-news.net/news/2019/05/30/2664472/afp-arestuvaha-kapitana-na-vtoriya-korab-prichinil-tragichniya-intsident-v-budapeshta.html", "text": "Унгарската полиция съобщи в четвъртък, че е задържала капитана на кораба, който се е сблъскал с друг по-малък кораб за разглеждане на забележителности в оживен участък от река Дунав, което е довело до смъртта на най-малко седем южнокорейски туристи, а още 21 се издирват, предава  AFP . \r\n\"Украинският капитан на круизния кораб е бил разпитван като заподозрян от следователите във връзка със \"застрашаването на водния трафик, което e довело до множество смъртни случаи“, се казва в изявление на полицията. \r\n\"След като е бил разпитан, 64-годишният Юрий С., жител на Одеса, е бил задържан и е направено искане за арест\", се казва в изявлението. \r\nЗаподозряният е капитанът на 135-метровия четириетажен кораб, която се сблъска с 26-метровия по-малък плавателен съд в 21:05 часа местно време (22:05 българско време) в сряда вечерта. По-малкият кораб е потънал за секунди след сблъсъка. Двамата членове на унгарския екипаж са сред изчезналите. Седем души бяха спасени след сблъсъка и отведени в болница. \r\nВ четвъртък полицията започна криминално разследване на инцидента за \"престъпна небрежност по обществените водни пътища\".  Юлиян Марков", "date": "2019.05.30", "title": "АFP: Арестуваха капитана на втория кораб, причинил трагичния инцидент в Будапеща"}
{"url": "http://www.focus-news.net/news/2019/05/30/2664441/kazanlak-patnata-nastilka-kam-selata-rozovo-i-sheynovo-shte-bade-remontirana-na-obshta-stoynost-ot-200-hil-leva.html", "text": "Пътната настилка към селата Розово и Шейново ще бъде ремонтирана на обща стойностйност от 200 хиляди лева, каза за  Радио „Фокус”  заместник – кметът Даниела Коева. Тя поясни, че ще бъде ремонтирана общо площ от 9 600 квадратни метра. В момента се осъществява оглед на пътната мрежа, отбелязва се и се мери на място, както и се определят участъците за преасфалтиране. Пътят Казанлък – Розово е с площ от 3 300 квадратни метра, а стойността за ремонта възлиза на 68 749 лв. Подобряването на пътя към Шейново ще коства на Общината 131 249 лв., а площта е с размер от 6 300 квадратни метра. \r\nСлавяна ГАЙДАРОВА", "date": "2019.05.30", "title": "Казанлък: Пътната настилка към селата Розово и Шейново ще бъде ремонтирана на обща стойност от 200 хил. лева"}
{"url": "http://www.focus-news.net/news/2019/05/30/2664442/plovdiv-kmetat-na-rayon-severen-ralyo-ralev-e-arestuvan.html", "text": "Кметът на Район „Северен” в Пловдив Ральо Ралев е арестуван, предаде репортер на  Радио \"Фокус\"-Пловдив . \r\nВ момента в районното кметство се извършват разпити на служители и се изземват книжа. В акцията участват представители на КПКОНПИ, \"Криминална полиция\" и Специализираната прокуратура. Очаквайте подробности. \r\nЦветана ТОНЧЕВА", "date": "2019.05.30", "title": "Пловдив: Кметът на Район „Северен” Ральо Ралев е арестуван"}
{"url": "http://www.focus-news.net/news/2019/05/30/2664445/sport-lyuboslav-penev-poema-botev-pd.html", "text": "Любослав Пенев ще е новият треньор на Ботев Пд, твърди Marica.bg. Легендарният нападател на ЦСКА сам издал новината пред приятели в Царско село. За последно тимът на Пенев срещна Ботев в два мача за Купата и инкасира 6 гола (3:2 и 3:3).   \r\nОчаква се до няколко дни босът на Ботев Георги Самуилов да афишира новината. Припомняме, че вчера петролният бос уволни треньора на \"жълто-черните\" Николай Киров с целия му екип. Последното е станало по настояване именно на Пенев, който ще дойде с помощници от София и няма да се доверява на местни.  \r\nТой беше треньор на Ботев преди пет години и има в актива си един мач за Лига Европа. Това стана точно, когато се срина проектът КТБ и Цветан Василев се оттегли от \"жълто-черния\" клуб.  \r\nПенев бе назначен през юни 2014 и напусна след месец, като по същото време съвместяваше и поста селекционер на България. Под негово ръководство Ботев бе на подготовка в Австрия и изигра един официален мач за Лига Европа – победа с 4:0 срещу Либертас от Сан Марино. \r\nВенцислав ДРАГОМАНОВ", "date": "2019.05.30", "title": "Спорт: Любослав Пенев поема Ботев Пд"}
{"url": "http://www.focus-news.net/news/2019/05/30/2664440/vidin-mokri-sa-patnite-nastilki-v-oblastta-na-mnogo-mesta-vali-dazhd.html", "text": "Мокри са пътните настилки във Видинска област, на много места вали дъжд, съобщиха за  Радио „Фокус“ – Видин  от Областнотo пътно управление. Натоварен е трафикът по главен път Е 79 в посока за ГКПП \"Дунав мост 2\", като пътуват предимно тежкотоварни автомобили. Най-натоварен е участъкът между Дунавци и Видин. От граничния пункт съобщиха, че работят всички гишета. На другите два гранични пункта в областта – \"Връшка чука\" и \"Брегово\", трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. Остава затворен за автомобили над 12 тона проходът Петрохан, обиколният маршрут е през гр. Своге. \r\nАнна ЛОЗАНОВА", "date": "2019.05.30", "title": "Видин: Мокри са пътните настилки в областта, на много места вали дъжд"}
{"url": "http://www.focus-news.net/news/2019/05/30/2664446/ventsislav-kalbov-su-sv-sv-kiril-i-metodiy-krupnik-plan-priemat-v-profesionalna-podgotovka-mozhe-da-reshi-mnogo-ot-problemite-v-nasheto-uchebno-zavedenie.html", "text": "План-приемът в професионална подготовка може да реши много от проблемите в нашето учебно заведение. Това каза за  Радио „Фокус“ – Пирин  Венцислав Кълбов, директор на СУ „Св. св. Кирил и Методий“ – село Крупник. Той отбеляза, че като училище, начин на преподаване и материална база е много добре, но има доста ученици, които показват липса на заинтересованост към учебния процес. „Всъщност родителите са тези, които би трябвало да приемат това, което им се предлага като възможност за прием след 7-ми клас в СУ „Св. св. Кирил и Методий“ – село Крупник, така че при нас да останат повече деца, които имат желание и намерение да учат. Надявам се, че с новите ни намерения за план-прием за професионална подготовка по предмет „Информационно обслужване на икономиката“ ще успеем да задържим по-голяма част от добрите деца“, коментира още Кълбов. Той добави, че са се спрели на този предмет, тъй като бъдещето е в информационните технологии. \r\nЛивия НИНОВА", "date": "2019.05.30", "title": "Венцислав Кълбов, СУ „Св. св. Кирил и Методий“ – Крупник: План-приемът в професионална подготовка може да реши много от проблемите в нашето учебно заведение"}
{"url": "http://www.focus-news.net/news/2019/05/30/2664447/plovdiv-kmetat-na-rayon-severen-ralyo-ralev-be-dokaran-s-beleznitsi-v-rayonnoto-kmetstvo.html", "text": "Кметът на Район „Северен” Ральо Ралев бе докаран с белезници в районното кметство, предаде репортер на  Радио \"Фокус\"-Пловдив . Той бе придружаван от маскирани служители на реда. На въпрос от журналисти защо е арестуван, Ральо Ралев отговори, че няма представа.  \r\nВ кметството влезе и адвокат Сузана Алекова, която е личен защитник на Ралев. Тя обясни, че най-вероятно районният кмет ще бъде задържан за 24 часа, докато се изяснят обстоятелствата около задържането му. Адвокат Алекова допълни, че и тя самата не е наясно защо точно е задържан, като отбеляза, че никога до сега не му се е случвало подобно нещо.  \r\nЦветана ТОНЧЕВА", "date": "2019.05.30", "title": "Пловдив: Кметът на Район „Северен” Ральо Ралев бе докаран с белезници в районното кметство"}
{"url": "http://www.focus-news.net/news/2019/05/30/2664145/smolyan-obrazovatelno-sastezanie-na-tema-az-obicham-i-poznavam-gorata-organizirat-gorskite-strukturi-v-grada.html", "text": "Днес от 10.00 часа на площад „Свобода“, Стар Център ще се проведе състезание на тема „Аз обичам и познавам гората“, в което ще вземат участие ученици от училищата на град Смолян. Това съобщиха от  Южноцентрално държавно предприятие – Смолян , които са организатор на събитието заедно с Лесозащитна станция „Пловдив“, Регионална дирекция по горите – Смолян и Професионална гимназия по „Селско, горско стопанство и туризъм – Никола Й. Вапцаров“ – гр. Чепеларе, със съдействието на Регионално управление на образованието – гр. Смолян и Община Смолян. Целта на състезанието е да се повишат познанията на децата от училищата за горите, горската екосистема и обитателите, както и по един забавен и атрактивен начин да се привлече интереса им към горската тема.", "date": "2019.05.30", "title": "Смолян: Образователно състезание на тема: „Аз обичам и познавам гората“ организират горските структури в града"}
{"url": "http://www.focus-news.net/news/2019/05/30/2664146/sliven-ogranicheno-e-dvizhenieto-na-prevozni-sredstva-nad-12-tona-po-pat-beronovo-gradets-v-uchastaka-ot-s-sadovo-do-s-gradets-poradi-namalena-nosimosposobnost-na-mostovo-saorazhenie.html", "text": "Проходими са пътищата в областта, няма нововъведени ограничения, съобщиха от  Областно пътно управление - Сливен . Движението е натоварено. Затворени за тежкотоварни автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nОграничено е движението на МПС над 12 тона по път ІІІ-7006 Бероново – Градец в участъка от с. Садово до с. Градец от км 9+645 до км 13+042 поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното платно в участъка на област Бургас. Срокът на двата ремонта до 30 юни.", "date": "2019.05.30", "title": "Сливен: Ограничено е движението на превозни средства над 12 тона по път Бероново – Градец в участъка от с. Садово до с. Градец поради намалена носимоспособност на мостово съоръжение"}
{"url": "http://www.focus-news.net/news/2019/05/30/2664133/veliko-tarnovo-ogranicheno-e-dvizhenieto-na-motorni-prevozni-sredstva-s-obshta-masa-nad-12-tona-po-pat-lozen-polski-trambesh-zaradi-namalen-gabarit-na-patnoto-platno.html", "text": "Натоварен е трафикът по основните улици и булеварди във Велико Търново, предаде репортер на  Радио „Фокус“ – Велико Търново . Времето е слънчево. Температурата на въздуха е 19 градуса. Пътните настилки са сухи. Интензивно е движението в района на пътен възел  „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“. Натоварен е трафикът и по ул. „Магистрална“ във Велико Търново, която е  част от главен път София – Варна. \r\nСухи са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.30", "title": "Велико Търново: Ограничено е движението на моторни превозни средства с обща маса над 12 тона по път Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2019/05/30/2664132/smolyan-sled-1200-chasa-dvizhenieto-shte-bade-ogranicheno-po-patya-srednogortsi-rudozem-zaradi-izvarshvane-na-vzrivni-raboti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. От 12.00 часа днес до 12.00 часа на 31 май се ограничава движението по път II-86 Средногорци – Рудозем за извършването на взривни работи в участък от 100 м при км 128, който е в средата на трасето между двете населени места. Обходният маршрут е по направлението: Средногорци – Смолян (кв. „Устово“ – кв. „Райково“) – Рудозем и обратно. На 31 май от 6.00 часа до 8.00 часа ще бъде осигурено преминаване на всички видове моторни превозни средства през участъка чрез регулиране на движението със светофарна уредба. През прохода Пампорово целогодишно е забранено движението на товарни автомобили над 3.5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. С повишено внимание трябва да се шофира по път II-86 от границата с ОПУ – Пловдив до Рожен заради ремонтни дейности по асфалтовата настилка. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино трябва да се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.30", "title": "Смолян: След 12.00 часа движението ще бъде ограничено по пътя Средногорци – Рудозем заради извършване на взривни работи"}
{"url": "http://www.focus-news.net/news/2019/05/30/2664041/pregled-na-osnovnite-temi-v-svetovniya-pechat-agentsiya-fokus.html", "text": "Последните опити за формиране на правителствена коалиция в Израел, приключването на дейността на специалния прокурор Робърт Мюлер и кризата в турско-американските отношения заради намерението на Анкара да закупи руските ракетни системи С-400 са сред темите в световния печат. \r\n*** Опозиционните партии се отказаха от правото си на изказвания срещу законопроекта, за  разпускане на  Кнесета и насрочване на нови избори, опитвайки се да изпреварят управляващата партия \"Ликуд\" и да прокарат гласуването, преди партията на Бенямин Нетаняху да е събрала достатъчно гласове за формиране на коалиция, пише израелското англоезично издание  The Times of Isarel .  \r\nKнесетът се готви да гласува за разпускане на парламента и насрочване на нови избори, ако премиерът Бенямин Нетаняху не успее да формира правителството до крайния срок. Партиите, които не участват в коалиционните преговори, заплашиха да блокират сесията на Кнесета, за да предотвратят разпускането и да дадат възможност на друг депутат да формира правителствена коалиция. Депутатите обсъждат предложението в Кнесета още от обяд. \r\nТеоретично предложението за разпускане на Кнесета, изготвено от \"Ликуд\", би могло да бъде изтеглено по всяко време преди окончателното гласуване, ако бъде постигнат компромис в създаването на правителствена коалиция. Премиерът трябва да обяви новата коалиция до полунощ, а предложението му да насрочи избори, втори за няколко месеца,  е насочено към предотвратяване на възможността президентът да нареди на някой друг да сформира правителство. \r\nПартията на рускоезичните евреи на Авигдор Либерман отхвърли \"окончателното предложение\" на Нетаняху за законопроекта за военна служба и възможността да работи със свръъхортодоксалните партии и по закона, като по този начин проправя пътя за нови избори. \r\n\"Нашето предложение е добре известно и все още е валидно\", заяви партията в кратко изявление, след като Нетаняху направи отстъпки и се съгласи да разгледа законопроекта за военната служба във варианта, предложен от Либерман. \r\nЗа 23:30 е насрочено гласуването за разпускане на Кнесета. \r\n*** Робърт Мюлер заяви, че официално затваря офиса на специалния прокурор и се оттегля от Министерството на правосъдието, за да се върне към личния живот. Той също така каза, че ако бъде призован да даде показания пред Конгреса или във всеки друг форум, той няма да говори по въпроси извън това, което е било в доклада му от около 450 страници. Мюлер каза, че иска докладът да говори сам за себе си, пише американският вестник  The Wall Street Journal \r\nВ първия си публичен коментар относно разследването на намесата на Русия в изборите през 2016 г. специалният прокурор Робърт Мюлер заяви, че политиката на Министерството на правосъдието не му позволява да обмисли обвинение в престъпление на президента Тръмп. \r\n\"Обвиняването на президента в престъплението не е вариант, който бихме могли да вземем предвид\", каза Мюлер накратко в Министерството на правосъдието в сряда сутринта, след като досега запазваше мълчание след публикуването на доклада си. \r\n\"Съгласно дългогодишната политика на Министерството (на правосъдието), президент не може да бъде обвинен във федерално престъпление\", каза Мюлер. \"Службата на специалния прокурор е част от Министерството на правосъдието.\" Той също така отбеляза: \"Ако бяхме сигурни, че президентът явно не е извършил престъпление, щяхме да го обявим.\" \r\nВ изявлението Мюлер не коментира, че някои демократи от Конгреса настояват за импийчмънт на президента. Но неговите коментари ясно показаха, че всякакви допълнителни потенциални стъпки по отношение на Тръмп трябва да дойдат от Конгреса, а не от Министерството на правосъдието. \r\nРобърт Мюлер заяви, че не вярва, че на разследването за намеса в изборите е отделено достатъчно внимание. \r\n\"Имаше множество системни усилия за намеса в изборите ни\", каза той в заключение. „Това твърдение заслужава вниманието на всеки американец. \r\nВ съобщение в социалната мрежа „Туитър“, публикувано скоро след изказването на Мюлер, президентът Доналд Тръмп каза: „Нищо не се променя от доклада на Мюлер. Нямаше достатъчно доказателства и затова в нашата страна човек е невинен. Случаят е приключен! Благодаря Ви.\" \r\nПонастоящем демократите от Конгреса провеждат няколко разследвания на президента и неговия бизнес, като някои твърдят, че докладът на Мюлер предоставя пътна карта за потенциално отстраняване от длъжност на президента. В изявление от сряда председателят на Комисията за съдебната власт Джеролд Надлер (демократ от Ню Йорк) заяви, че поради правилата на Министерството на правосъдието, които възпрепятстват наказателното преследване на действащ президент, „Конгресът трябва да отговори на престъпленията, лъжите и другите прегрешения на президента Тръмп - и ние ще го направим.“ \r\n*** Това е Денят в Израел. Премиерът Бенямин Нетаняху все още не може да изкове коалиция и да формира правителство и освен ако нещо не се промени до 00:00 в четвъртък, целият ад ще се стовари върху израелската политика, пише американското издание  Washington Examiner  в материал, представен без редакторска намеса. \r\nРазговорите за формиране на правителство попаднаха в задънена улица заради несъгласия по въпроса дали в армията трябва да служат ултра-ортодоксалните евреи. Този проблем е на дневен ред, защото Нетаняху се нуждае от подкрепата на Авигдор Либерман (бивш министър на външните работи, отбраната и др., председател на партията на десните руско-езични евреи „Наш дом Израел“, който до голяма степен предизвика разпадането на предишното правителство в Израел – бел. прев.), който има петте места в Кнесета, нужни на Нетаняху, за да премине нужната граница за формиране на правителство. Либерман настоява Израел да реализира подкрепяния от армията план за увеличаване на набора от ултра-ортодоксални евреи, но две ултра-ортодоксални партии, които контролират 16 места в парламента, настояват законът да бъде смекчен. \r\nС бързото наближаване на последния срок за постигане на споразумение (в сряда срещу четвъртък), ето трите основни варианта за развитие на ситуацията. Сделка в последната минута \r\nСпоред този сценарий, Нетаняху успява да намери начин да убеди Либерман и ултра-ортодоксалните партии да намерият компромис, който ще му позволи да формира правителство. Това ще е най-чистият от всички варианти, въпреки че може да доведе до съставянето на крехко правителство, което може да се разпадне всеки момент. Това е особено вярно, като се има предвид перспективата за надвиснало обвинение срещу Нетаняху за корупция и усилията му да приеме набор от закони за имунитет, предназначени да го предпазят от съдебно преследване. Нови избори \r\nАко Нетаняху не успее да формира коалиция, неговият резервен ход ще бъде да настоява за разпускане на Кнесета и да призове за нови избори. Това не е чудесна възможност, защото новите избори биха били скъпи и би било разрушително да накараме страната да издържи две спорни кампании в рамките на няколко месеца. Но това ще бъде следващият най-добър вариант за Нетаняху, защото след като Кнесетът гласува за разпускане, президентът Реувен Ривлин не може да поиска от съпернически политик да се опита да сформира правителство, а ранните проучвания показаха, че десни партии ще получат още повече места при евентуално прегласуване. Тотален хаос \r\nАко мнозинството от членовете на Кнесета откажат да разпуснат парламента, тогава Ривлин може да поиска от някой друг да сформира правителство, или може да даде на Нетаняху още един опит. Но ако никой не е в състояние да сформира управляваща коалиция и Кнесетът откаже да се разпусне, то това ще предизвиква тотален хаос. Ще се получи ситуация, в която никой няма да има подкрепа за формиране на правителство, но Израел няма да може да проведе нови избори с надеждата да произведе нов Кнесет, който да е способен да формира правителство. Това е най-малко вероятния от трите варианта, като се има предвид, че десните партии имат мнозинство в Кнесета и вероятно ще предпочетат новите избори като резервен вариант, но към момента тази възможност трябва поне да се разглежда като отворен въпрос. \r\n***  На среща на високо равнище за сигурността на Турция, председателствана от президента Реджеп Таийп Ердоган в четвъртък ще бъдат обсъдени последните развития около придобиването на руски зенитно-ракетни системи С-400, произведени от Русия и заплахите от САЩ за санкции, направени с цел осуетяване на споразумението, пише електронното издание на турския консервативен ежедневник  Yeni Safak . \r\nМесечната среща на Комитета по национална сигурност ще бъде проведена в президентския комплекс в Анкара и на нея ще бъдат обсъдени още започналата във вторник в Северен Ирак турска военна операция „Нокът“, както и международните отношения и вътрешните и външните въпроси в сферата на сигурността. \r\nВ дневния ред ще бъде и обезпечаването на сигурността на предстоящите местни избори в Истанбул.", "date": "2019.05.30", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/05/30/2664134/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.30", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/30/2664443/veliko-tarnovo-servityori-gotvachi-kamerierki-shivachki-i-obshti-rabotnitsi-se-tarsyat-na-pazara-na-truda-v-grada.html", "text": "Сервитьори, готвачи, камериерки, шивачки и общи работници се търсят на пазара на труда във Велико Търново. Това съобщи Бойка Ганева, началник отдел „Активна политика на пазара на труда“ в Дирекция „Бюро по труда“ – Велико Търново, предаде репортер на  Радио „Фокус“ – Велико Търново . Тя информира, че заявените свободни работни места за месец април са били 551 - или с 253 повече в сравнение с тези за месец март. По думите ѝ увеличението на свободните работни места се дължи на липса на кадри. Поради това са създадени облекчени режими за внасяне на работна ръка от други области, но засега тази практика касае основно сезонната заетост. 206 от обявените свободни работни места са били за лица без квалификация, 49 места – за специалисти, и 296 места – за лица с работническа професия. \r\nЗаетите работни места за месец парил са били 369, или с 97 места повече от месец март. Заетите работни места на първичен трудов пазар са 356 места, като от тях 136 места са за лица с работническа професия, 21 – за специалисти, а 199 места за лица без квалификация. \r\nВ края на месец април остават свободни 357 работни места, което е със 150 повече от предходния месец. \r\nПрез април са включени две безработни лица в програми за заетост и три безработни лица в мерки за заетост по реда на Закона за насърчаване на заетостта. Работилите общо по програми и мерки са 115 души. В заетост по ОП „РЧР 2014-2020″ са включени общо 8 безработни лица, в т.ч. по схема „Обучения и заетост“ – 4 безработни лица, по схема „Младежка заетост“ – 2 безработни младежи, по схема „Родители в заетост“ – едно лице и по Проект „Работа“ – едно безработно лице. \r\nНадежда КРЪСТЕВА", "date": "2019.05.30", "title": "Велико Търново: Сервитьори, готвачи, камериерки, шивачки и общи работници се търсят на пазара на труда в града"}
{"url": "http://www.focus-news.net/news/2019/05/30/2664046/pilot-zagina-pri-aviokatastrofa-kray-maglizh-obzor.html", "text": "Пилот загина при авиоинцидент в землището на мъглижкото село Юлиево. Директорът на Специализираното звено за разследване на авиационни събития (СЗРАС) към Министерството на транспорта Христо Христов съобщи, че загиналият пилот е изпълнявал авиохимически полет с мотоделтапланер, при който е обработвал земеделска земя, след което се е ударил в дърво при аварийно кацане. Той отбеляза, че мъжът е бил около 60-годишен и с дългогодишен житейски професионален опит в летенето. Пилотът е бил собственик на клуб за делтапланеризъм в Казанлък. Обучавал е много пилоти, като е произвеждал и леки летателни средства. Христов подчерта, че загиналият мъж е бил добре запознат с конструирането на мотоделтапланерите.  \r\nРазследването по случая бе поето от Националната следствена служба – София. Като основна причина за авиокатастрофата се разглежда версията за техническа повреда на мотоделтапланера, но докато не излезе назначената авиотехническата и съдебно медицинска експертиза не може да се твърди със сигурност каква е причината. Към момента са разпитани свидетели и очевидци и е направен оглед на местопроизшествието. \r\nОт прокуратурата в Стара Загора съобщиха, че е образувано досъдебно производство, като са иззети документи за техническото състояние на мотоделтапланера и други документи от фирма „А.Д.Д.“ в Казанлък, чиято собственост е летателното средство.  \r\n„Фокус“ припомня: През 2016 година, при падане с такова летателно средство, в Казанлъшко загинаха двама души. Това е четвъртият инцидент от началото на тази година. Първият беше на 2 април, на територията на Република Северна Македония, където загинаха четирима души, вторият беше на 20 април в село Оризари, където загинаха двама души, а третият беше на 26 май край Ихтиман, където загинаха мъж и жена. \r\nИрина ИВАНОВА", "date": "2019.05.30", "title": "Пилот загина при авиокатастрофа край Мъглиж (ОБЗОР)"}
{"url": "http://www.focus-news.net/news/2019/05/30/2664045/reuters-nay-malko-trima-sa-zaginali-i-16-dushi-se-izdirvat-sled-potavane-na-turistichesko-korabche.html", "text": "Най-малко трима души са загинали, а шестнадесет са изчезнали, след като туристическо корабче се е преобърнало в унгарската столица в сряда с десетки хора на борда. Започнала  е спасителна операция, съобщиха държавната информационна агенция MTI и други медии, цитирани от  Reuters . \r\nКорабчето е било закотвено близо до сградата на унгарския парламент и според съобщенията е била ударено от друг туристически кораб, след което се е обърнало и е потънало при сложни метеорологични условия и силна буря. \r\nАгенция MTI е заявила, че корабчето е превозвало 34 души, включително екипаж, предимно азиатски туристи. Държавната телевизия съобщи, че на борда е имало 32 туристи и двама души екипаж. \r\nДо момента са спасени 15 души, като трима са загинали и шестнадесет се издирват, съобщиха държавни медии, позовавайки се на властите.  Юлиян Марков", "date": "2019.05.30", "title": "Reuters: Най-малко трима са загинали и 16 души се издирват след потъване на туристическо корабче"}
{"url": "http://www.focus-news.net/news/2019/05/30/2664044/afp-ungarsko-turistichesko-korabche-s-34-dushi-na-borda-e-potanalo-v-budapeshta.html", "text": "Унгарско туристическо корабче с 34 души на борда се е преобърнало и потънало в Дунав близо до емблематичната сграда на парламента в сърцето на унгарската столица Будапеща, предава  AFP .  \r\nНяколко пътници са били спасени, но водолазите издирват изчезнали хора. \r\nРайонът на реката, където се е случил инцидентът, е затворен от властите. Длъжностните лица и полицията не са направили официални изявления, за да дадат информация за произшествието.  Юлиян Марков", "date": "2019.05.30", "title": "AFP: Унгарско туристическо корабче с 34 души на борда е потънало в Будапеща"}
{"url": "http://www.focus-news.net/news/2019/05/30/2664042/predstoyashti-sabitiya-v-stranata-za-30-may-agentsiya-fokus.html", "text": "***                           \r\nОт 20.00 часа президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение, който ще се проведе в Дом 2 на резиденция „Бояна“. \r\n***                           \r\nОт 09.00 часа ще започне седмичното заседание на Народното събрание. \r\n***                           \r\nОт 10.10 часа министърът на регионалното развитие и благоустройството Петя Аврамова ще участва в Международната архитектурна конференция SHARE Sofia, която ще се състои в зала 9 на НДК. Началото му е в 09.20 часа. Заедно с форума, под патронажа на министър Петя Аврамова се провежда конкурсът „Български архитектурни награди“. Той ще се проведе от 10.00 часа в Зала 8 на НДК. \r\n***                           \r\nОт 11.00 часа министърът на околната среда и водите Нено Димов ще участва в представянето на нова система за предоставяне на информация на обществеността за качеството на атмосферния въздух (КАВ) в реално време, разработена от Изпълнителната агенция по околна среда (ИАОС). Представянето ще се състои в сградата на МОСВ на бул. „Княгиня  Мария Луиза“ 22, зала 103. \r\n***                           \r\nОт 16.00 часа в сградата на общината министър Николина Ангелкова и министърът на туризма на Арабска република Египет д-р Рания Ал-Машат ще подпишат Меморандум за разбирателство между Министерството на туризма на Република България и Министерството на туризма на Арабска република Египет. В събитието ще участва и кметът на Бургас Димитър Николов.  \r\n***                           \r\nОт 10.00 часа в сградата на АПИ на бул. „Македония“ №3 началникът на отдел „Пътна полиция“ в ГДНП комисар Росен Рапчев,  Радослав Влахов, член на УС на Агенция „Пътна инфраструктура“, инж. Иван Досев, директор на дирекция „Пътно поддържане“ в АПИ ще дадат пресконференция, във връзка с организацията на движение през летните месеци. \r\n***                           \r\nОт 11.00 часа в Министерството на здравеопазването ще се проведе пресконференция по повод Световния ден без тютюнопушене 2019 г., който тази година преминава под мотото „Здраве за белите дробове без тютюн“.  \r\n***                           \r\nОт 09.00 часа 22-ри състав на Специализирания наказателен съд ще заседава по делото срещу Светогор Д., Радослав Р. и Ивайло Г., на които са повдигнати обвинения за рекет. \r\n***                           \r\nОт 09.30 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група. \r\n***                           \r\nОт 09.30 часа 3-ти състав на Специализирания наказателен съд ще заседава по делото срещу Богдан К., Александр Щ. и Цветомир В., на които са повдигнати обвинения за организиране и ръководене на организирана престъпна група. \r\n***                           \r\nОт 09.30 часа ще се проведе заседание на Пленума на Висшия съдебен съвет. \r\n***                           \r\nОт 10.00 часа ще започне редовното заседание на Столичния общински съвет. \r\n***                           \r\nОт 10.00 часа в хотел „Хилтън“ ще бъде представен годишният мониторингов доклад „Антикорупционни институции: тенденции и практики“ на фондация „Антикорупционен фонд“. \r\n***                           \r\nОт 10.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за образуване и ръководене на организирана престъпна група. \r\n***                           \r\nОт 10.00 часа в сградата на КЕВР ще се проведе открито заседание за обсъждане на доклад относно заявление от „Газинженеринг” ООД за утвърждаване на цени за разпределение на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа за територията на община Долни Дъбник за периода 2019 – 2023 г.  \r\n***                           \r\nОт 10.30 часа 18-и състав на Специализирания наказателен съд ще заседава по делото срещу Красимир К., Славчо А. и Галина А., на които са повдигнати обвинения за образуване и ръководене на организирана престъпна група. \r\n***                           \r\nОт 11.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за образуване и ръководене на организирана престъпна група. \r\n***                           \r\nОт 11.00 часа в ресторант La Cassa ще се проведе годишната пресконференция на „Екопак България“. \r\n***                           \r\nОт 11.30 до 13.00 часа фондация „МС Общество – България“ ще проведе информационна акция  във фоайето на Народното събрание на пл. „Народно събрание“ №2. 1. Акцията цели да привлече вниманието на народните представители и политиците към нуждата от подкрепа на пациентите с множествена склероза и необходимостта от повишаване информираността на обществото относно коварното заболяване, което всяка година води до влошаване качеството на живот на много хора. \r\n***                           \r\nОт 12.00 часа в Заседателна зала 1 на СУ „Св. Климент Охридски“ ще се проведе среща на общността на хората с множествена склероза, на която ще бъдат обсъдени проблемите и нуждите на пациентите с МС, ще се обърне внимание на скритите симптоми на болестта и всички желаещи ще могат да зададат своите въпроси към лекторите невролози. \r\n***                           \r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и Георги М., на които са повдигнати обвинения за организиране и ръководене на организирана престъпна група. \r\n***                           \r\nОт 13.30 часа 15-и състав на Специализирания наказателен съд ще заседава по делото срещу Атанас М., Селим К. и др., на които са повдигнати обвинения за образуване и ръководене на организирана престъпна група. \r\n***                           \r\nОт 15.30 часа по време на редовно заседание на парламентарната Комисия по здравеопазването ще се проведе дискусия за проблемите на хората с множествена склероза. \r\n***                           \r\nОт 17.00 часа в парка зад Националния дворец на културата ще започне концерт по повод Световния ден на множествена склероза. \r\n***                           \r\nОт 17.30 часа Ловчанският митрополит Гавриил ще открие поредна изложба от благотворителната синодална кампания „Деца рисуват за деца“ във фоайето пред Балната зала на хотел „Интерконтинентал”. \r\n***                           \r\nОт 18.30 часа в Регионалния исторически музей ще бъде представена книгата „Петър Папакочев: Паметта на светлината“, посветена на фотографа-художник Петър Папакочев, работил след Втората световна война до началото на XXI в. \r\n***                           \r\nОт 18.45 часа в хотел „Рамада“ ще се проведе конференция на тема „Палестина“ организирано от посолствата на Иран, Палестина, Сирия, Алжир и Ирак в България.  \r\n***                           \r\nОт 19.00 часа в Централния военен клуб ще се състои единадесетата церемония по връчването на наградите за научни постижения на Министерството на образованието и науката (МОН) „Питагор“. \r\n***                           \r\nОт 19.00 часа в хотел „Маринела“ ще се състои церемонията по връчване на годишните награди „Застраховател на годината“, „Пенсионноосигурително дружество на годината”, „Застрахователен брокер на годината” за 2018 година. \r\n*** \r\nВ 17.00 часа в зала ''Коста Форев'' на Градската библиотека ще състои откриването на самостоятелна изложба ''Детство мое'' на Радостина Грудлева, петокласничка в ОУ „Петко Каравелов” и  детско ателие „Пъстроцвет”.  \r\n***                           \r\nОт 17.00 часа в парк „Ротонда“ ще започне експериментална Младежка Арт Вечер - синтез между музика, театър и изобразително изкуство. \r\n***                           \r\nОт 11.00 часа в зала \"22 септември\" на общината ще се проведе церемонията по награждаване на спечелилите ученици в Конкурса за превенция на наркоманиите. \r\n***                           \r\nОт 12.30 часа в Експоцентър „Флора“ ще бъде открита Националната конференция „Почти нулевоенергийни сгради“. На събитието зам.- министър Жечо Станков ще представи програма „Възобновяема енергия, енергийна ефективност и енергийна сигурност“, финансирана от финансовия механизъм на Европейското икономическо пространство 2014-2021. \r\n***                           \r\nОт 09.30 часа в Руския център на Варненския свободен университет „Черноризец Храбър“ ще бъде открит студентският научен форум „Държавност и дипломация – 140 години по-късно“, организиран от Студентския съвет и факултет „Международна икономика и администрация“ на ВСУ. Специален гост на форума ще бъде генералният консул на Руската федерация във Варна Владимир Климанов. \r\n*** \r\nОт 14.00 часа, в сградата на НЧ „Съзнание – 1926“ в Белослав ще се проведе информационна среща, посветена на международната изследователска експедиция „АБОРА IV”. \r\n***                           \r\nОт 18.15 часа в галерия „Тереза Зиковска” ще бъде открита фотографската изложба „Генерална репетиция” на Стелиан Ганчев. В галерията ще се проведе и открит урок на кино школа „Братя Люмиер”, който ще бъде на тема „Монтажът – мост и метафора”. \r\n*** \r\nОт 09.00 часа в голяма зала на Община Велико Търново ще се проведе редовна сесия на ОбС – Велико Търново. \r\n***                           \r\nОт 10.30 часа в Регионалния пресклуб на БТА ще се проведе пресконференция на Бюрото по труда. \r\n***                           \r\nОт 11.00 часа в парк „Марно поле“ ще бъде открита скулптурна композиция, изработена от школата по керамика при Младежки дом.  Събитието е по повод 50-годишния юбилей на Младежкия дом. \r\n***                           \r\nОт 14.15 часа в двора на ОУ „Св. Патриарх Евтимий“ ще се проведе обучение по международната програма „Виждам те. Виждаш ме” за безопасна интеракция между велосипедистите и камионите на пътя. \r\n*** \r\nОт 17.30 часа в ИЗ „Рафаел Михайлов“  ще бъде открита изложбата „Цветна рапсодия“ с автор Дочка Михова. Ще има и концерт на струнен оркестър „Колегиум Силания“.  \r\n*** \r\nОт 17.30 часа в НЧ „Надежда-1869“  ще бъде открита изложба творби от фонд на ХГ „Борис Денев“.  \r\n*** \r\nОт 19.00 часа в Клуб 7  ще се проведе „Да поиграем на карти с твореца“ – женско творческо събитие.  \r\n***                           \r\nОт 10.00 часа в спортна зала „Фестивална“, заместник-кметът Венци Пасков ще открие Турнир за купата на ППМГ „Екзарх АНтим I” - футбол на малки вратички за момчета от 5-7 клас. От 17.00 часа кметът на Община Видин Огнян Ценков ще награди победителите в турнира. \r\n***                           \r\nОт 15.00 часа кметът на Общината Огнян Ценков ще посети складовата база на Община Видин, намираща се до крепостта „Баба Вида“.  \r\n*** \r\nОколо 13.00 часа омбудсманът Мая Манолова ще се срещне с лекари и медицински специалисти от МБАЛ „Христо Ботев“ във Враца. Манолова ще разгледа ремонтните дейности в АГ отделението, което бе в трагично състояние.  \r\n***                           \r\nОт 17.30 часа в НЧ „Светлина“ ще се състои срещата на кмета на Община Враца с ръководителите на 73-тия НТП „По пътя на Ботевата чета – Козлодуй-Околчица“. \r\n***                           \r\nОт 19.00  на откритата сцена пред Община Враца ще се проведе концерт на Симфониета Враца. \r\n***                           \r\nОт 18.30 часа в салона на НЧ „Напредък 1869“ ще се състои юбилеен концерт по повод 150 години от създаването на читалището. \r\n***                           \r\nОт 18.30 часа в концертна зала на Младежкия център с моноспектакъл на Пенчо Иванов по текстове на Генчо Златев и Пенчо Иванов ще бъде отбелязана  80-ата годишнина на поета Генчо Златев. \r\n*** \r\nОт 13.30 часа Регионална библиотека „Н. Й. Вапцаров“ ще открие обновения Детски отдел по проект „Библиотеката и децата – заедно можем повече”. \r\n*** \r\nОт 17.00 часа в читалище „Никола Йонков Вапцаров 1924“ омбудсманът Мая Манолова ще присъства на тържественото честване на 45-годишнината на Детска градина „Славейче“. \r\n***                           \r\nОт 14.00 часа в Районния съд ще се проведе заседание по делото срещу животновъда Петър Пищалов, който е обвинен за смъртта на коне в Осоговска планина. \r\n***                           \r\nОт 10.00 часа в заседателната зала на Община Ловеч ще започне редовното заседание на Общински съвет - Ловеч. \r\n***                           \r\nОт 14.00 часа на пл. „Екзарх Йосиф I” пред кино „Космос“ ще се проведе тържество с игри и изненади по повод 1 юни – Международния ден на детето. \r\n***                           \r\nОт 17.00 часа в Драматичния театър ще започне празничен концерт по повод 50 г. от създаването на ДГ № 4 „Калинка”. \r\n***                           \r\nОт 16.30 часа в Регионалния исторически музей ще бъде открита изложбата „Песента на дървото“. \r\n***                           \r\nОт 09.30 часа в зала „Панорама“ ще се проведе заседание на Общински съвет Перник. \r\n***                           \r\nОт 10.30 часа на откритата сцена в града ще се играе представлението на „Приказка за юначета с празни тумбачета“. \r\n***                           \r\nОт 09.00 часа ще започне редовното заседание на Общински съвет – Пловдив. \r\n*** \r\nВ 09.30 часа в зала 10 на Окръжния съд ще се проведе заседание по делото срещу Илия Ст., обвинен в умишленото убийство на научен сътрудник в Институт по растителни генетични ресурси гр. Садово. \r\n*** \r\nВ 10.00 часа в зала 2 на Районния съд ще се проведе заседание по делото срещу Любка К.-Д., обвинена  от Софийска районна прокуратура, че пред надлежен орган на властта – с жалба до Главния прокурор на република България, е набедила трима души за изнудване, като е знаела, че те са невинни. \r\n***                           \r\nОт 10.00 часа на Гребната база, при футболните игрища на Младежки център, ще се проведе деветото издание на футболния турнир под надслов „Живей истински!“. \r\n***                           \r\nОт 14.00 часа в I-ва Аудитория на Медицински университет – Пловдив ще бъде открита третата национална конференция „Общественото здраве - капиталът на бъдещето“.  \r\n***                           \r\nОт 17.00 часа на мястото, където се е намирало първото летище на Пловдив на бул. „Освобождение“ № 76 ще бъде открита изложбата на Националния военноисторически музей „Музеят – неочакван, отворен, споделен“. \r\n***                           \r\nОт 17.00 часа  в Художествена галерия колекция „Дарение Светлин Русев“ ще се състои концерт на китариста Росен Балкански. \r\n***                           \r\nОт 16.00 часа на площад „Независимост“ ще се проведе кампанията „Бъди войник“ на Министерството на отбраната. \r\n***                           \r\nОт 18.30 часа в залата на Общинския културен център ще започне концерт на Представителния ансамбъл на Въоръжените сили и на Представителния духов оркестър на Военноморските сили.  \r\n***                           \r\nОт 10.30 часа на стадиона в града ще се проведе юбилейното 20-о състезание на младежките противопожарни отряди  „Млад огнеборец”. \r\n***                           \r\nОт 11.00 часа в хотел „Дунав плаза“ ще се състои тържествената церемония по връчването на наградите на КРИБ за  „Социално отговорна компания-партньор на община за 2018 г.“  област Русе. \r\n*** \r\nОт 9.30 часа на крепостта „Калето“ проф. Николай Овчаров ще представи намерен частичен надпис на I Италийски легион и находки от обсадата на Граф Дракула през 1461 година.  \r\n***                           \r\nОт 10.00 часа в „Амфитеатър”  –  Нов център ще се проведе общинско и областно състезание „Защита при пожари, бедствия  и извънредни ситуации“  Смолян – 2019. \r\n***                           \r\nОт 10.00 часа ще започне редовното заседание на Общински съвет – Смолян. \r\n***                           \r\nОт 10.00 часа на площад „Свобода“, Стар Център ще се проведе състезание на тема „Аз обичам и познавам гората“, в което ще вземат участие ученици от училищата на града.  \r\n***                           \r\nОт 17.00 часа в Регионалния драматичен театър „Николай Хайтов“ ще започне концертът „125 години щастливи детски усмивки“ по повод 125 години предучилищно  \r\nобразование в Община Смолян. \r\n***                           \r\nОт 18.00 часа в Кукления театър ще започне вечер, посветена на 75 – годишнината на поета Таньо Клисуров и представяне на новата му книга „Мерено и немерено“ (в стих и проза). \r\n***                           \r\nОт 18.00 часа в залата на Международния младежки център ще се проведе среща с телевизионния журналист Антон Хекимян. Срещата е част от поредицата под надслов „Красивите лица на Стара Загора“. \r\n***                           \r\nОт 9.00 часа в зала 363 на община Шумен ще се състои заседание на Общинския съвет.  \r\n***                           \r\nОт 9.30 часа в Окръжен съд- Шумен ще се състои заседание по делото „Хитрино“.  \r\n***                           \r\nОт 10. 30 часа в градинката пред НЧ \"Тодор Петков 1963\" ще се състои акция „За да няма страх, спазвай пътния знак“.", "date": "2019.05.30", "title": "Предстоящи събития в страната за 30 май (Агенция „Фокус“)"}
{"url": "http://www.focus-news.net/news/2019/05/30/2664048/nezavisimaya-gazeta-sblizhavaneto-mezhdu-rusiya-i-yaponiya-prechi-na-pentagona.html", "text": "Сближаването между Русия и Япония пречи на Пентагона, коментира руският вестник  “Независимая газета“ . \r\nМинистрите на външните работи и отбраната на Руската федерация Сергей Лавров и Сергей Шойгу ще проведат среща в Токио на 30 май  във формат 2 + 2 със съответните си японски колеги. Първоначално Токио искаше да обсъди китайската военна заплаха в такъв диалог, но Москва отказа. Ето защо дискусията ще се съсредоточи върху проблемите на сигурността в региона, по-специално ядрената програма на КНДР, която засяга и двете страни. Токио протестира срещу присъствието на руските войски в Южните Курили, а Москва е загрижена за разполагането на американски елементи на противоракетната отбрана близо до границите на Руската федерация. Тъй като няма съгласие по териториалния въпрос, страните вероятно ще се съсредоточат върху съвместното икономическо развитие на оспорваните острови. \r\nЯпонско-руските отношения се колебаят в диапазона \"топло - студено\". Японският премиер Шиндзо Абе направи опит да постигне подписването на мирен договор и уреждането на различията с помощта на руския президент Владимир Путин. Многократните срещи на двамата лидери помогнаха за облекчаване на напрежението, породено от спорните острови. Двустранният диалог 2 + 2 също е стъпка към сближаването на двете сили, от които зависи в голяма степен сигурността в Азиатско-тихоокеанския регион. Според Министерството на външните работи на Руската федерация на предстоящата среща страните ще обсъдят актуални въпроси на глобалния и регионален дневен ред, включително развитието на ситуацията около Корейския полуостров, Сирия, въпросите на неразпространението, контрола на оръжията, както и сътрудничеството в борбата с новите предизвикателства и заплахи. \r\nСтрува си да се обърне внимание на факта, че между силите за сигурност е постигнато известно взаимно разбиране. И не само на министерско равнище. Генерал-лейтенант Юаса Горо, началник на щаба на сухопътните сили на Японските сили за самоотбрана беше на посещение в Русия. Той обсъди перспективите за военно сътрудничество с генерал Олег Салюков, главнокомандващ на сухопътните войски на Русия. Гостът посети Военно-учебно-научния център на Общовойсковата академия. \r\nНо тъй като междудържавните отношения до голяма степен зависят от волята на двамата лидери, те остават крехки. В края на крайщата, нито Путин, нито Абе ще останат на власт завинаги. Обективната реалност е, че Токио и Москва изповядват различни ценности. Япония е свързана със Запада с хиляди нишки. Нищо чудно, че водещият мозъчен тръст в Австралия, Институтът Лоуи, обяви Япония за лидер на либералния ред в Азия. А руската власт е привързана към авторитарните методи на управление. \r\nНещо повече, не без основание Москва счита военния съюз на Япония със САЩ за сериозна пречка за установяването на силни мирни отношения с Токио. Американските военни планове в региона подкопават доверието на Москва в изявленията на японските политици. \r\nВ разговор с вестника Валери Кистанов, ръководител на Центъра за японски изследвания към Института за далекоизточни изследвания на Руската академия на науките, каза: „Разговорите във формат 2 + 2 ще се проведат при затворени врати. Япония отказва да разкрие съдържанието на преговорите. Въпреки това е ясно, че проблемът със сигурността ще заеме важно място. Те ще говорят за темите, които Путин и Абе ще обсъждат на предстоящата среща през юни на срещата на високо равнище на Г-20 в Япония. \r\nРусия е загрижена за предстоящото разполагане на елементи на американската система за противоракетна отбрана в Япония. Една от тези инсталации ще бъде разположена близо до руска територия. Въпреки че японците твърдят, че тези средства са предназначени да предпазват от севернокорейски ракети, Москва не може да игнорира тези стъпки от Токио и Вашингтон, подчерта експертът. \r\nТъй като не е възможно да се постигне напредък в разрешаването на териториалния спор, страните вероятно ще обърнат повече внимание на перспективите за съвместна икономическа дейност на Южните Курили. Вече са определени насоките на сътрудничество. Остава да се разработи правна рамка за него, заключи Кистанов. \r\nВъв всеки случай, Токио смята, че контактите във формат 2 + 2 с Русия създадоха добър прецедент за разрешаване на конфликти с Пекин. Както съобщава японската агенция Kyodo, японското правителство предлага на Китай редовно да се среща с външните министри и министрите на отбраната. Така Токио се надява да постигне деескалация на ситуацията в Източнокитайско море, където всяка страна претендира за суверенитет над необитаемите острови Сенкаку. Пекин все още не е отговорил на тази инициатива.  Юлиян Марков", "date": "2019.05.30", "title": "„Независимая газета“:  Сближаването между Русия и Япония пречи на Пентагона"}
{"url": "http://www.focus-news.net/news/2019/05/30/2664043/", "text": "Кнесетът (израелският парламент) одобри закона за саморазпускане на второ и трето четене с мнозинство от гласовете в първите минути на четвъртък и назначи първите повторни парламентарни избори в Израел на 17 септември, заяви председателят на израелския парламент Юли Еделщайн след гласуване, предава  TACC . \r\n\"Кнесетът одобри закона за саморазпускане, 74 депутати гласуваха за него, 45 депутати гласуваха против. В 21-ия Кнесет ще се проведат още две заседания преди разпускането му\", каза той.  \r\nЗаконът за военната служба, който предвиждаше набиране в армията и на ултраортодоксалните евреи се оказа една от непреодолимите пречки за формиране на правителствена коалиция.  Юлиян Марков", "date": "2019.05.30", "title": "ТАСС: Израелският парламент се саморазпусна, защото не можа да сформира правителство"}
{"url": "http://www.focus-news.net/news/2019/05/30/2664049/na-kmeta-na-obshtina-bozhurishte-shte-bade-povdignato-obvinenie-za-dlazhnostno-prestaplenie-obzor.html", "text": "На кмета на Община Божурище Георги Димов, който беше арестуван на 28 май, ще бъде повдигнато обвинение за длъжностно престъпление заради злоупотреби при сделки с имоти. Другите задържани при акцията на КПКОНПИ и СДВР - заместникът-кметът и началникът на отдел \"Общински имоти\" в общината, ще получат обвинение заради документи с невярно съдържание. През октомври 2018 г. кметът лично внесъл в общинския съвет предложение за продажбата на 4 имота частна общинска собственост чрез търг с тайно наддаване. Земите се намират в село Гурмазово. На 7 декември граждани се свързали с председателя на общинския съвет, за да му съобщят, че на сайта на общината се появила обява, която съдържала необходимите документи за участие, но срокът за закупуване и продаване на документите обаче изтичал същия ден. В рамките на един ден били сключени договори за продажба с новите собственици - три фирми и едно физическо лице. Едно от дружествата е с пълномощник бащата на кмета. Имотите били продадени за 2,16 лв./кв. м., а гранични на общинските земи струват по 40-50 евро на квадрат.  \r\nГоворителят на Специализираната прокуратура Сийка Милева съобщи, че кметът Георги Димов ще бъде задържан за 72 часа, като освен постоянен арест, прокуратурата ще поиска и неговото отстраняване от длъжност. Другите обвиняеми ще бъдат освободени срещу гаранции. Милева обясни, че след проверките е станало известно, че Георги Димов е изтеглил кредит от 1 млн. лв. при годишна заплата малко над 20 хил. лв., а освен това има и сключен договор за автомобил на лизинг. „Към момента тече проверка кога е изтеглил кредита“, каза още тя. \r\nОт своя страна, наблюдаващият прокурор Генка Брезашка обясни, че може да има и други лица, които да бъдат привлечени като обвиняеми. \r\nАгенция „Фокус“ припомня: На 28 май полицията арестува кмета на Божурище Георги Димов, зам.-кмета Габриела Дончева и секретаря на общината Цветелина Димитрова заради злоупотреби при сделки с имоти. Те бяха задържани след акция на Специализираната прокуратура, КПКОНПИ и СДВР заради информация, че 4 общински имота в Божурище са продадени чрез манипулиран търг, с което Общината е ощетена с близо 8 млн. лв. \r\nОт своя страна, Димов коментира, че случилото се е единственото, което опозицията може да приложи като действие срещу един успешен кмет като него, който за 4 години е успял да промени цялата община. „Моята молба е единствено максимално бързо да приключи всичко, да се установи моята невинност и да се залавям за работа. Изключително много работа ме чака тази година“, коментира Димов. Той увери, че няма никакви притеснения относно разследването. \r\nЦветилена СИМЕОНОВА", "date": "2019.05.30", "title": "На кмета на Община Божурище ще бъде повдигнато обвинение за длъжностно престъпление (ОБЗОР)"}
{"url": "http://www.focus-news.net/news/2019/05/30/2664051/the-guardian-leybaristite-shte-podkrepyat-vtori-referendum-pri-vsyaka-sdelka-za-brekzit.html", "text": "Джереми Корбин е обещал, че лейбъристите ще подкрепят втори референдум за всяка сделка за Брекзит, представена в парламента, но предупреди за \"умишлено разпалвано разделение\", докато се опитва да успокои настроенията сред висшите партийни фигури в собствената си партия, пише британският вестник  The Guardian . \r\nРъководителят на лейбъристите, който е на посещение в Дъблин, за да се срещне с ирландския премиер Лео Варадкар в четвъртък, заяви, че неговата партия ще \"направи каквото е необходимо, за да спре катастрофалния изход без сделка\" и каза, че лейбъристите ще работят и с другите партии, за да блокират избирането на  нов министър-председател на „брекзитиър“, който би могъл да извади Великобритания от ЕС без споразумение. \r\n\"Изправени пред заплахата от напускане без сделка и премиер без мандат, единственият изход от кризата около Брекзит, който разкъсва страната ни, сега е да се попитаме отново хората\", каза той, като говореше преди посещението си в Ирландия. \r\n„Нека хората да решават бъдещето на страната, или на общи избори, или чрез публично гласуване на всяко споразумение, договорено от парламента. За лейбъристите всеки резултат трябва да работи за цялата ни страна, а не само за една част на това съзнателно разделено общество“, заяви Корбин. \r\nВ горните ешелони на партията бушува ожесточена спор относно отговора на европейските избори, който показа, че партията е поставена на трето място зад Брекзит партията и либералдемократите. \r\nДвама от най-близките съюзници на Корбин, Джон Макдонел и Даян Абът, публично заявиха, че напълно подкрепят втори референдум. Кейр Стармър, министър в сянка за Брекзит и Емили Торнбъри, външният министър в сянка, също заявиха, че ще подкрепят аргументите на партията за втори референдум. \r\nТом Уотсън, заместник-председателят, беше още по-остър, като заяви, че подкрепя идеята за гласуване на всички членове или специална конференция, която незабавно да промени политиката, за да подкрепи втория референдум. \r\nВ сряда Уотсън публикува анкета на членове на лейбъристката партия и нейни поддръжници, проведена след обявяване на резултатите от изборите. \"Като заместник-лидер ще ги подкрепя, за да се случи това\", пише той. \r\nПо-нататъшен натиск идва както от шотландското, така и от уелското крило на партията , като лидерите на двете крила твърдят, че сега са твърдо ангажирани с втори референдум при всякакви обстоятелства.  Юлиян Марков", "date": "2019.05.30", "title": "The Guardian: Лейбъристите ще подкрепят втори референдум при „всяка сделка за Брекзит“"}
{"url": "http://www.focus-news.net/news/2019/05/30/2664052/the-independent-sayuznitsi-na-boris-dzhonsan-zayaviha-che-protsesat-sreshtu-nego-e-prednaznachen-da-obarne-izhoda-ot-referenduma.html", "text": "Съюзниците на Борис Джонсън осъдиха решението Борис Джонсън да бъде призован в съда, за да се изправи срещу обвиненията, че той е излъгал обществото по  време на кампанията за референдума през 2016 г., когато заяви, че Великобритания дава по 350 млн. паунда на седмица на Брюксел, пише британският вестник  The Independent . \r\nВодещият в състезанието за лидерство на консерваторите може да бъде изправен пред съдебен процес за предполагаема „лъжа и подвеждане на британската общественост“ за последиците от Брекзит. \r\nНо един негов помощник каза, че частното обвинение, финансирано от „тълпата“, повдигнато от Марк Бол, е „нищо по-малко от политически мотивиран опит да се обърне Брекзит и да смаже волята на хората“. \r\nА съперниците в надпреварата за наследяване на Тереза Мей като премиер изразиха загриженост, че намесата на разследващите може да има смразяващ ефект върху демократичния дебат. \r\nОкръжният съдия Маргот Колман призова Джонсън да се яви в Уестминстърския съд, за да се изправи пред три обвинения в нарушение на държавната служба, които той отрича. В решението си тя каза, че съдът ще проведе предварително изслушване и делото ще бъде изпратено на втора инстанция за разглеждане. \r\nЧлен на лагера на Джонсън каза: „Ищецът открито е признал, че неговият план е да отмени референдума чрез правно предизвикателство и той очевидно възнамерява да се опита да подкопае един човек, който наистина може да осигури Брекзит“. \r\n\"Решението за издаване на призовки е извънредно и е удар в лицето на стотици години британска демократична традиция.\" \r\nДжейкъб Рийс-Мог, който подкрепя Борис Джонсън за лидер на Торите, каза: „Това е опит да се използват съдилищата за постигане на политически цели, което, според мен, не е нито правилно, нито честно.Това намесва съдилищата в нещо, което не е тяхна област. Нуждаем се от съдилища и политици, които да се уважават взаимно, а това е злоупотреба с правосъдието и е тревожно. Това е организирано от хора, които са недоволни от резултат от референдума.\"  Юлиян Марков", "date": "2019.05.30", "title": "The Independent: Съюзници на Борис Джонсън заявиха, че процесът срещу него е предназначен да обърне изхода от референдума"}
{"url": "http://www.focus-news.net/news/2019/05/30/2664444/a1-on-makedoniya-udalzhiha-myarkata-za-zadarzhane-na-19-te-politsai-arestuvani-v-severno-kosovo.html", "text": "Мерките за задържане на 19 полицаи, арестувани при акцията на спечастите РОСУ в Северно Косово, бяха удължени за срок от още 48 часа, предава македонската електронна медия  A1 On , като се позовава на местни медии. \r\nОкончателното решение за удължаване на задържането се очаква да бъде потвърдено в петък.Съдията в предварителното производство Арбен Хоти подчерта, че решението не е взето днес поради големия брой задържани при акцията от вторник. \r\nПо-рано кметът на Зубин Поток Сърджан Вулович заяви, че всички шестима цивилни от сръбски произход, които са били арестувани, вече са освободени.  Тереза Герова", "date": "2019.05.30", "title": "A1 On (Македония): Удължиха мярката за задържане на 19-те полицаи, арестувани в Северно Косово"}
{"url": "http://www.focus-news.net/news/2019/05/30/2664053/reuters-sedem-sa-veche-zaginalite-sled-potavaneto-na-korabche-v-dunava-v-budapeshta.html", "text": "Седем души са загинали в резултат на преобръщане на развлекателно корабче по река Дунав в центъра на Будапеща, предава  Reuters . \r\nСпоред унгарската агенция MTI на борда може да е имало 34 души. \r\nПо-рано се съобщаваше за трима починали и 16 изчезнали. Беше отбелязано, че други 14 туристи са успели да спасят. \r\nСпоред информация от Унгарската спасителна служба, сред жертвите са предимно граждани на Източна Азия. Според Reuters на борда e имало южнокорейски граждани. Според спасителната служба сблъсъкът на две развлекателни корабчета е станал близо до унгарския парламент. Спасителните работи се усложняват от лошите метеорологични условия и бурното течение на реката. \r\nСпоред AFP южнокорейското външно министерство е потвърдило за смъртта на седем техни граждани. \r\nВВС пише, че корабчето е било  предназначено за развлекателни пътувания, имало е две палуби и било с капацитет 45 души.  Юлиян Марков", "date": "2019.05.30", "title": "Reuters: Седем са вече загиналите след потъването на корабче в Дунава в Будапеща"}
{"url": "http://www.focus-news.net/news/2019/05/30/2664057/bsp-se-zavrashta-v-parlamenta-s-iskane-na-ostavkata-na-finansoviya-ministar-vladislav-goranov-obzor.html", "text": "ПГ на „БСП за България“ се завръща в парламента с искане на оставката на финансовия министър Владислав Горанов. Това стана ясно след заседание на групата, което се проведе от 10.30 часа в централата на партията на „Позитано“ 20. Решението за връщане бе взето от Националния съвет на 28 май, а в сряда парламентарната група трябваше да реши кога да се случи това. Пред журналисти заместник-председателят на ПГ на „БСП за България“ Драгомир Стойнев заяви, че групата е взела решение да поиска оставката на Владислав Горанов като министър на финансите. Стойнев обясни ,че оставката се обуславя от огромното напрежение в българското общество, което касае Закона за политическите партии и неправомерното изхарчване на държавни средства. „Смятаме да търсим отговорност на министър Горанов за този акт, защото това е изцяло по негова вина“, каза Стойнев. Той посочи, че БСП има пълната готовност да върне тези средства, но за начина, по който са изхарчени, трябва да се носи политическа отговорност. „Вината е изцяло на Министерство на финансите, на управляващите“, допълни Стойнев.  \r\nАгенция „Фокус“ припомня: На 27 май със свое решение Министерският съвет одобри проект на Закон за изменение на Закона за политическите партии. Със законопроекта се предлагат промени, които уточняват правилата за формиране и разпределение на държавната субсидия, уреждат се също така отношения във връзка с прилагането на закона в предходни години. Доразвива се уредбата, свързана с планиране на необходимите разходи за държавната субсидия, като се диференцират случаите, в които в рамките на бюджетната година правоимащите получават държавна субсидия за цяла календарна година или за по- кратък период. Също така се предвижда планираните по централния бюджет за съответната година разходи да бъдат индикативни. Предвидена е преходна уредба за формиране на размера на държавната субсидия за периода от 26.05.2016 г. до влизането в сила на изменителния закон. В съответствие с обществените нагласи предлаганите промени ще доведат до икономия на бюджетни средства и фиксирането на субсидиите в размера от 11 лв. за действително получения от партията или коалицията глас. При така предложената законова уредба общият размер на държавната субсидия за политическите партии и коалиции за една година ще бъде намален с 6.5 млн. лева. Предложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26 май 2016 г. до изплатената към 30 април 2019 г. и икономията за бюджета би възлязла на 18,6 млн. лева. Решението на Министерския съвет е прието неприсъствено.  \r\nДеница КИТАНОВА", "date": "2019.05.30", "title": "БСП се завръща в парламента с искане на оставката на финансовия министър Владислав Горанов (ОБЗОР)"}
{"url": "http://www.focus-news.net/news/2019/05/30/2664055/daily-express-dvama-sa-osnovnite-kandidati-za-lider-na-konservativnata-partiya.html", "text": "Двама са основните кандидати за лидер на Консервативната партия, пише консервативният вестник  Daily Express \r\nМиналата седмица Тереза Мей обяви решението си да се оттегли от партията, което направи бившия външен министър Борис Джонсън водещ кандидат, който да заеме нейното място. Майкъл Гоув се очертава като вторият най-сериозен претендент в състезанието да бъде министър-председател, според The Sun, въпреки раздразнението на членовете на партията през 2016 г., като оттегли подкрепата си за Борис Джонсън. Според бивш министър на кабинета сега надпреварата е само между Гоув и Джонсън за ръководството на партията. \r\nЕдно от проучванията сред консерваторите обяви, че Джонсън е преобладаващ фаворит с 33% от гласовете. Същото проучване обаче постави Гоув зад Доминик Рааб, бивш министър за Брекзит. \r\nМинистърът на околната среда Майкъл Гоув очевидно е използвал поредица от грешки на Джереми Хънт. Евроскептичните тори бяха разочаровани, след като министърът нарче Брекзит без сделка „политическо самоубийство“. \r\nЗаместник-председателят на Европейската изследователска група, Марк Франсоа, каза: „Това, което анкетата на ConHome показва е, че членовете на нашата партия няма да изберат за министър-председател някой, който е гласувал за оставане през 2016 г. \r\n\"След всичко, през което минаха през последните няколко години, те ще изберат „брекзитиър“, а за привържениците на оставането вече всичко е свършило.\" \r\nПонастоящем има 11 кандидати за ръководството на партията.  Юлиян Марков", "date": "2019.05.30", "title": "Daily Express: Двама са основните кандидати за лидер на Консервативната партия"}
{"url": "http://www.focus-news.net/news/2019/05/30/2664054/nagradiha-pobeditelite-v-igrata-na-radio-fokus-i-mon-nezabravimoto-obzor.html", "text": "Председателят на парламента Цвета Караянчева и управителят на Агенция и Радио „Фокус“ Тетяна Узунова наградиха печелившите в играта „Незабравимото“. Събитието се проведе под патронажа на Цвета Караянчева, а награждаването се състоя в Клуба на народния представител. Председателят на парламента Цвета Караянчева заяви, че е приела да бъде патрон на играта на Радио „Фокус“, защото с Красимир Узунов са правили много патриотични неща, и изтъкна, че той е бил патриот в сърцето си. Тя отчете, че играта е била по инициатива на Красимир Узунов. „Обсъждали сме да направим играта в навечерието на 24 май, за да може да накараме младите хора да се интересуват от българската патриотична литература. Доколкото разбирам интересът е бил много голям, затова и днес имаме удоволствието да връчим тези награди“, коментира Караянчева. „Краси Узунов беше мой много голям приятел, беше уникален човек, много стойностен. Човек, който можеше да събира хора с различни политически виждания, хора с диаметрално противоположни виждания, да ги събира и сприятелява. Той беше човек енциклопедия и ние загубихме един много голям приятел. Ние го загубихме само тялом, той духом остава с нас“, заяви Цвета Караянчева. „Никога няма да забравя това, което той ми е говорил за подполк. Дрангов - нещо, което остана запечатано в моята глава: „Аз служих при Дрангов“. Аз си мисля, че с много от моите колеги с гордост можем да кажем „Ние бяхме приятели на Поручика, на Красимир Узунов“, каза Караянчева. Управителят на Агенция и Радио „Фокус“ Тетяна Узунова изтъкна, че продължава делото на Красимир Узунов и обърна внимание, че „Незабравимото“ е поредната инициатива на медията. „Много се радвам, че днес сме тук в Народното събрание и продължаваме делото на Красимир Узунов - изключителен патриот, голям българин, влюбен в България до фанатизъм“, каза Узунова и посочи, че такива са били думите на полк. Борис Дрангов. „Той е казвал: „Бъди възторжен идеалист, смел до безумство, влюбен в България до фанатизъм, честен до самопожертване“. Благодаря на всички, приели присърце поредната инициатива „Незабравимото“, чиято цел е да припомним българските литературни шедьоври. Благодаря на председателя на Народното събрание Цвета Караянчева, която даде начало на една инициатива на МОН, на поети, общественици, чиито чухме по радиото и на всички, които се включиха в играта и на екипа на Радио и Информационна агенция „Фокус“ за професионализма и всеотдайността. Наградата на печелившите е книгата „Бойните маршове за честта и славата на България“, каза тя и допълни, че в книгата има 17 бойни марша от стотици български военни песни. Водещата на „Всички в час“ по Радио „Фокус“ Милослава Ангелова заяви, че инициативата „Незабравимото“ започва два дни след смъртта на Красимир Узунов, защото той поставяше България над всичко. „Започвам с една от най-хубавите думи – благодаря. Преди време г-н Узунов беше казал: „Колкото по-добър ставаш и отиваш към върха, оставаш сам, ако нямаш съмишленици. Неслучайно започнах с думата благодаря, защото ние оставаме на върха. Ние, „Фокус“, информационният лидер, имаме вас – нашите съмишленици“, обърна се Милослава Ангелова към депутатите и към председателя на парламента Цвета Караянчева. „Започнахме тази инициатива в най-черните и най-тъжните дни в историята на първата частна информационна агенция и най-голямото радио в България, с над 60 точки в страната. Точно два дни след смъртта на основателя на Агенция и Радиоверига „Фокус“. Започнахме на датата и часа, както той пожела. Той поставяше България, българщината над всичко“, каза Ангелова. Водещата заяви, че от години „Фокус“ си поставя цел да провокира интереса за по-широко познаване на българската история и литература.  \r\nИграта е съвместна инициатива на Радио „Фокус“ и Министерство на образованието и науката. „Незабравимото“ цели да популяризира българските литературни шедьоври и в продължение на няколко месеца български общественици рецитираха свои любими български стихотворения в ефира на предаването „Всички в час“ на Радио „Фокус“, а пред слушателите стоеше предизвикателството да ги разпознаят.  \r\nДеница КИТАНОВА", "date": "2019.05.30", "title": "Наградиха победителите в играта на Радио „Фокус“ и МОН „Незабравимото“ (ОБЗОР)"}
{"url": "http://www.focus-news.net/news/2019/05/30/2664056/the-scotsman-shotlandskoto-pravitelstvo-trasira-patya-za-vtori-referendum-za-nezavisimost.html", "text": "Шотландското правителство днес публикува законодателство, което да проправи пътя за референдум за независимост в края на следващата година, пише шотландският вестник  The Scotsman  . \r\nЗаконопроектът за референдумите (в Шотландия) бе внесен в шотландския парламент и осигурява правна рамка за провеждането на референдуми по всички въпроси, които са под  контрола на Шотландия. Това ще даде възможност за повторение на гласуването през 2014 г. за напускане на Обединеното кралство, което да се организира „своевременно“. \r\nПървият министър Никола Стърджън заяви днес, че иска това да стане до края на настоящия мандат на шотландския парламент - май 2021 г. и каза тази седмица, че тя иска референдумът да бъде проведен следващата година. \r\n\"Референдумът за независимост в рамките на този парламентарен мандат ще даде възможност на Шотландия да избере да бъде независима европейска нация - вместо да ни налагат Брекзит в бъдеще\", каза тя. \r\nНо опонентите отхвърлиха предложения законопроект като \"загуба на време\". \r\nШотландското правителство ще изисква прехвърляне на властта от Уестминстър – според  раздел 30, но това ще бъде поискано от новия министър-председател \r\nОчаква се законопроектът да бъде приет с помощта на Зелените, които също настояват за независимост. \r\n\"Сега, повече от всякога, от съществено значение е да запазим възможностите на Шотландия да бъдат отворени, така че хората да имат възможност да изберат по-добро бъдеще\", каза първият министър. \r\n„По време на процеса на Брекзит, Шотландия е била третирана с неуважение от британското правителство и нашите усилия за намиране на компромис и защита на интересите на народа на Шотландия, които гласуваха с преобладаващо мнозинство да останат в ЕС, бяха игнорирани. \r\n„Ще се стремим да постигнем съгласие за прехвърляне на властта в подходящ момент, за да може референдумът за независимост да не може да бъде оспорен по съдебен път да се проведе по-късно в този парламент.  \r\nБританското правителство осъзнава, че ще предизвика огромно възмущение, ако се стреми да блокира подобен референдум - в действителност, всяка такава позиция би се оказала напълно неустойчива“, заяви Стърджън.  Юлиян Марков", "date": "2019.05.30", "title": "Тhe Scotsman: Шотландското правителство трасира пътя за втори референдум за независимост"}
{"url": "http://www.focus-news.net/news/2019/05/30/2664061/afp-sedem-yuzhnokoreytsi-sa-zaginali-pri-potavaneto-na-malak-korab-v-budapeshta-19-se-izdirvat.html", "text": "Седем южнокорейци са загинали, а 19 други се издирват, след като малък круизен кораб се преобърна и потъна в Дунав в Будапеща, съобщиха унгарски и южнокорейски длъжностни лица, цитирани от  AFP . \r\nИнцидентът e станал близо до сградата на парламента в сърцето на унгарската столица след сблъсък с друг плавателен съд около 22:00 часа (23:00 часа българско време) в сряда, според местните медии. \r\nОбщо на борда е имало 33 южнокорейци, съобщи южнокорейското външно министерство, потвърждавайки, че седемте мъртви са корейски граждани. 26-метровият туристически кораб е имал екипаж от двама унгарци. \r\n\"На този етап седем души са били отведени в болница в стабилно състояние и нашите служби са регистрирали смъртта на още седем души\", заяви Пал Гйорфи, говорител на унгарските служби за спешна помощ. \r\nИздирването продължава с помощта на водолази. Обилните валежи от началото на май доведоха до високи водни нива, което усложнява спасителните действия. \r\nКорабът е намерен след няколко часа претърсване в близост до моста Маргерита, който свързва стария град Буда и областта Пеща, съобщиха местните медии. \r\nДостъпът до реката е блокиран от властите, според местната телевизия.  Юлиян Марков", "date": "2019.05.30", "title": "АFP: Седем южнокорейци са загинали при потъването на малък кораб в Будапеща, 19 се издирват"}
{"url": "http://www.focus-news.net/news/2019/05/30/2664047/vzglyad-zashto-zelenski-varna-politicheskiya-trup-saakashvili-v-ukrayna.html", "text": "В сряда Михаил Саакашвили се върна в Украйна, от чиято територия е експулсиран по заповед на Петро Порошенко. Новият президент Владимир Зеленски върна украинското гражданство на „изпадналия“ грузинец. И не е изключено той да е готов да вземе скандалния политик в екипа си на либертарианските реформатори. Но защо той се нуждае от него, коментира руският вестник  “Взгляд“ . \r\nВ тази ситуация, най-лесно е да се каже, че Владимир Зеленски се е вслушал в съветите на Владимир Путин. \r\n\"Би било честно да се върне украинският паспорт на човек, който в миналото е бил грузинец и сега се смята за украинец, имам предвид Михаил Николаевич Саакашвили\", заяви руският президент преди месец, като подчерта, че Саакашвили е бил незаконно лишен от украинско гражданство. \r\n\"Неговото (украинско гражданство) трябваше да бъде върнато и да бъдат възстановени неговите нарушени права, както и някои други граждани на Украйна, които бяха принудени да напуснат страната и да отидат в обетованите земи, бягайки от преследването на сегашния украински режим\", добави той. \r\nДруго нещо е, че от страна на Путин това е очевидно заяждане. Отношението на руския президент към бившия му грузински колега е добре известно - категорично отхвърляне и пълно пренебрегване. Казано по-просто, руският лидер се шегува, когато е помолен да коментира думите на Зеленски, че Украйна е готова да предостави гражданство на \"представители на всички нации, които страдат от авторитарни и корумпирани режими, особено руснаци\". \r\nТака, че Зеленски най-вероятно връща гражданството на Саакашвили по собствена инициатива. Въпросът е какво може да извлече от това. \r\nВъзможно е той да не иска нищо конкретно, но за него е най-лесно да направи точно това. Изгонването на Саакашвили от Украйна не е война на Зеленски, а на предшественикът му Порошенко. В същото време Саакашвили е известен като много упорит човек и този упорит човек вече е дал ясно да се разбере, че опитите му да се върне в Украйна ще продължат. За Зеленски е по-лесно да го позволи - и по този начин да предотврати поредица от безполезни скандали, отколкото да обясни на поддръжниците на Саакашвили в Украйна, защо противоречивото (в интерпретацията на Путин - незаконно) решение на Порошенко все още се прилага. \r\nОсобено след като Саакашвили директно поиска това, а самият Зеленски обеща да предостави гражданство на всеки „който е готов да изгради нова, силна и успешна Украйна”.  Юлиян Марков", "date": "2019.05.30", "title": "„Взгляд“ : Защо Зеленски върна „политическия труп“ Саакашвили в Украйна"}
{"url": "http://www.focus-news.net/news/2019/05/30/2664059/pregled-na-osnovnite-temi-v-britanskiya-pechat-agentsiya-fokus.html", "text": "Подкрепата на лейбъристите за втори референдум за Брекзит, възможността за процес срещу Борис Джонсън за лъжи по времето на кампанията за референдума през 2016 година за Брекзит, надпреварата за лидер на Торите и трасирането на пътя за нов реферндум за независимост на Шотландия са сред основните теми на британския печат. \r\n*** Джереми Корбин е обещал, че лейбъристите ще подкрепят втори референдум за всяка сделка за Брекзит, представена в парламента, но предупреди за \"умишлено разпалвано разделение\", тъй като се опитва да успокои настроенията сред висшите партийни фигури в собствената си партия, пише британският вестник  The Guardian . \r\nРъководителят на лейбъристите, който е на посещение в Дъблин, за да се срещне с ирландския премиер Лео Варадкар в четвъртък, заяви, че неговата партия ще \"направи каквото е необходимо, за да спре катастрофалния изход без сделка\" и каза, че лейбъристите ще работят и с другите партии, за да блокират избирането на  нов министър-председател на „брекзитиър“, който би могъл да извади Великобритания от ЕС без споразумение. \r\n\"Изправени пред заплахата от напускане без сделка и премиер без мандат, единственият изход от кризата около Брекзит, който разкъсва страната ни, сега е да се попитаме отново хората\", каза той, като говореше преди посещението си в Ирландия. \r\n„Нека хората да решават бъдещето на страната, или на общи избори, или чрез публично гласуване на всяко споразумение, договорено от парламента. За лейбъристите всеки резултат трябва да работи за цялата ни страна, а не само за една част на това съзнателно разделено общество“, заяви Корбин. \r\nВ горните ешелони на партията бушува ожесточена спор относно отговора на европейските избори, който показа, че партията е поставена на трето място зад Брекзит партията и либералдемократите. \r\nДвама от най-близките съюзници на Корбин, Джон Макдонел и Даян Абът, публично заявиха, че напълно подкрепят втори референдум. Кейр Стармър, министър в сянка за Брекзит и Емили Торнбъри, външният министър в сянка, също заявиха, че ще подкрепят аргументите на партията за втори референдум. \r\nТом Уотсън, заместник-председателят, беше още по-остър, като заяви, че подкрепя идеята за гласуване на всички членове или специална конференция, която незабавно да промени политиката, за да подкрепи втория референдум. \r\nВ сряда Уотсън публикува анкета на членове на лейбъристката партия и нейни поддръжници, проведена след обявяване на резултатите от изборите. \"Като заместник-лидер ще ги подкрепя, за да се случи това\", пише той. \r\nПо-нататъшен натиск идва както от шотландското, така и от уелското крило на партията , като лидерите на двете крила твърдят, че сега са твърдо ангажирани с втори референдум при всякакви обстоятелства. \r\n*** Съюзниците на Борис Джонсън осъдиха решението Борис Джонсън да бъде призован в съда, за да се изправи срещу обвиненията, че той е излъгал обществото по  време на кампанията за референдума през 2016 г., когато заяви, че Великобритания дава по 350 млн. паунда на седмица на Брюксел, пише британският вестник  The Independent . \r\nВодещият в състезанието за лидерство на консерваторите може да бъде изправен пред съдебен процес за предполагаема „лъжа и подвеждане на британската общественост“ за последиците от Брекзит. \r\nНо един негов помощник каза, че частното обвинение, финансирано от „тълпата“, повдигнато от Марк Бол, е „нищо по-малко от политически мотивиран опит да се обърне Брекзит и да смаже волята на хората“. \r\nА съперниците в надпреварата за наследяване на Тереза Мей като премиер изразиха загриженост, че намесата на разследващите може да има смразяващ ефект върху демократичния дебат. \r\nОкръжният съдия Маргот Колман призова Джонсън да се яви в Уестминстърския съд, за да се изправи пред три обвинения в нарушение на държавната служба, които той отрича. В решението си тя каза, че съдът ще проведе предварително изслушване и делото ще бъде изпратено на втора инстанция за разглеждане. \r\nЧлен на лагера на Джонсън каза: „Ищецът открито е признал, че неговият план е да отмени референдума чрез правно предизвикателство и той очевидно възнамерява да се опита да подкопае един човек, който наистина може да осигури Брекзит“. \r\n\"Решението за издаване на призовки е извънредно и е удар в лицето на стотици години британска демократична традиция.\" \r\nДжейкъб Рийс-Мог, който подкрепя Борис Джонсън за лидер на Торите, каза: „Това е опит да се използват съдилищата за постигане на политически цели, което, според мен, не е нито правилно, нито честно.Това намесва съдилищата в нещо, което не е тяхна област. Нуждаем се от съдилища и политици, които да се уважават взаимно, а това е злоупотреба с правосъдието и е тревожно. Това е организирано от хора, които са недоволни от резултат от референдума.\" \r\n*** Двама са основните кандидати за лидер на Консервативната партия, пише консервативният вестник  Daily Express \r\nМиналата седмица Тереза Мей обяви решението си да се оттегли от партията, което направи бившия външен министър Борис Джонсън водещ кандидат, който да заеме нейното място. Майкъл Гоув се очертава като вторият най-сериозен претендент в състезанието да бъде министър-председател, според The Sun, въпреки раздразнението на членовете на партията през 2016 г., като оттегли подкрепата си за Борис Джонсън. Според бивш министър на кабинета сега надпреварата е само между Гоув и Джонсън за ръководството на партията. \r\nЕдно от проучванията сред консерваторите обяви, че Джонсън е преобладаващ фаворит с 33% от гласовете. Същото проучване обаче постави Гоув зад Доминик Рааб, бивш министър за Брекзит. \r\nМинистърът на околната среда Майкъл Гоув очевидно е използвал поредица от грешки на Джереми Хънт. Евроскептичните тори бяха разочаровани, след като министърът нарче Брекзит без сделка „политическо самоубийство“. \r\nЗаместник-председателят на Европейската изследователска група, Марк Франсоа, каза: „Това, което анкетата на ConHome показва е, че членовете на нашата партия няма да изберат за министър-председател някой, който е гласувал за оставане през 2016 г. \r\n\"След всичко, през което минаха през последните няколко години, те ще изберат „брекзитиър“, а за привържениците на оставането вече всичко е свършило.\" \r\nПонастоящем има 11 кандидати за ръководството на партията. \r\n*** Шотландското правителство днес публикува законодателство, което да проправи пътя за референдум за независимост в края на следващата година, пише шотландският вестник  The Scotsman  . \r\nЗаконопроектът за референдумите (в Шотландия) бе внесен в шотландския парламент и осигурява правна рамка за провеждането на референдуми по всички въпроси, които са под  контрола на Шотландия. Това ще даде възможност за повторение на гласуването през 2014 г. за напускане на Обединеното кралство, което да се организира „своевременно“. \r\nПървият министър Никола Стърджън заяви днес, че иска това да стане до края на настоящия мандат на шотландския парламент - май 2021 г. и каза тази седмица, че тя иска референдумът да бъде проведен следващата година. \r\n\"Референдумът за независимост в рамките на този парламентарен мандат ще даде възможност на Шотландия да избере да бъде независима европейска нация - вместо да ни налагат Брекзит в бъдеще\", каза тя. \r\nНо опонентите отхвърлиха предложения законопроект като \"загуба на време\". \r\nШотландското правителство ще изисква прехвърляне на властта от Уестминстър – според  раздел 30, но това ще бъде поискано от новия министър-председател \r\nОчаква се законопроектът да бъде приет с помощта на Зелените, които също настояват за независимост. \r\n\"Сега, повече от всякога, от съществено значение е да запазим възможностите на Шотландия да бъдат отворени, така че хората да имат възможност да изберат по-добро бъдеще\", каза първият министър. \r\n„По време на процеса на Брекзит, Шотландия е била третирана с неуважение от британското правителство и нашите усилия за намиране на компромис и защита на интересите на народа на Шотландия, които гласуваха с преобладаващо мнозинство да останат в ЕС, бяха игнорирани. \r\n„Ще се стремим да постигнем съгласие за прехвърляне на властта в подходящ момент, за да може референдумът за независимост да не може да бъде оспорен по съдебен път да се проведе по-късно в този парламент.  \r\nБританското правителство осъзнава, че ще предизвика огромно възмущение, ако се стреми да блокира подобен референдум - в действителност, всяка такава позиция би се оказала напълно неустойчива“, заяви Стърджън.", "date": "2019.05.30", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/05/30/2664058/pregled-na-osnovnite-temi-v-ruskiya-pechat-agentsiya-fokus.html", "text": "Напрежението на Балканите, завръщането на Михаил Саакашвили в Украйна и руско-японските отношения са сред темите на руския печат в четвъртък \r\n***  Експертите сигнализират за възможността от разрастване на поредната ескалация на междуетническия конфликт между православните сърби и мюсюлманите (бошняци и албанци) в Балканския регион. Причина за това е операцията на спецчастите на косовската полиция, която арестува 13 сърби и един руснак – сътрудник на ООН във вторник, както и исканията на Бошняшкия национален съвет за възможно най-бързо разрешаване на въпроса за статута на сръбския регион Санджак (Нови Пазар), пише официалният печатен орган на Правителството на Руската Федерация  „Российская Газета“  в материал, представен без редакторска намеса. \r\nНа този фон президентът на Сърбия Александър Вучич заяви, че Белград фактически е загубил контрола си над територията на Косово, призова населението да признае този горчив факт и в бъдеще да се движи към интеграция в Европейския съюз, продължавайки диалога с Прищина под егидата на Брюксел. \r\n„Реших да не продължавам това самозалъгване. Сърбия няма власт в Косово и Метохия (КиМ) и ние сме длъжни да спрем да лъжем нашата общественост“, заяви Вучич в парламента, без обаче да обозначи бъдещите действия на Белград и поставяйки въпроса: „От това ще последвали официално признаване на независимостта на самопровъзгласената република от сърбите?“ Сръбската православна църква \r\nПрипомняме, че на 13 май сръбският лидер се срещна с членове на Светия архиерейски събор на СПЦ, опитвайки се да получи подкрепа от висшето сръбско духовенство. Тогава йерарсите потвърдиха своето единодушно и недвусмислено становище, изразено и по време на миналогодишните заседания на Събора през май и ноември: „Косово и Метохия е неразделна част от суверенната територия на Република Сърбия и е определена в Конституцията на Сърбия и Резолюция 1244 на Съвета за сигурност на ООН. Суверенитетът и териториалната цялост на Сърбия, включително КиМ, въпреки незаконно провъзгласената така наречена косовска държава, се признава от огромното мнозинство от човечеството, включително Русия Китай и петте страни от Европейския съюз, ОССЕ, ЮНЕСКО и други важни международни организации, следователно за Светия архиерейски събор на нашата Църква е неприемлива всяка промяна в статута на Косово и Метохия, която води или до признаването на Косово като независима държава или към какъвто и да е вариант на териториално разделение, без което е невъзможно разграничението. Тези решения неизбежно биха довели до изгонването на мнозинството от останалите сърби, живеещи в КиМ в областите с доминиращи албанско население и до неизмерима вреда за нашето духовно и културно наследство“. Емир Костурица: Това е нашето наследство \r\nИзвестният сръбски режисьор Емир Кустурица подчерта факта, че Косово е духовното и материалното наследство на Сърбия и това е най-големият грабеж на нашето време. Според него „процесът на отстъпки стартира по-рано, почти веднага след падането на Милошевич. Вучич само го ускори. Освен това в него участват различни сили, включително ЕС, НАТО и специалните служби на западните страни“. Геополитически заплахи  \r\nМеждувременно бившият министър на външните работи на Съюзна република Югославия (СРЮ) през 1998-2000 г. Живадин Йованович смята, че признаването на Косово автоматично ще доведе до амнистия на отговорните за варварската агресия на НАТО срещу СРЮ през 1999 г. и ще отвори нови. възможности за геополитическо разширяване на Aлианса на изток към руските граници. \r\n„Тук няма „действия на Прищина“ – цитира думите на политика порталът Balkanist.ru. – „Всичко това са действия на Запада, или центровете на сила – така наречените агенти на САЩ, които реализират политиката на експанзия и господство. Нито заявлението на лидерите в Тирана за национално обединение на всички албанци, нито заявленията на лидерите на бившата терористична организация – Армията за освобождение на Косово – че ще стигнат до Ниш, нито заявленията на кметовете албанци от Южна Сърбия, че ще се стремят към „присъединение към Косово“ – нищо от това не може да излезе в публичността без одобрението на Запада. Всичко това преследва една цел – да се принуди Сърбия да признае загубата на КиМ и появата на нови граници на Балканите, независимо, че това противоречи на Устава на ООН, Хелзинския Заключителен акт, Резолюция 1244 на СС на ООН и международните договори. Става въпрос за опит да се отърват от Сърбия, което не им се получи нито в Рамбуйе, нито по-късно. Всеки ден става все по-очевидно, че нагнетяването на конфликтния потенциал говори за това, че Западът заплашва да разпали нов пожар на Балканите. Тази игра става още по-опасна от това, че те не разбират, че текущите условия в Европа и съвременния свят се различават принципно от тези, които бяха преди 20 или 30 години. Днес би било много по-сложно да се локализира нова криза. Всичко това хвърля сериозни предизвикателства пред Сърбия, сръбската политика и дипломация. Вместо  да се преразгледа смисълът на Резолюция 1244 на Съвета за сигурност на ООН, е необходимо да се потвърди значението й като основополагащ документ“. Мнението на експерта \r\nВече е очевидно, че САЩ, НАТО и ЕС увеличават усилията си за по-нататъшно „усвояване“ на Балканите, изисквайки от ръководствата на страните в региона да направят избор: или с Москва, или с Вашингтон и Брюксел. В тази връзка кореспондент на „Российская Газета“ говори с авторитетния босненски експерт в сферата на сигурността Джевад Галияшевич, като обсъди с него перспективите за развитие на ситуацията в региона: \r\n„Страхувам се, че Западът вече не се стреми към договор, а към капитулацията на Сърбия, а там гледат на Косово като на съставна част на „Велика Албания“. Косовските политици са тясно свързани с престъпността, те са крайно радикални и националистически, което не позволява да се разчита на постигане на каквито и да е компромиси и, съответно, договорки. За тях Косово е само първата крачка по пътя към създаване на „Велика Албания, а след това ще последват и други: в Северна Македония и Черна гора. Западът се страхува много от Сърбия и не позволява на сърбите спокойно да разрешат проблемите си с албанците. В момента Западът насилствено обединява албанския етнически и политически фактор и в същото време разбива и фрагментира сръбското жизнено пространство“. \r\nРусия е единственият приятел на Сърбия, който използва цялата си политическа власт и влияние, за да помогне на Белград и сръбския народ, правейки това без да поставя условия и изисквания. В този контекст Република Сръбска (част от Босна и Херцеговина - бележка на РГ) придобива особено значение и е единствената опора на Сърбия в целия регион. Другите съседи на Сърбия са колонизирани от НАТО и са ориентирани недружествено по отношение на Белград. Предвид това е много важна подкрепата на Русия, а съвместните действия на Сърбия и Република Сръбска са условие за запазване на сръбската държавност и сръбския народ. Ако не беше помощта от страна на Русия, то агресивните акции на западните страни биха били повече и по-агресивни. \r\nДнес Сърбия е състояние на мир, стабилност и развитие, но за Запада това не означава нищо, те искат да я видят на колене. Затова на сръбския президент Александър Вучич е възложена трудна историческа мисия - да разреши неразрешимото: Сърбия иска мир и договор, а албанците - чужди територии и мирът изобщо не ги интересува. В сегашната ситуация, без Русия и нейната подкрепа, Сърбия ще бъде напълно сама, Република Сръбска ще бъде отслабена, а целият Балкански полуостров ще бъде хвърлен в огъня на конфликта. Само заедно Белград и Баня Лука с помощта на Москва ще могат да излязат историческите победители от изключително сложната геополитическа ситуация. В същото време трябва да се помни, че всяка възможност за увеличаване на силата на сръбския народ на Балканите сериозно плаши колективния Запад. \r\n***  „Правителството“ провинция Косово под егидата на Тирана вече не крие намерението си да провокира изостряне на конфликта със Сърбия. На 25 май по време на негово изказване в Албания, формалният „президент“ на самопровъзгласената република Хашим Тачи направи сензационно заявление за курса на Прищина към сливане на Косово и Албания в единна държава. При което Тачи не показа излишна скромност и заедно с това обеща да бъдат откъснати сръбски територии – общините Прешево, Медведжа и Буяновац, в които живеят голям брой албанци, пише Юрий Ковалчук в материал за електронното издание  „Балканист.ру“ , представен без редакторска намеса. \r\nКоцепцията за разграничаване в Косово, която наскоро бе озвучена в Прищина като единствен възможен изход от конфликта със Сърбия, вече не се обсъжда. Вместо нея все по-често се чува войнствена и агресивна риторика. Във вторник, 28 май, тя се увенча с въоръжена провокация на косовския спецназ РОСУ срещу сръбското население в северната част на провинцията. \r\nРезултатът от провокацията е задържането на около 30 души, включително член на мисията на ООН в Косово, гражданинът на Русия Михаил Краснощеков. Някои задържани, включително Михаил Краснощеков, бяха ранени с различна степен на тежест. Руското външно министерство вече осъди категорично цялата операция на РОСУ като цяло и задържането на руски мисионер, който има дипломатически имунитет. \r\nЗасега ООН се въздържа от официални заявления; в същото време контролираната от НАТО КФОР определи събитията в Северно Косово като „полицейска операция“, а освен това призова всички страни да „разрешат споровете мирно и отговорно, без прилагане на сила или насилие“. В официалното прессъобщение се твърди, че „хората трябва да запазят спокойствие, няма от какво да се страхуват... КФОР продължава да наблюдава ситуацията и е готова да се намеси, ако това се намеси, в качеството на трета страна, за обезпечаването на сигурността на всички общини в съответствие със своя мандат и в съответствие с Резолюция 1244 на СС на ООН“. \r\nВпрочем, оптимизмът на заявленията на КФОР изглежда напълно неискрен: Прищина абсолютно недвусмислено декларира пълно незачитане на решенията на Съвета за сигурност на ООН и мнението на европейските политици като цяло, както и ангажимент към идеята за „Велика Албания“ и нежеланието да се правят отстъпки в конфликта със Сърбия. По-скоро е обратното: Тачи показва готовност да направи всичко каквото трябва, за да провокира Белград да използва въоръжени сили или да изгони сръбското население от провинцията. \r\nОчевидно е, че думите на сръбския президент Александър Вучич, който първо заяви в парламента, че Белград е загубил изцяло контрола над Косово и призова сърбите „да се примирят с това и да продължат напред“, а след това нареди армията да бъде приведена в бойна готовност и съобщи, че е готов „да запази мира почти на всяка цена“, не произведоха никакво впечатление на Прищина. Хашим Тачи не крие, че иска само изостряне на конфликта. Много е вероятно в близките дни в северната част на провинцията да бъдат организирани нови провокации и репресии срещу сръбското население. \r\nКлането може да започне във всеки един момент - въз основа на динамиката на събитията, логично е да се предположи, че за да се изпълнят задачите, поставени от кураторите от Държавния департамент на САЩ и от Тирана, ръководството на Косово може да се реши на много по-амбициозни провокации. Освен това, ако Сърбия реши да разположи своите войски в региона за защита на цивилното население, обвиненията в пренебрегване на Резолюция 1244 на СС на ООН ще бъдат адресирани до Белград. \r\nВероятно отговорността за предотвратяване на кръвопролития и запазване на предишните решения и споразумения се носи предимно от ООН. Ако една организация не е в състояние да постигне съответствие с изискванията на резолюциите на собствения си Съвет за сигурност от шепа от самонадеяни компрадори, възниква въпросът: какъв е смисълът на ООН? Страхливата позиция на ООН повдига логичния въпрос: защо трябва да плащаме значителни вноски в бюджета на организация, чиито решения не си струват хартията, върху която са отпечатани? \r\nОпасното нажежаване на страстите в Косово, както и откритата агресия срещу руския дипломат, ни карат да се замислим за необходимостта от предприемане на незабавни стъпки за де-ескалация на конфликта. Напълно вероятно е решаващата дума в този процес да бъде казана от Русия, която по никакъв начин не е склонна да толерира атаки срещу дипломатите си от опортюнистите от провинция, чийто размер е по-малък от която и да е от руските области. \r\nНай-вероятно, безкомпромисната политика на Прищина говори за несъстоятелността на съществуващия формат на дейността на КФОР и прословутата Резолюция 1244 на ООН. Напълно възможно е конфликтът в Косово да запали целия регион, а това не е изгодно нито за ЕС, нито за Сърбия, нито за Русия. Уви, уроците от миналите войни явно са останали ненаучени. \r\nТака че преди Балканите отново да се потопят в хаоса на войната, е необходимо спешно да се свика заседание на Съвета за сигурност на ООН и да се разработи нов формат, който ще позволи на Прищина да бъде успокоена и да се възстанови реда в провинцията. Остава да се надяваме, че Русия, Сърбия и Европейският съюз ще постигнат разбирателство и ще спасят региона от големи неприятности. \r\n*** В сряда Михаил Саакашвили се върна в Украйна, от чиято територия е експулсиран по заповед на Петро Порошенко. Новият президент Владимир Зеленски върна украинското гражданство на „изпадналия“ грузинец. И не е изключено той да е готов да вземе скандалния политик в екипа си на либертарианските реформатори. Но защо той се нуждае от него, коментира руският вестник  “Взгляд“ . \r\nВ тази ситуация, най-лесно е да се каже, че Владимир Зеленски се е вслушал в съветите на Владимир Путин. \r\n\"Би било честно да се върне украинският паспорт на човек, който в миналото е бил грузинец и сега се смята за украинец, имам предвид Михаил Николаевич Саакашвили\", заяви руският президент преди месец, като подчерта, че Саакашвили е бил незаконно лишен от украинско гражданство. \r\n\"Неговото (украинско гражданство) трябваше да бъде върнато и да бъдат възстановени неговите нарушени права, както и някои други граждани на Украйна, които бяха принудени да напуснат страната и да отидат в обетованите земи, бягайки от преследването на сегашния украински режим\", добави той. \r\nДруго нещо е, че от страна на Путин това е очевидно заяждане. Отношението на руския президент към бившия му грузински колега е добре известно - категорично отхвърляне и пълно пренебрегване. Казано по-просто, руският лидер се шегува, когато е помолен да коментира думите на Зеленски, че Украйна е готова да предостави гражданство на \"представители на всички нации, които страдат от авторитарни и корумпирани режими, особено руснаци\". \r\nТака, че Зеленски най-вероятно връща гражданството на Саакашвили по собствена инициатива. Въпросът е какво може да извлече от това. \r\nВъзможно е той да не иска нищо конкретно, но за него е най-лесно да направи точно това. Изгонването на Саакашвили от Украйна не е война на Зеленски, а на предшественикът му Порошенко. В същото време Саакашвили е известен като много упорит човек и този упорит човек вече е дал ясно да се разбере, че опитите му да се върне в Украйна ще продължат. За Зеленски е по-лесно да го позволи - и по този начин да предотврати поредица от безполезни скандали, отколкото да обясни на поддръжниците на Саакашвили в Украйна, защо противоречивото (в интерпретацията на Путин - незаконно) решение на Порошенко все още се прилага. \r\nОсобено след като Саакашвили директно поиска това, а самият Зеленски обеща да предостави гражданство на всеки „който е готов да изгради нова, силна и успешна Украйна”. \r\n*** Сближаването между Русия и Япония пречи на Пентагона, коментира руският вестник  “Независимая газета“ . \r\nМинистрите на външните работи и отбраната на Руската федерация Сергей Лавров и Сергей Шойгу ще проведат среща в Токио на 30 май  във формат 2 + 2 със съответните си японски колеги. Първоначално Токио искаше да обсъди китайската военна заплаха в такъв диалог, но Москва отказа. Ето защо дискусията ще се съсредоточи върху проблемите на сигурността в региона, по-специално ядрената програма на КНДР, която засяга и двете страни. Токио протестира срещу присъствието на руските войски в Южните Курили, а Москва е загрижена за разполагането на американски елементи на противоракетната отбрана близо до границите на Руската федерация. Тъй като няма съгласие по териториалния въпрос, страните вероятно ще се съсредоточат върху съвместното икономическо развитие на оспорваните острови. \r\nЯпонско-руските отношения се колебаят в диапазона \"топло - студено\". Японският премиер Шиндзо Абе направи опит да постигне подписването на мирен договор и уреждането на различията с помощта на руския президент Владимир Путин. Многократните срещи на двамата лидери помогнаха за облекчаване на напрежението, породено от спорните острови. Двустранният диалог 2 + 2 също е стъпка към сближаването на двете сили, от които зависи в голяма степен сигурността в Азиатско-тихоокеанския регион. Според Министерството на външните работи на Руската федерация на предстоящата среща страните ще обсъдят актуални въпроси на глобалния и регионален дневен ред, включително развитието на ситуацията около Корейския полуостров, Сирия, въпросите на неразпространението, контрола на оръжията, както и сътрудничеството в борбата с новите предизвикателства и заплахи. \r\nСтрува си да се обърне внимание на факта, че между силите за сигурност е постигнато известно взаимно разбиране. И не само на министерско равнище. Генерал-лейтенант Юаса Горо, началник на щаба на сухопътните сили на Японските сили за самоотбрана беше на посещение в Русия. Той обсъди перспективите за военно сътрудничество с генерал Олег Салюков, главнокомандващ на сухопътните войски на Русия. Гостът посети Военно-учебно-научния център на Общовойсковата академия. \r\nНо тъй като междудържавните отношения до голяма степен зависят от волята на двамата лидери, те остават крехки. В края на крайщата, нито Путин, нито Абе ще останат на власт завинаги. Обективната реалност е, че Токио и Москва изповядват различни ценности. Япония е свързана със Запада с хиляди нишки. Нищо чудно, че водещият мозъчен тръст в Австралия, Институтът Лоуи, обяви Япония за лидер на либералния ред в Азия. А руската власт е привързана към авторитарните методи на управление. \r\nНещо повече, не без основание Москва счита военния съюз на Япония със САЩ за сериозна пречка за установяването на силни мирни отношения с Токио. Американските военни планове в региона подкопават доверието на Москва в изявленията на японските политици. \r\nВ разговор с вестника Валери Кистанов, ръководител на Центъра за японски изследвания към Института за далекоизточни изследвания на Руската академия на науките, каза: „Разговорите във формат 2 + 2 ще се проведат при затворени врати. Япония отказва да разкрие съдържанието на преговорите. Въпреки това е ясно, че проблемът със сигурността ще заеме важно място. Те ще говорят за темите, които Путин и Абе ще обсъждат на предстоящата среща през юни на срещата на високо равнище на Г-20 в Япония. \r\nРусия е загрижена за предстоящото разполагане на елементи на американската система за противоракетна отбрана в Япония. Една от тези инсталации ще бъде разположена близо до руска територия. Въпреки че японците твърдят, че тези средства са предназначени да предпазват от севернокорейски ракети, Москва не може да игнорира тези стъпки от Токио и Вашингтон, подчерта експертът. \r\nТъй като не е възможно да се постигне напредък в разрешаването на териториалния спор, страните вероятно ще обърнат повече внимание на перспективите за съвместна икономическа дейност на Южните Курили. Вече са определени насоките на сътрудничество. Остава да се разработи правна рамка за него, заключи Кистанов. \r\nВъв всеки случай, Токио смята, че контактите във формат 2 + 2 с Русия създадоха добър прецедент за разрешаване на конфликти с Пекин. Както съобщава японската агенция Kyodo, японското правителство предлага на Китай редовно да се среща с външните министри и министрите на отбраната. Така Токио се надява да постигне деескалация на ситуацията в Източнокитайско море, където всяка страна претендира за суверенитет над необитаемите острови Сенкаку. Пекин все още не е отговорил на тази инициатива.", "date": "2019.05.30", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/05/30/2664060/tass-dzhon-boltan-i-nikolay-patrushev-shte-se-sreshtnat-v-erusalim.html", "text": "Съветникът на президента на САЩ за националната сигурност Джон Болтън и секретарят на Руската служба за сигурност Николай Патрушев и председател на Съвета за национална сигурност на Израел Меир Бен Шабат ще обсъдят въпросите за регионалната сигурност на среща в Ерусалим. Това се посочва в изявлението на Белия дом в сряда, цитирано от  TACC . \r\n\"Те ще се срещнат през юни в Eрусалим, за да обсъдят въпроси, свързани с регионалната сигурност,\" казва пресслужбата. В същото време администрацията на САЩ не уточнява кога точно ще се проведе тази среща. \r\nПо-рано руският посланик в САЩ Анатолий Антонов заяви, че руското правителство се надява да продължи практиката на работни контакти между Патрушев и Болтън през 2019 година.  Юлиян Марков", "date": "2019.05.30", "title": "ТАСС: Джон Болтън И Николай Патрушев ще се срещнат в Ерусалим"}
{"url": "http://www.focus-news.net/news/2019/05/30/2664062/kathimerini-turskiyat-prezident-otpraznuva-padaneto-na-konstantinopol.html", "text": "Турският президент Реджеп Тайип Ердоган отпразнува 556-та годишнина от падането на Константинопол (съвременен Истанбул) от османските турски сили на 29 май 1453 г, пише гръцкото електронно издание  Kathimerini . \r\nВ публикация  в социалната мрежа „Туитър“ сряда, Ердоган възхвалява султан Мехмед II, чиято армия е пробила стените на някога непревземания християнски град и столица на гръцко-говорящата византийска империя за повече от хилядолетие. \r\nТурският лидер заяви, че завладяването на Константинопол променя хода на световната история. \r\n„Нека султан Мехмед II и неговата армия почиват в мир“, пише Ердоган.  Юлиян Марков", "date": "2019.05.30", "title": "Kathimerini: Турският президент отпразнува падането на Константинопол"}
{"url": "http://www.focus-news.net/news/2019/05/30/2664066/pregled-na-mezhdunarodnite-novini-do-6-chasa-agentsiya-fokus.html", "text": "Задържаният за взрива в Лион е направил самопризнания, съобщи телевизионният канал BFMTV в сряда, цитиран от  TACC . \r\nСпоред източници на телевизията 24-годишният алжирски гражданин, арестуван в понеделник във връзка с експлозията, е признал по време на разпита, че е направил сам бомбата, която по-късно е взривена в центъра на Лион. Според следователите младежът е посещавал интернет сайтове с инструкции за изработване на взривни устройства. \r\nПо-рано френският вътрешен министър Кристоф Кастанер отбеляза, че задържаният почти не е осъществил контакт с разследването. Мотивите за това престъпление, както казва каналът, все още не са ясни. \r\nЕксплозията, при която пострадаха 13 души, стана в петък на пешеходната улица Виктор Юго в центъра на Лион. Камерите за наблюдение в близките магазини са записали млад мъж на велосипед около 17:30 часа местно време, който е доближил пекарна и е оставил торба, съдържаща взривно устройство, пълно с пирони и болтове. \r\n*** Подготвителната комисия на Организацията на Договора за пълна забрана на ядрените опити (ПК на ОДПЗЯО) не е регистрирала необичайни събития, а системите за мониторинг на ядрените опити работят както обикновено, съобщи за   ТАСС   ПК на ОДПЗЯО по искане да коментира обвиненията на американския генерал Робърт Ашли, че Русия тества ядрени бойни глави с малка мощност. \r\nПК на ОДПЗЯО беше създаденa в съответствие с резолюцията, приета през 1996 г. на среща на страните, подписали ДПЗЯО в Ню Йорк. Основната задача на тази комисия е да предприеме необходимите мерки за насърчаване на влизането в сила на ДПЗЯО и да създаде механизъм за проверка до момента на започването му. Тъй като ДПЗЯО все още не е влязъл в сила, организацията се нарича Подготвителна комисия за Организацията на Договора за пълна забрана на ядрените опити. \r\n\"Международната система за мониторинг на ОДПЗЯО функционира нормално и не е регистрирала никакви необичайни събития. ОДПЗЯО е уверена в способността на системата за мониторинг да регистрира ядрени изпитвания в съответствие с разпоредбите на Договора за пълна забрана на ядрените опити. Повече от 300 станции са разположени в целия свят и предават данни”, се казва в изявление на пресслужбата на Подготвителната комисия, предоставена на ТАСС. \r\nДоговорът за пълна забрана на ядрените опити беше одобрен от Общото събрание на ООН на 24 септември 1996 г. В деня на представянето  му за подписването беше подписан от Русия, Китай, САЩ, Франция и Обединеното кралство. Сега договорът е подписан от 183 и е ратифициран от 166 държави, но все още не е влязъл в сила, защото е подписан, но не е ратифициран от САЩ и някои други страни. ДПЗЯО забранява изпитателни  експлозии на ядрени заряди, както и ядрени експлозии за мирни цели. Забраната се прилага във всички области (в атмосферата, в космоса, под вода и под земята) и е абсолютна и всеобхватна. \r\nПо-рано в сряда директорът на Агенцията за отбранително разузнаване на САЩ генерал-лейтенант Робърт Ашли заяви, че Русия може да провежда тестове на ядрени бойни глави с ниска мощност. Според неговата версия, стъпките на Русия в тази област могат да бъдат нарушение на Договора за пълна забрана на ядрените опити.  \r\n*** Кнесетът (израелският парламент) одобри закона за саморазпускане на второ и трето четене с мнозинство от гласовете в първите минути на четвъртък и назначи първите повторни парламентарни избори в Израел на 17 септември, заяви председателят на израелския парламент Юли Еделщайн след гласуване, предава  TACC . \r\n\"Кнесетът одобри закона за саморазпускане, 74 депутати гласуваха за него, 45 депутати гласуваха против. В 21-ия Кнесет ще се проведат още две заседания преди разпускането му\", каза той.  \r\nЗаконът за военната служба, който предвиждаше набиране в армията и на ултраортодоксалните евреи се оказа една от непреодолимите пречки за формиране на правителствена коалиция. \r\n*** Шотландското правителство днес публикува законодателство, което да проправи пътя за референдум за независимост в края на следващата година, пише шотландският вестник  The Scotsman  . \r\nЗаконопроектът за референдумите (в Шотландия) бе внесен в шотландския парламент и осигурява правна рамка за провеждането на референдуми по всички въпроси, които са под  контрола на Шотландия. Това ще даде възможност за повторение на гласуването през 2014 г. за напускане на Обединеното кралство, което да се организира „своевременно“. \r\nПървият министър Никола Стърджън заяви днес, че иска това да стане до края на настоящия мандат на шотландския парламент - май 2021 г. и каза тази седмица, че тя иска референдумът да бъде проведен следващата година. \r\n\"Референдумът за независимост в рамките на този парламентарен мандат ще даде възможност на Шотландия да избере да бъде независима европейска нация - вместо да ни налагат Брекзит в бъдеще\", каза тя. \r\nНо опонентите отхвърлиха предложения законопроект като \"загуба на време\". \r\nШотландското правителство ще изисква прехвърляне на властта от Уестминстър – според  раздел 30, но това ще бъде поискано от новия министър-председател \r\nОчаква се законопроектът да бъде приет с помощта на Зелените, които също настояват за независимост. \r\n\"Сега, повече от всякога, от съществено значение е да запазим възможностите на Шотландия да бъдат отворени, така че хората да имат възможност да изберат по-добро бъдеще\", каза първият министър. \r\n„По време на процеса на Брекзит, Шотландия е била третирана с неуважение от британското правителство и нашите усилия за намиране на компромис и защита на интересите на народа на Шотландия, които гласуваха с преобладаващо мнозинство да останат в ЕС, бяха игнорирани. \r\n„Ще се стремим да постигнем съгласие за прехвърляне на властта в подходящ момент, за да може референдумът за независимост да не може да бъде оспорен по съдебен път да се проведе по-късно в този парламент.  \r\nБританското правителство осъзнава, че ще предизвика огромно възмущение, ако се стреми да блокира подобен референдум - в действителност, всяка такава позиция би се оказала напълно неустойчива“, заяви Стърджън. \r\n*** Седем южнокорейци са загинали, а 19 други се издирват, след като малък круизен кораб се преобърна и потъна в Дунав в Будапеща, съобщиха унгарски и южнокорейски длъжностни лица, цитирани от  AFP . \r\nИнцидентът e станал близо до сградата на парламента в сърцето на унгарската столица след сблъсък с друг плавателен съд около 22:00 часа (23:00 часа българско време) в сряда, според местните медии. \r\nОбщо на борда е имало 33 южнокорейци, съобщи Южнокорейското външно министерство, потвърждавайки, че седемте мъртви са корейски граждани. 26-метровият туристически кораб е имал екипаж от двама унгарци. \r\n\"На този етап седем души са били отведени в болница в стабилно състояние и нашите служби са регистрирали смъртта на още седем души\", заяви Пал Гйорфи, говорител на унгарските служби за спешна помощ. \r\nИздирването продължава с помощта на водолази. Обилните валежи от началото на май доведоха до високи водни нива, което усложнява спасителните действия. \r\nКорабът е намерен след няколко часа претърсване в близост до моста Маргерита, който свързва стария град Буда и областта Пеща, съобщиха местните медии. \r\nДостъпът до реката е блокиран от властите, според местната телевизия. \r\n*** Турският президент Реджеп Тайип Ердоган отпразнува 556-та годишнина от падането на Константинопол (съвременен Истанбул) от османските турски сили на 29 май 1453 г, пише гръцкото електронно издание  Kathimerini . \r\nВ публикация  в социалната мрежа „Туитър“ сряда, Ердоган възхвалява султан Мехмед II, чиято армия е пробила стените на някога непревземания християнски град и столица на гръцко-говорящата византийска империя за повече от хилядолетие. \r\nТурският лидер заяви, че завладяването на Константинопол променя хода на световната история. \r\n„Нека султан Мехмед II и неговата армия почиват в мир“, пише Ердоган. \r\n*** Лидерът на опозицията във Венецуела Хуан Гуайдо каза, че народът на Боливарската република отново ще излязе по улиците на страната, след като преговорите между неговите поддръжници и представители на президента Николас Мадуро в Норвегия завършиха с неуспех. Той направи това изявление в сряда по време на интервю за канала Fox Business, цитиран от  TACC . \r\n\"Не беше постигнато споразумение, така че единственият шанс, който имаме, е да останем на улицата\", каза той. Политикът добави, че венецуелската опозиция \"възнамерява да постигне решение на конфликта\". \r\nПо-рано Гуайдо каза, че срещата между венецуелските власти и опозицията, която се проведе в Осло, \"приключи без споразумение\". \r\nВ изявление на норвежкото външно министерство в сряда заявиха, че представители на венецуелското правителство и опозиция \"са показали желанието си да намерят координирано и конституционно решение\" за Боливарианската република. \r\n*** Голям брой жители на Косово в Митровица излязоха да изразят недоволството си срещу, както казват, насилствените действия на специалните сили на Косово. Ръководителят на „Сръбска листа“ Горан Ракич призова жителите да останат обединени и да не се поддават на провокациите. Ще останем тук, няма връщане назад, каза Ракич. \r\n„Ако искат да оправят нещата, нека почистят собствения си двор. Ние сме свидетели на несправедливост, на която не се вижда краят. Знам, че смятате, че е трудно да запазите спокойствие в тази ситуация, но ви призовавам да не се поддавате на провокациите, създадени от западните страни, \"каза Ракич. \r\nГоворител на КФОР, Виченцо Грассо, заяви, че властите в Белград са били информирани своевременно за акцията в Северно Косово и че няма изненада. Грассо също така предупреди, че в този момент мирът в Косово е най-застрашен от реториката и пропагандата на лидерите на двете страни. \r\n\"Във вторник ситуацията беше под контрол и ние постоянно я наблюдавахме. Имахме добър обмен на информация и бяхме в контакт с косовските институции, дори със сръбските власти, и всички бяха информирани предварително за това, което се случва, така че нямаше изненади и не е изненада, това което се случи“, каза Виченцо Грассо - говорител на КФОР. \r\nСръбският президент Александър Вучич заяви, че в момента ситуацията е трудна за сръбския народ в Косово и обвини КФОР, че военната мисия на НАТО в провинцията не е неутрална. Според сръбския президент акцията и арестите са подложили на силен натиск  сръбските полицаи и заяви, че е притеснен за всичко, което би се случило в бъдеще. \r\nВицепремиерът и министър на външните работи на Косово Беджет Пацоли поиска обяснение от мисията на ООН в Косово Unmik как нейните офицери участват в протестите. Пацоли на своята страница в социалната мрежа „Фейсбук“ предупреди Unmik и поиска информация за това, защо един международен служител, руски гражданин, заедно с косовски сръбски гражданин, нает в мисията, са били на барикадите, поставени от косовските сърби в опит да предотвратят работата на специалната полиция.", "date": "2019.05.30", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/30/2664063/mustafa-karadaya-i-delyan-peevski-nyama-da-badat-evrodeputati-obzor.html", "text": "Лидерът на ДПС Мустафа Карадайъ и народният представител Делян Пеевски се отказаха от евродепутатските си места и няма да бъдат част от бъдещия Европейски парламент. Двамата заемаха първите две места в евролистата на ДПС. На 26 май партията спечели три мандата и ще изпрати в Брюксел Илхан Кючюк, Искра Михайлова и Атидже Алиева-Вели. \r\nВ кулоарите на парламента Мустафа Карадайъ заяви, че изборните резултати са показали, че България има нужда от промяна на формулата за управление. „Ние като партийни задачи и цели си бяхме поставили да преодолеем щетите от изборите през 2017 г. и да направим обединение на нашите избиратели. Това нещо в момента мисля, че е факт - виждате изборните резултати. Алтернативи, които се създават на ДПС, имат срок на годност и той винаги е бил до явяване на първи избори\", каза още той. \r\nЗа втори път от структурирането на 44-тия парламент през 2017 г. в Народното събрание дойде и Делян Пеевски. Той коментира, че при решението дали да остане в България или да замине за Брюксел, е надделяло колективното мнение, че е по-нужен в България. Той отрече Алиансът на либералите и демократите за Европа (АЛДЕ) да е имал обструкции към неговата кандидатура. Пеевски посочи, че с отказа си за мястото в ЕП не е подвел избирателите си. „Хората не ги подвеждаме. Пращаме хубави, млади хора в ЕП. Ние сме затова и затова толкова години сме в ДПС“, коментира той. На въпрос дали има предложения за нови законопроекти, Пеевски посочи, че винаги има идеи за нови законодателни инициативи. „Aз си върша работата и резултатите го показват”, добави той.", "date": "2019.05.30", "title": "Мустафа Карадайъ и Делян Пеевски няма да бъдат евродепутати (ОБЗОР)"}
{"url": "http://www.focus-news.net/news/2019/05/30/2664067/tenis-grigor-dimitrov-pobedi-chilich-i-prodalzhava-v-tretiya-krag-na-rolan-garos.html", "text": "Тенис: Григор Димитров победи Марин Чилич и продължава в третия кръг на „Ролан Гарос“. Победата дойде след пет сета 6:7, 6:4, 4:6, 7:6, 6:3, на новия корт „Симон Матийо“ в сряда. Това бе шести мач между двамата тенисисти, а световният № 13 води с 4:2  победи. Два от мачовете им се проведоха в Париж, но на „Мастърса“ в зала „Берси“. През 2015 година там Димитров постигна единствения си успех срещу хърватина до момента, а последната им среща също бе във френската столица, където миналата година победител се оказа Чилич.  \r\nСлед като надделя в петсетов двубой срещу Янко Типсаревич на старта, Григор Димитров  ще се изправи срещу Стан Вавринка в третия кръг на 31 май.", "date": "2019.05.30", "title": "Тенис: Григор Димитров победи Чилич и продължава в третия кръг на „Ролан Гарос“"}
{"url": "http://www.focus-news.net/news/2019/05/30/2664068/priklyuchi-remontat-na-stolichnata-ul-graf-ignatiev-obzor.html", "text": "Приключи ремонтът на ул. „Граф Игнатиев“ в София. На 28 май представители на надзора и на Дирекция „Транспортна инфраструктура“ провериха строително-ремонтните дейности по всички участъци от проекта – цялото протежение на ул. „Граф Игнатиев“, пл. Гарибалди“, пл. „Славейков“, градината на църквата „Св. Седмочисленици“ и ул. „Солунска“. Проверката е констатирала незадоволително качество на ремонта в отделни участъци, за което ще бъдат наложени максимални санкции. Става дума за това, че на места е допусната различна големина на фугите, както и недостатъчно фугиране. Констатирано е и некачествено озеленяване на определени зони, както и недобре оформена и завършена настилка и недобре подредена настилка на някои от капаците на ревизионните шахти. Освен това е наложена и максимална санкция от 3000 лв. за недобро почистване на обекта при предаването му. Некачествените участъци, които се намират на територия от 15 дка, обаче няма да бъдат оправени, тъй като това не пречи на цялостното движение по улицата. \r\nОще миналата година Столична община наложи и максимална санкция на надзора в размер на 86 200 лв., с което всички санкции по проекта възлизат на 290 хил. лв. Фирмата изпълнител е глобена с около 109 хил. лв. за незадоволително качество на ремонта. \r\nЦелият проект възлиза на стойност от около 9 млн. лв. Гаранцията му е в срок от 8 години, като за този период строителят има задължение да отстранява всички възникнали нередности за своя сметка. Като за целта половината от гаранцията, която е предoставена от изпълнителя в началото на договора и е в размер на 603 хил. лв., е задържана от общината, за да гарантира, че ако той не си спази ангажиментите, те ще бъдат изпълнени за негова сметка. \r\nКметът на София Йорданка Фандъкова обясни, че проектът за ремонт на ул. „Граф Игнатиев“ е бил труден за изпълнение, защото не включва само ремонт на настилките. „Беше подменена 100-годишна канализация, бяха подменяни водопроводи, топлопроводи – т.е. това е координация на много хора, институции и структури“, обясни тя. Фандъкова припомни, че изпълнението на проекта беше съпроводено от редица проблеми и предизвикателства. „Участниците в проекта са много и всеки от тях носи отговорност – проектантът, отговорната фирма, изпълнителите и всички, които от страна на Столична община отговаряха за този проект“, обясни кметът на София. Фандъкова посочи, че проблемът на строителните компании са работниците. „Дали заради размера на заплащането, дали заради уменията – не мога да кажа, но факт е, че винаги при изпълнението на каквито и да е проекти, винаги се получават проблеми. Така че за мен гаранцията е наистина в санкциите, за да може фирмите да си правят сметка, да се подготвят добре и да изпълняват това, което са поели като ангажимент“, каза още тя. \r\nДо цялостното завършване на проекта остават още няколко стъпки. След като на 29 май емблематичната пейка на баща и син Славейкови бе върната на мястото си след реставрация, то предстои в скоро време да бъдат възстановени и сергиите за книги на пл. „Славейков“. Очаква се в кратки срокове да бъдат подменени и проблемните ограничители по ул. „Граф Игнатиев“. \r\nЦветилена СИМЕОНОВА", "date": "2019.05.30", "title": "Приключи ремонтът на столичната ул. „Граф Игнатиев“ (ОБЗОР)"}
{"url": "http://www.focus-news.net/news/2019/05/30/2664070/gd-granichna-politsiya-intenziven-e-trafikat-na-gkpp-kapitan-andreevo-i-lesovo.html", "text": "На българо-турската граница на ГКПП Капитан Андреево и ГКПП Лесово трафикът е интензивен на изход от товарни автомобили. Това съобщиха от пресцентъра на  Главна дирекция „Гранична полиция“  Информация за трафика на българските гранични контролно-пропускателни пунктове е към 06.00 часа.  На всички останали контролно-пропускателни пунктове трафикът е нормален.", "date": "2019.05.30", "title": "ГД „Гранична полиция“: Интензивен е трафикът на ГКПП „Капитан Андреево“ и „Лесово“"}
{"url": "http://www.focus-news.net/news/2019/05/30/2664071/tass-nay-malko-350-hilyadi-dushi-sa-zasegnati-ot-navodneniyata-v-yuzhen-kitay.html", "text": "Най-малко 350 хиляди души са засегнати от наводненията в Гуанс-Джуанския автономен район в Южен Китай. Както съобщава в четвъртък китайската агенция Xinhua наводнението е засегнало девет града, 30 области и региони на автономната област, която се намира в близост до Хонг Конг, предава  TACC . \r\nПо-рано службата за извънредни ситуации съобщи за седем жертви на наводненията. В резултат на наводненията е спряно движението по 11 участъка от седем магистрали с национално значение, преминаващи през територията на автономната област. Повредени са над 23 хиляди хектара обработваеми площи. Преките икономически щети се оценяват на 1,14 милиарда юана (около 165 милиона долара). \r\nСилните дъждове в автономния район започнаха на 25 май и доведоха до наводнения в няколко региона.  Юлиян Марков", "date": "2019.05.30", "title": "ТАСС: Най-малко 350 хиляди души са засегнати от наводненията в Южен Китай"}
{"url": "http://www.focus-news.net/news/2019/05/30/2664050/mvr-zapodozreniyat-za-dvoynoto-ubiystvo-v-kostenets-stoyan-zaykov-e-otkrit-v-rayona-na-dolna-banya.html", "text": "Издирваният за две убийства Стоян Зайков е бил засечен в района на Долна Баня, съобщиха от  Пресцентъра на МВР .  \r\nПри полицейска операция е бил обграден от сили на Специализирания отряд за борба с тероризма, Главните дирекции „Гранична полиция”  и „Национална полиция”, Жандармерия и отряда „Кобра” при СДВР. При опит да бъде задържан е открил огън по полицаите. Те са отговорили с предупредителна стрелба, според инструкциите. Чул се е изстрел, с който най-вероятно Зайков е отнел живота си, съобщи на извънреден брифинг вътрешният министър  Младен Маринов. Искам да благодаря на колегите, които 20 дни не се прибираха и бяха в гората денонощно. Доволен съм, че в крайна сметка никой от тях не пострада. Разбирам, че гражданите бяха под страшен стрес, но вече могат да си отдъхнат, заяви  министър Младен Маринов. Той уточни, че в операцията по издирването на заподозрения Стоян Зайков са били предприети различни издирвателни действия с технически средства, фотокапани, направен е бил анализ на движението на беглеца. На тази база са били предприети действия по отвличане на вниманието му. В момента на място се извършва оглед, след което под юрисдикция на прокуратурата и следствието ще се изясняват всички обстоятелства. Трябва да се изчакат  и резултатите от множеството назначени експертизи, допълни министър Маринов, като отбеляза, че към този момента няма данни някой да е  помагал на Зайков.", "date": "2019.05.30", "title": "МВР: Заподозреният за двойното убийство в Костенец Стоян Зайков е открит в района на Долна баня"}
{"url": "http://www.focus-news.net/news/2019/05/30/2664069/afp-gratska-politicheska-familiya-se-tseli-v-premierskiya-post-i-kmetstvoto-na-atina.html", "text": "Почти две десетилетия след като Дора Бакояни стана първата жена кмет на Атина, преди олимпийските игри през 2004 г. в гръцката столица, нейният син Костас има реален шанс да я наследи на престижния пост, пише  AFP . \r\nНо политическата  семейна династия на Гърция има още по-голяма цел, след като братът на Дора Кириакос Мицотакис е начело в състезанието за премиерския пост след предсрочните избори, очаквани през юли. \r\nРазделени от едно десетилетие възрастова разлика чичо и племенник имат добри шансове да направят история, като едновременно поемат два от водещите политически постове в страната. \r\nЛевият премиер Алексис Ципрас ще свика следващия месец предсрочни избори, след като партията му СИРИЗА бе победена от над девет процента от консервативната партия \"Нова Демокрация\" на Мицотакис в изборите за Европейски парламент в неделя. \r\n\"Гражданите искат политическа промяна. Тази промяна ... вече е започнала\", заяви Мицотакис, който ръководи партията от 2016 г., в реч след победата. \r\nБащата на Кириякос Мицотакис и дядо на Костас Бакояни  Константинос Мицотакис, семейният патриарх, починал през 2017 г. на 98-годишна възраст, заема редица министерски постове от 1950-те години и е премиер в администрацията на Нова демокрация от 1990 до 1993 г. \r\nОсвен че е кмет на Атина, дъщерята на Константинос Мицотакис Дора Бакояни също е била министър на културата в неговата администрация, а по-късно и външен министър.  Юлиян Марков", "date": "2019.05.30", "title": "АFP: Гръцка политическа фамилия се цели в премиерския пост и кметството на Атина"}
{"url": "http://www.focus-news.net/news/2019/05/30/2664065/24-vesti-situatsiyata-v-kosovo-e-mirna.html", "text": "Голям брой жители на Косово в Митровица излязоха да изразят недоволството си срещу, както казват, насилствените действия на специалните сили на Косово. Ръководителят на „Сръбска листа“ Горан Ракич призова жителите да останат обединени и да не се поддават на провокациите. Ще останем тук, няма връщане назад, каза Ракич. \r\n„Ако искат да оправят нещата, нека почистят собствения си двор. Ние сме свидетели на несправедливост, на която не се вижда краят. Знам, че смятате, че е трудно да запазите спокойствие в тази ситуация, но ви призовавам да не се поддавате на провокациите, създадени от западните страни, \"каза Ракич. \r\nГоворител на КФОР, Виченцо Грассо, заяви, че властите в Белград са били информирани своевременно за акцията в Северно Косово и че няма изненада. Грассо също така предупреди, че в този момент мирът в Косово е най-застрашен от реториката и пропагандата на лидерите на двете страни. \r\n\"Във вторник ситуацията беше под контрол и ние постоянно я наблюдавахме. Имахме добър обмен на информация и бяхме в контакт с косовските институции, дори със сръбските власти, и всички бяха информирани предварително за това, което се случва, така че нямаше изненади и не е изненада, това което се случи“, каза Виченцо Грассо - говорител на КФОР. \r\nСръбският президент Александър Вучич заяви, че в момента ситуацията е трудна за сръбския народ в Косово и обвини КФОР, че военната мисия на НАТО в провинцията не е неутрална. Според сръбския президент акцията и арестите са подложили на силен натиск  сръбските полицаи и заяви, че е притеснен за всичко, което би се случило в бъдеще. \r\nВицепремиерът и министър на външните работи на Косово Беджет Пацоли поиска обяснение от мисията на ООН в Косово Unmik как нейните офицери участват в протестите. Пацоли на своята страница в социалната мрежа „Фейсбук“ предупреди Unmik и поиска информация за това, защо един международен служител, руски гражданин, заедно с косовски сръбски гражданин, нает в мисията, са били на барикадите, поставени от косовските сърби в опит да предотвратят работата на специалната полиция.  Юлиян Марков", "date": "2019.05.30", "title": "„24 вести“: Ситуацията в Косово е мирна"}
{"url": "http://www.focus-news.net/news/2019/05/30/2664064/tass-huan-guaydo-zayavi-che-ulichnite-protesti-prodalzhavat-sled-provala-na-pregovorite-v-norvegiya.html", "text": "Лидерът на опозицията във Венецуела Хуан Гуайдо каза, че народът на Боливарската република отново ще излязе по улиците на страната, след като преговорите между неговите поддръжници и представители на президента Николас Мадуро в Норвегия завършиха с неуспех. Той направи това изявление в сряда по време на интервю за канала Fox Business, цитиран от  TACC . \r\n\"Не беше постигнато споразумение, така че единственият шанс, който имаме, е да останем на улицата\", каза той. Политикът добави, че венецуелската опозиция \"възнамерява да постигне решение на конфликта\". \r\nПо-рано Гуайдо каза, че срещата между венецуелските власти и опозицията, която се проведе в Осло, \"приключи без споразумение\". \r\nВ изявление на норвежкото външно министерство в сряда заявиха, че представители на венецуелското правителство и опозиция \"са показали желанието си да намерят координирано и конституционно решение\" за Боливарианската република.  Юлиян Марков", "date": "2019.05.30", "title": "ТАСС: Хуан Гуайдо заяви, че уличните протести продължават след провала на преговорите в Норвегия"}
{"url": "http://www.focus-news.net/news/2019/05/30/2664077/nimh-na-mnogo-mesta-shte-ima-kratkotrayni-valezhi-ot-dazhd-maksimalnite-temperaturi-shte-sa-mezhdu-25-i-30.html", "text": "Днес отново ще се развива купеста и купесто-дъждовна облачност. На много места ще има краткотрайни валежи от дъжд, придружени с гръмотевици и временно усилване на вятъра. Това съобщи за  Агенция „Фокус“  дежурният синоптик Мартин Славчев от Националния институт по метеорология и хидрология (НИМХ). Ще има условия за градушкa. Ще духа слаб до умерен вятър от запад-северозапад. Максималните температури ще са между 25° и 30°. Атмосферното налягане е по-високо от средното за месеца и ще остане без съществена промяна. По Черноморието ще преобладава слънчево време. В след обедните часове ще се развива купеста и купесто-дъждовна облачност, на места с краткотрайни валежи от дъжд и гръмотевици. Ще духа слаб до умерен вятър от юг-югоизток. Максимални температури на въздуха: 22-25°. Температура на морската вода е 16-20°. Вълнението на морето ще е около 2 бала. Над планините преди обяд облачността ще е разкъсана. След обяд ще се развие купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен югозападен вятър. Максималната температура на височина 1200 метра около 19°, на 2000 метра – около 11°.", "date": "2019.05.30", "title": "НИМХ: На много места ще има краткотрайни валежи от дъжд, максималните температури ще са между 25° и 30°"}
{"url": "http://www.focus-news.net/news/2019/05/30/2664074/anadolu-agency-turskiyat-prezident-provede-telefonen-razgovor-s-donald-tramp.html", "text": "Турският президент Реджеп Тайип Ердоган проведе телефонен разговор в сряда с президента на САЩ Доналд Тръмп, предава  Anadolu Agency . \r\nДиректорът за комуникациите на президента Фахретин Алтън написа в социалната мрежа „Туитър“, че Ердоган и Тръмп също обсъдиха двустранни и регионални въпроси. \r\nВашингтон е категорично против покупката на ракетите С-400 от Турция и заплашват Турция със санкции, припомня агенцията. \r\nАмерикански служители съветват Турция да закупи ракетната система „Пейтриът“, а не системата С-400 от Москва, като твърди, че тя е несъвместима със системите на НАТО. \r\nТурция отвърна, че отказът на САЩ по-рано да продаде американска ракетна система я е принудила да търси други производители, като добави, че Русия е предложила по-добра сделка, включително трансфер на технологии.  Юлиян Марков", "date": "2019.05.30", "title": "Anadolu Agency: Турският президент проведе телефонен разговор с Доналд Тръмп"}
{"url": "http://www.focus-news.net/news/2019/05/30/2664075/predstoyashti-sabitiya-v-stranata-za-30-may-agentsiya-fokus.html", "text": "***                           \r\nОт 20.00 часа президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение, който ще се проведе в Дом 2 на резиденция „Бояна“. \r\n***                           \r\nОт 09.00 часа ще започне седмичното заседание на Народното събрание. \r\n***                           \r\nОт 09.20 часа министърът на регионалното развитие и благоустройството Петя Аврамова ще участва в Международната архитектурна конференция SHARE Sofia, която ще се състои в зала 9 на НДК. Заедно с форума, под патронажа на министър Петя Аврамова се провежда конкурсът „Български архитектурни награди“. Той ще се проведе от 10.00 часа в Зала 8 на НДК. \r\n***                           \r\nОт 11.00 часа министърът на околната среда и водите Нено Димов ще участва в представянето на нова система за предоставяне на информация на обществеността за качеството на атмосферния въздух (КАВ) в реално време, разработена от Изпълнителната агенция по околна среда (ИАОС). Представянето ще се състои в сградата на МОСВ на бул. „Княгиня  Мария Луиза“ 22, зала 103. \r\n***                           \r\nОт 16.00 часа в сградата на общината министър Николина Ангелкова и министърът на туризма на Арабска република Египет д-р Рания Ал-Машат ще подпишат Меморандум за разбирателство между Министерството на туризма на Република България и Министерството на туризма на Арабска република Египет. В събитието ще участва и кметът на Бургас Димитър Николов.  \r\n***                           \r\nОт 10.00 часа в сградата на АПИ на бул. „Македония“ №3 началникът на отдел „Пътна полиция“ в ГДНП комисар Росен Рапчев,  Радослав Влахов, член на УС на Агенция „Пътна инфраструктура“, инж. Иван Досев, директор на дирекция „Пътно поддържане“ в АПИ ще дадат пресконференция, във връзка с организацията на движение през летните месеци. \r\n***                           \r\nОт 11.00 часа в Министерството на здравеопазването ще се проведе пресконференция по повод Световния ден без тютюнопушене 2019 г., който тази година преминава под мотото „Здраве за белите дробове без тютюн“.  \r\n***                           \r\nОт 09.00 часа 22-ри състав на Специализирания наказателен съд ще заседава по делото срещу Светогор Д., Радослав Р. и Ивайло Г., на които са повдигнати обвинения за рекет. \r\n***                           \r\nОт 09.30 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група. \r\n***                           \r\nОт 09.30 часа 3-ти състав на Специализирания наказателен съд ще заседава по делото срещу Богдан К., Александр Щ. и Цветомир В., на които са повдигнати обвинения за организиране и ръководене на организирана престъпна група. \r\n***                           \r\nОт 09.30 часа ще се проведе заседание на Пленума на Висшия съдебен съвет. \r\n***                           \r\nОт 10.00 часа ще започне редовното заседание на Столичния общински съвет. \r\n***                           \r\nОт 10.00 часа в хотел „Хилтън“ ще бъде представен годишният мониторингов доклад „Антикорупционни институции: тенденции и практики“ на фондация „Антикорупционен фонд“. \r\n***                           \r\nОт 10.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за образуване и ръководене на организирана престъпна група. \r\n***                           \r\nОт 10.00 часа в сградата на КЕВР ще се проведе открито заседание за обсъждане на доклад относно заявление от „Газинженеринг” ООД за утвърждаване на цени за разпределение на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа за територията на община Долни Дъбник за периода 2019 – 2023 г.  \r\n***                           \r\nОт 10.30 часа 18-и състав на Специализирания наказателен съд ще заседава по делото срещу Красимир К., Славчо А. и Галина А., на които са повдигнати обвинения за образуване и ръководене на организирана престъпна група. \r\n***                           \r\nОт 11.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за образуване и ръководене на организирана престъпна група. \r\n***                           \r\nОт 11.00 часа в ресторант La Cassa ще се проведе годишната пресконференция на „Екопак България“. \r\n***                           \r\nОт 11.30 до 13.00 часа фондация „МС Общество – България“ ще проведе информационна акция  във фоайето на Народното събрание на пл. „Народно събрание“ №2. 1. Акцията цели да привлече вниманието на народните представители и политиците към нуждата от подкрепа на пациентите с множествена склероза и необходимостта от повишаване информираността на обществото относно коварното заболяване, което всяка година води до влошаване качеството на живот на много хора. \r\n***                           \r\nОт 12.00 часа в Заседателна зала 1 на СУ „Св. Климент Охридски“ ще се проведе среща на общността на хората с множествена склероза, на която ще бъдат обсъдени проблемите и нуждите на пациентите с МС, ще се обърне внимание на скритите симптоми на болестта и всички желаещи ще могат да зададат своите въпроси към лекторите невролози. \r\n***                           \r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и Георги М., на които са повдигнати обвинения за организиране и ръководене на организирана престъпна група. \r\n***                           \r\nОт 13.30 часа 15-и състав на Специализирания наказателен съд ще заседава по делото срещу Атанас М., Селим К. и др., на които са повдигнати обвинения за образуване и ръководене на организирана престъпна група. \r\n***                           \r\nОт 15.30 часа по време на редовно заседание на парламентарната Комисия по здравеопазването ще се проведе дискусия за проблемите на хората с множествена склероза. \r\n***                           \r\nОт 17.00 часа в парка зад Националния дворец на културата ще започне концерт по повод Световния ден на множествена склероза. \r\n***                           \r\nОт 17.30 часа Ловчанският митрополит Гавриил ще открие поредна изложба от благотворителната синодална кампания „Деца рисуват за деца“ във фоайето пред Балната зала на хотел „Интерконтинентал”. \r\n***                           \r\nОт 18.30 часа в Регионалния исторически музей ще бъде представена книгата „Петър Папакочев: Паметта на светлината“, посветена на фотографа-художник Петър Папакочев, работил след Втората световна война до началото на XXI в. \r\n***                           \r\nОт 18.45 часа в хотел „Рамада“ ще се проведе конференция на тема „Палестина“ организирано от посолствата на Иран, Палестина, Сирия, Алжир и Ирак в България.  \r\n***                           \r\nОт 19.00 часа в Централния военен клуб ще се състои единадесетата церемония по връчването на наградите за научни постижения на Министерството на образованието и науката (МОН) „Питагор“. \r\n***                           \r\nОт 19.00 часа в хотел „Маринела“ ще се състои церемонията по връчване на годишните награди „Застраховател на годината“, „Пенсионноосигурително дружество на годината”, „Застрахователен брокер на годината” за 2018 година. \r\n*** \r\nВ 17.00 часа в зала ''Коста Форев'' на Градската библиотека ще състои откриването на самостоятелна изложба ''Детство мое'' на Радостина Грудлева, петокласничка в ОУ „Петко Каравелов” и  детско ателие „Пъстроцвет”.  \r\n***                           \r\nОт 17.00 часа в парк „Ротонда“ ще започне експериментална Младежка Арт Вечер - синтез между музика, театър и изобразително изкуство. \r\n***                           \r\nОт 11.00 часа в зала \"22 септември\" на общината ще се проведе церемонията по награждаване на спечелилите ученици в Конкурса за превенция на наркоманиите. \r\n***                           \r\nОт 12.30 часа в Експоцентър „Флора“ ще бъде открита Националната конференция „Почти нулевоенергийни сгради“. На събитието зам.- министър Жечо Станков ще представи програма „Възобновяема енергия, енергийна ефективност и енергийна сигурност“, финансирана от финансовия механизъм на Европейското икономическо пространство 2014-2021. \r\n***                           \r\nОт 09.30 часа в Руския център на Варненския свободен университет „Черноризец Храбър“ ще бъде открит студентският научен форум „Държавност и дипломация – 140 години по-късно“, организиран от Студентския съвет и факултет „Международна икономика и администрация“ на ВСУ. Специален гост на форума ще бъде генералният консул на Руската федерация във Варна Владимир Климанов. \r\n*** \r\nОт 14.00 часа, в сградата на НЧ „Съзнание – 1926“ в Белослав ще се проведе информационна среща, посветена на международната изследователска експедиция „АБОРА IV”. \r\n***                           \r\nОт 18.15 часа в галерия „Тереза Зиковска” ще бъде открита фотографската изложба „Генерална репетиция” на Стелиан Ганчев. В галерията ще се проведе и открит урок на кино школа „Братя Люмиер”, който ще бъде на тема „Монтажът – мост и метафора”. \r\n*** \r\nОт 09.00 часа в голяма зала на Община Велико Търново ще се проведе редовна сесия на ОбС – Велико Търново. \r\n***                           \r\nОт 10.30 часа в Регионалния пресклуб на БТА ще се проведе пресконференция на Бюрото по труда. \r\n***                           \r\nОт 11.00 часа в парк „Марно поле“ ще бъде открита скулптурна композиция, изработена от школата по керамика при Младежки дом.  Събитието е по повод 50-годишния юбилей на Младежкия дом. \r\n***                           \r\nОт 14.15 часа в двора на ОУ „Св. Патриарх Евтимий“ ще се проведе обучение по международната програма „Виждам те. Виждаш ме” за безопасна интеракция между велосипедистите и камионите на пътя. \r\n*** \r\nОт 17.30 часа в ИЗ „Рафаел Михайлов“  ще бъде открита изложбата „Цветна рапсодия“ с автор Дочка Михова. Ще има и концерт на струнен оркестър „Колегиум Силания“.  \r\n*** \r\nОт 17.30 часа в НЧ „Надежда-1869“  ще бъде открита изложба творби от фонд на ХГ „Борис Денев“.  \r\n*** \r\nОт 19.00 часа в Клуб 7  ще се проведе „Да поиграем на карти с твореца“ – женско творческо събитие.  \r\n***                           \r\nОт 10.00 часа в спортна зала „Фестивална“, заместник-кметът Венци Пасков ще открие Турнир за купата на ППМГ „Екзарх АНтим I” - футбол на малки вратички за момчета от 5-7 клас. От 17.00 часа кметът на Община Видин Огнян Ценков ще награди победителите в турнира. \r\n***                           \r\nОт 15.00 часа кметът на Общината Огнян Ценков ще посети складовата база на Община Видин, намираща се до крепостта „Баба Вида“.  \r\n*** \r\nОколо 13.00 часа омбудсманът Мая Манолова ще се срещне с лекари и медицински специалисти от МБАЛ „Христо Ботев“ във Враца. Манолова ще разгледа ремонтните дейности в АГ отделението, което бе в трагично състояние.  \r\n***                           \r\nОт 17.30 часа в НЧ „Светлина“ ще се състои срещата на кмета на Община Враца с ръководителите на 73-тия НТП „По пътя на Ботевата чета – Козлодуй-Околчица“. \r\n***                           \r\nОт 19.00  на откритата сцена пред Община Враца ще се проведе концерт на Симфониета Враца. \r\n***                           \r\nОт 18.30 часа в салона на НЧ „Напредък 1869“ ще се състои юбилеен концерт по повод 150 години от създаването на читалището. \r\n***                           \r\nОт 18.30 часа в концертна зала на Младежкия център с моноспектакъл на Пенчо Иванов по текстове на Генчо Златев и Пенчо Иванов ще бъде отбелязана  80-ата годишнина на поета Генчо Златев. \r\n*** \r\nОт 13.30 часа Регионална библиотека „Н. Й. Вапцаров“ ще открие обновения Детски отдел по проект „Библиотеката и децата – заедно можем повече”. \r\n*** \r\nОт 17.00 часа в читалище „Никола Йонков Вапцаров 1924“ омбудсманът Мая Манолова ще присъства на тържественото честване на 45-годишнината на Детска градина „Славейче“. \r\n***                           \r\nОт 14.00 часа в Районния съд ще се проведе заседание по делото срещу животновъда Петър Пищалов, който е обвинен за смъртта на коне в Осоговска планина. \r\n***                           \r\nОт 10.00 часа в заседателната зала на Община Ловеч ще започне редовното заседание на Общински съвет - Ловеч. \r\n***                           \r\nОт 14.00 часа на пл. „Екзарх Йосиф I” пред кино „Космос“ ще се проведе тържество с игри и изненади по повод 1 юни – Международния ден на детето. \r\n***                           \r\nОт 17.00 часа в Драматичния театър ще започне празничен концерт по повод 50 г. от създаването на ДГ № 4 „Калинка”. \r\n***                           \r\nОт 16.30 часа в Регионалния исторически музей ще бъде открита изложбата „Песента на дървото“. \r\n***                           \r\nОт 09.30 часа в зала „Панорама“ ще се проведе заседание на Общински съвет Перник. \r\n***                           \r\nОт 10.30 часа на откритата сцена в града ще се играе представлението на „Приказка за юначета с празни тумбачета“. \r\n***                           \r\nОт 09.00 часа ще започне редовното заседание на Общински съвет – Пловдив. \r\n*** \r\nВ 09.30 часа в зала 10 на Окръжния съд ще се проведе заседание по делото срещу Илия Ст., обвинен в умишленото убийство на научен сътрудник в Институт по растителни генетични ресурси гр. Садово. \r\n*** \r\nВ 10.00 часа в зала 2 на Районния съд ще се проведе заседание по делото срещу Любка К.-Д., обвинена  от Софийска районна прокуратура, че пред надлежен орган на властта – с жалба до Главния прокурор на република България, е набедила трима души за изнудване, като е знаела, че те са невинни. \r\n***                           \r\nОт 10.00 часа на Гребната база, при футболните игрища на Младежки център, ще се проведе деветото издание на футболния турнир под надслов „Живей истински!“. \r\n***                           \r\nОт 14.00 часа в I-ва Аудитория на Медицински университет – Пловдив ще бъде открита третата национална конференция „Общественото здраве - капиталът на бъдещето“.  \r\n***                           \r\nОт 17.00 часа на мястото, където се е намирало първото летище на Пловдив на бул. „Освобождение“ № 76 ще бъде открита изложбата на Националния военноисторически музей „Музеят – неочакван, отворен, споделен“. \r\n***                           \r\nОт 17.00 часа  в Художествена галерия колекция „Дарение Светлин Русев“ ще се състои концерт на китариста Росен Балкански. \r\n***                           \r\nОт 16.00 часа на площад „Независимост“ ще се проведе кампанията „Бъди войник“ на Министерството на отбраната. \r\n***                           \r\nОт 18.30 часа в залата на Общинския културен център ще започне концерт на Представителния ансамбъл на Въоръжените сили и на Представителния духов оркестър на Военноморските сили.  \r\n***                           \r\nОт 10.30 часа на стадиона в града ще се проведе юбилейното 20-о състезание на младежките противопожарни отряди  „Млад огнеборец”. \r\n***                           \r\nОт 11.00 часа в хотел „Дунав плаза“ ще се състои тържествената церемония по връчването на наградите на КРИБ за  „Социално отговорна компания-партньор на община за 2018 г.“  област Русе. \r\n*** \r\nОт 9.30 часа на крепостта „Калето“ проф. Николай Овчаров ще представи намерен частичен надпис на I Италийски легион и находки от обсадата на Граф Дракула през 1461 година.  \r\n***                           \r\nОт 10.00 часа в „Амфитеатър”  –  Нов център ще се проведе общинско и областно състезание „Защита при пожари, бедствия  и извънредни ситуации“  Смолян – 2019. \r\n***                           \r\nОт 10.00 часа ще започне редовното заседание на Общински съвет – Смолян. \r\n***                           \r\nОт 10.00 часа на площад „Свобода“, Стар Център ще се проведе състезание на тема „Аз обичам и познавам гората“, в което ще вземат участие ученици от училищата на града.  \r\n***                           \r\nОт 17.00 часа в Регионалния драматичен театър „Николай Хайтов“ ще започне концертът „125 години щастливи детски усмивки“ по повод 125 години предучилищно  \r\nобразование в Община Смолян. \r\n***                           \r\nОт 18.00 часа в Кукления театър ще започне вечер, посветена на 75 – годишнината на поета Таньо Клисуров и представяне на новата му книга „Мерено и немерено“ (в стих и проза). \r\n***                           \r\nОт 18.00 часа в залата на Международния младежки център ще се проведе среща с телевизионния журналист Антон Хекимян. Срещата е част от поредицата под надслов „Красивите лица на Стара Загора“. \r\n***                           \r\nОт 9.00 часа в зала 363 на община Шумен ще се състои заседание на Общинския съвет.  \r\n***                           \r\nОт 9.30 часа в Окръжен съд- Шумен ще се състои заседание по делото „Хитрино“.  \r\n***                           \r\nОт 10. 30 часа в градинката пред НЧ \"Тодор Петков 1963\" ще се състои акция „За да няма страх, спазвай пътния знак“.", "date": "2019.05.30", "title": "Предстоящи събития в страната за 30 май (Агенция „Фокус“)"}
{"url": "http://www.focus-news.net/news/2019/05/30/2664079/prezidentat-rumen-radev-i-saprugata-mu-desislava-radeva-shte-badat-domakini-na-traditsionniya-abiturientski-bal-za-mladezhi-v-neravnostoyno-polozhenie.html", "text": "Ще се проведе традиционният абитуриентски бал за младежи в неравностойно положение. Това съобщиха от  прессекретариата на държавния глава . Събитието е част от благотворителната инициатива на държавния глава „Подкрепи една мечта“. Балната вечер ще започне в 20.00 часа, в Дом 2 на резиденция „Бояна“. Президентът Румен Радев и неговата съпруга Десислава Радева ще посрещнат над 100 зрелостници от випуск 2019, които са израснали в социални услуги.  \r\nЗа пореден път екипът на продуцентска компания „Дрийм Тийм Прадакшънс” организира благотворително артистичната програма. Мария Илиева, Миро, Любо Киров, Орлин Павлов, Михаела Маринова, Йоана, Маги Джанаварова, Нели Петкова, Рафаел Пашамов, групите Б.Т.Р. и Д2, Део и Моисей и танцов ансамбъл „Пламъче“ ще подкрепят президентската инициатива.  \r\nАбитуриентката Йоанна Найденова, която завършва училището за ученици с нарушено зрение „Луи Брайл“, и Маги Джанаварова са подготвили специално дуетно изпълнение, с което ще започне празничната вечер. За доброто настроение ще се погрижат актьорите Любомир Нейков, Руслан Мъйнов, Петьо Петков – Шайбата и Васил Драганов. С благопожелания към абитуриентите ще се включат и артистите Владимир Пенев, Десислава Бакърджиева и Моню Монев.", "date": "2019.05.30", "title": "Президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение"}
{"url": "http://www.focus-news.net/news/2019/05/30/2664072/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nПрез нощта над по-голямата част от страната облачността ще е значителна, главно в централните райони ще продължи да има краткотрайни валежи от дъжд с гръмотевици. На 30.05.2019 г. отново ще се развива купеста и купесто-дъждовна облачност. На много места ще има краткотрайни валежи от дъжд с гръмотевици и временно усилване на вятъра. Ще има условия за градушки. Ще духа слаб до умерен вятър от запад-северозапад. Максималните температури ще са между 25° и 30°. Oграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nДвижението в участъка от км 97+000 до км 97+200 се ограничава движението в активната лента посока Бургас поради частични ремонтни дейности на асфалтовата настилка. Движението се осъществява в изпреварващата лента и се регулира с пътни знаци. Срок до 30.05.2019 г. \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г.; \r\nДвижението при 132 км посока София се осъществява в една лента поради ремонтни дейности на асфалтовата настилка в активната лента. Движенението се осъществява в изпреварващата лента. Срок до 30.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОПУ Сливен: \r\nДвижението при с. Дядово от км 239+000 до км 242+150 посока Бургас се осъществява в едната лента поради ремонт на асфалтова настилка. Ограничено е движението в активната лента. Участъкът е сигнализиран с пътни знаци. Срок до 30.05.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 31.05.2019 г.; \r\nДвижението в тунел „Правешки ханове“ посока София се осъществява в една лента поради ремонт на осветителната система. Ограничено е движението в активната лента, като движението се осъществява в изпреварващата. Срок до 30.05.2019 г. \r\nОбласт Шумен: \r\nДвижението в участъка Каспичан – Невша посока Варна от км 362+600 до км 375+000 се осъществява с повишено внимание поради почистване на регули и окопи. Срок до 31.05.2019 г \r\nОбласт Варна: \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 31.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: \r\nОбласт София: \r\nДвижението при тунел „Мало Бучино“ при км 7+712 в посока София се осъществява в една лента поради възстановяване на автоматични пътни знаци и изпълнение на изкопни работи за фундаменти. Ограничена е изпреварващата лента, като движението се осъществява в активната. Срок до 30.05.2019 г.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението в участъка 73+542 до 102+060 Белотинци – Монтана се осъществява се в една лента поради ремонтни дейности на асфалтовата настилка и скоростта на движение е ограничена до 40 км/ч . Регулира се от сигналисти на място . Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 31.05.2019 г.; \r\nОбласт Разград: \r\nДвижението Разград – Шумен при км 76+643 в района на с. Ушинци се осъществява двупосочно в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Срок до 30.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението в участъка Радомирци – Ябланица от км 135+344 до км 158+300 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 31.05.2019 г. \r\nДвижението в участъка Коритна – Сопот от км 0+000 до км 24+000 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г.; \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31.05.2019 г. \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението с повишено внимание по път I-4 Пролаз- Търговище – с. Пробуда поради ремонт на асфалтовата настилка. Срок до 07.06.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ - п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 31.05.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nДвижението в участъка Карнобат – Ветрен от км 456+000 до км 485+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 05.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Калотина – Драгоман от км 7+000 до км 10+000 се осъществява поетапно в една лента поради санитарна сеч на храсти и дървета в светлата част на денонощието. Движението се осъществява двупосочно в съседната лента. Участъкът е сигнализиран с пътни знаци и сигналисти. Срок до 31.05.2019 г. \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 31.05.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 31.05.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът ІІ-99: Движението по път II-99 Кондолово – Визица от км 80+800 до км 84+900 се осъществява с повишено внимание поради почистване на окопи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.05.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.05.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 31.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 с. Паничарево – Бинека от км 26+000 до км 36+000 осъществява с повишено внимание поради профилиране на банкети и почистване на облицовани окопи. Сигнализирано с пътни знаци. Срок до 31.05.2019 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Плевен – Ловеч в участъка от км 25+450 до км 37+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 31.05.2019 г.; \r\nПът IІІ-305: Движението по път ІІІ-305 Садовец  – Дерманци от км 25+000 до км 38+500 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 03.06.2019г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 31.05.2019 г.; \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти, кастрене на дървета. Движението се регулира от сигналисти на място. Срок до 31.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 06.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 31.05.2019 г.; \r\nПът III-812: Движението по път ІІІ-812 Спанчевци – Вършец от км 2+000 до км 17+000 се осъществява в една лента поради почистване на водостоци и почистване на асфалтовата настилка. Движението се регулира от сигналисти на място. Срок до 31.05.2019 г.; \r\nПът III-8104: Движението по път ІІІ-8104 Замфирово – Боровци от км 1+112 до км 1+120 се осъществява в една лента поради ремонтни дейности на водосток. Движението се регулира от сигналисти на място. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-375: Движението по път III-375 с. Бяга – с. Исперихово от км 7+000 до км 8+000 се осъществява в една лента поради ремонт на асфалтовата настилка. Движението се регулира с пътни знаци. Срок до 30.05.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 03.06.2019 г.; \r\nПът ІІ-34: Движението по път II-34 Плевен – Никопол в района на Коиловци при км 7+732 се осъществява с повишено внимание поради преместване на пътни знаци. Срок до 31.05.2019 г.; \r\nПът ІІ-34: Движението по път II-34 Плевен – Никопол в района на Мечка при км 13+000 се осъществява с повишено внимание поради преместване на пътни знаци. Срок до 31.05.2019 г.; \r\nПът ІІ-35: Движението по път II-35 Плевен – Ловеч в района на Плевен при км 5+296 се осъществява с повишено внимание поради преместване на пътни знаци. Срок до 31.05.2019 г.; \r\nПът ІІІ-118: Движението по път III-118 Гулянци – Долна Митрополия в района на Долна Митрополия при км 24+159 се осъществява с повишено внимание поради преместване на пътни знаци. Срок до 31.05.2019 г.; \r\nПът ІII-3402: Движението по път III-3002 Коиловци – Вълче трън в района на Коиловци при км 1+860 се осъществява с повишено внимание поради преместване на пътни знаци. Срок до 31.05.2019 г.; \r\nПът III-3005: Движението по път III-3005 Ясен – Катунец в района на Ясен при км 1+370 се осъществява с повишено внимание поради преместване на пътни знаци. Срок до 31.05.2019 г.; \r\nПът ІII-3502: Движението по път III-3502 Брестовец – Ъглен в района на Беглеж при км 19+148 се осъществява с повишено внимание поради преместване на пътни знаци. Срок до 31.05.2019 г.; \r\nПът ІII-3502: Движението по път III-3502 Брестовец – Ъглен в района на Тодорово при км 2+500 се осъществява с повишено внимание поради преместване на пътни знаци. Срок до 31.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-23: Движението по път ІІ-23 Кубрат – Исперих в участъка от км 70+000 до км 72+500 се осъществява в една лента за движение поради почистване на земни окопи. Движението в работния участък се регулира с временна сигнализация и от сигналисти. Срок до 30.05.2019 г. \r\nПът ІI-49: Движението по път ІІ-49 с. Задруга – Старо село при км 85+270 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Срок до 31.05.2019 г.; \r\nПът ІІІ-205: Движение по път ІІІ-205 Разград – Исперих от км 20+055 до км 22+150 се осъществява в една лента за движение поради почистване на земни окопи. Движението в работния участък се регулира с временна сигнализация и от сигналисти. Срок до 31.05.2019 г.; \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 07.06.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-51: Движението по път II-51 гр. Бяла – с. Лом Черковна от км 3+000 до км 27+900 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.0075.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nПът III-5001: Движението по път III-5001 Две Могили – Широково – Острица – Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Срок до 30.05.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Смилец – Брадвари от км 8+000 до км 13+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци, конуси и регулировчици. Срок до 03.06.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 31.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 31.05.2019 г. \r\nОПУ-Смолян: \r\nПът II-86: Движението по път II-86 Средногорци – Рудозем от км 125+728 до км 129+660 се ограничава поради извършването на взривни работи в участък от 100 м при км 128. На 31 май от 6 ч. до 8 ч. е осигурено преминаване на всички видове моторни превозни средства през участъка чрез регулиране на движението със светофарна уредба. Срок до 31.05.2019 г. \r\nОбходен маршрут: Средногорци – Смолян (кв. „Устово“ - кв. „Райково“) - Рудозем и обратно. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІI-86: Движението по път ІІ-86 Хвойна – проход „Рожен“ от км 54+000 до км 87+000 се осъществява в една лента поради частични ремонтни дейности на асфалтовата настилка. Срок до 31.05.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-17: Движението по път II-17 АМ \"Хемус\" - Ботевград от км 0+000 до км 5+000 се осъществява в една лента поради ремонтни дейности по пътната настилка, поетапно и в двете посоки. Движението се извършва в съседната лента. Срок до 31.05.2019 г. \r\nПът II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 31.05.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 31.05.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 31.05.2019 г.; \r\nПът III-6602: Движението по път III-6602 Стара Загора – Старозагорски минерални бани от км 7+000 до км 16+780 се осъществява в една лента поради ремонтни дейности на асфалтова настилка. Движението се извършва с повишено внимание и съобразена скорост. Движението се регулира от сигналисти и знаци. Срок до 31.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с.", "date": "2019.05.30", "title": "Актуална пътна обстановка"}
{"url": "http://www.focus-news.net/news/2019/05/30/2664076/predstoyashti-mezhdunarodni-sabitiya-za-30-may-agentsiya-fokus.html", "text": "*** Моди започва втория си мандат като премиер на Индия \r\n*** Заседание по делото за екстрадиране на Джулиан Асандж в САЩ \r\n*** Държавният секретар на САЩ Майк Помпео започва европейската си обиколка \r\n*** Посещение на министъра на външните работи на Германия Хайко Маас \r\n*** Генералният секретар на ООН Антонио Гутериш получава наградата Карл Велики \r\n*** Германският канцлер Ангела Меркел ще получи доктор хонорис кауза на Харвардския университет \r\n*** Спешни заседания на организацията на страните от Персийския залив и Арабската лига, свикани от Саудитска Арабия \r\n***", "date": "2019.05.30", "title": "Предстоящи международни събития за 30 май (Агенция „Фокус“)"}
{"url": "http://www.focus-news.net/news/2019/05/30/2664082/ministar-neno-dimov-shte-predstavi-nova-sistema-za-informirane-za-kachestvoto-na-atmosferniya-vazduh-v-realno-vreme.html", "text": "Министърът на околната среда и водите Нено Димов ще участва в представянето на нова система за предоставяне на информация на обществеността за качеството на атмосферния въздух (КАВ) в реално време, разработена от Изпълнителната агенция по околна среда (ИАОС). Това съобщиха от пресцентъра на  министерството . \r\nСистемата служи за визуализиране на данни, събирани и обработвани от Националната автоматизирана система за мониторинг на КАВ. Информационната система използва географски карти за представяне на измервателните пунктове от Националната автоматизирана система за мониторинг на КАВ. Тя предоставя възможност за преглед на измерваните от даден пункт концентрации на съответните замърсители. Данните за измерените концентрации се визуализират с помощта на графики.  \r\nИнформационната система предоставя както възможността за преглед на данни в реално време, така и възможност за изготвяне на справочна информация за измерените средночасови, средноденонощни и средногодишни стойности на съответните замърсители. Показателите, за които може да бъде изготвена справочна информация чрез системата, са: фини прахови частици (ФПЧ10 и ФПЧ2,5), серен диоксид, азотен диоксид, озон и метеопараметри. В системата е достъпна информация от 2015 г. до момента. Визуализирането на информация за качеството на атмосферния въздух се извършва на базата на постъпващите в реално време данни от Националната автоматизирана система за мониторинг на КАВ. Тя ще бъде публично достъпна на интернет страницата за ИАОС.", "date": "2019.05.30", "title": "Министър Нено Димов ще представи нова система за информиране за качеството на атмосферния въздух в реално време"}
{"url": "http://www.focus-news.net/news/2019/05/30/2664080/ministar-nikolina-angelkova-i-d-r-raniya-al-mashat-i-ministarat-na-turizma-na-arabska-republika-egipet-shte-podpishat-memorandum-za-razbiratelstvo-v-burgas.html", "text": "Министър Николина Ангелкова и министърът на туризма на Арабска република Египет д-р Рания Ал-Машат ще подпишат Меморандум за разбирателство между Министерството на туризма на Република България и Министерството на туризма на Арабска република Египет в Бургас. Това съобщиха от пресцентъра на  Министерството на туризма . Чрез подписания меморандум за разбирателство страните ще си сътрудничат в областта на туризма, създавайки най-благоприятни условия за партньорство в сектора.  \r\nДокументът отразява готовността на двете страни да създадат най-благоприятни условия за сътрудничество в областта на туризма. Той дава възможност България и Египет да стимулират обмена на информация и опит в планирането на маркетинговите си стратегии в сектора. Двете държави ще си сътрудничат в подготовката и участията на международни изложения, панаири и други прояви, по време на които ще промотират туристически продукти.  \r\nВ събитието ще участва и кметът на Бургас Димитър Николов. Подписването ще се състои от 16.00 часа в сградата на Община Бургас.", "date": "2019.05.30", "title": "Министър Николина Ангелкова и д-р Рания Ал-Машат и министърът на туризма на Арабска република Египет ще подпишат Меморандум за разбирателство в Бургас"}
{"url": "http://www.focus-news.net/news/2019/05/30/2664081/sport-arda-kardzhali-e-v-elita-za-parvi-pat-v-istoriyata-si.html", "text": "Отборът на Арда се класира за елита на българския футбол за първи път в историята на клуба от Кърджали. Играчите на Стамен Белчев спечелиха баража за влизане срещу Септември с 1:0 след продължения и така през следващия сезон ще са в най-високото ниво на родния футбол. Единственото попадение бе дело на местния любимец Ахмед Осман, който е в тима още от аматьорските нива на футбола. Техничният халф се разписа в 111-ата минута, след като в редовните 90 минути до попадение не се стигна. Мачът се изигра на стадион „Локомотив“ в Пловдив.", "date": "2019.05.30", "title": "Спорт: Арда Кърджали е в елита за първи път в историята си"}
{"url": "http://www.focus-news.net/news/2019/05/30/2664084/ministar-petya-avramova-shte-uchastva-v-mezhdunarodnata-arhitekturna-konferentsiya-share-sofia.html", "text": "9.20 часа министърът на регионалното развитие и благоустройството Петя Аврамова ще участва в Международната архитектурна конференция SHARE Sofia. Това съобщиха от пресцентъра на  министерството . Организираният от Културна Асоциация  PROEVENT и Камара на Архитектите в България форум на тема „София утре“ ще се състои в зала 9 на Националния дворец на културата. В него се очаква да се включат повече от 200 архитекти от страната и чужбина. Заедно с форума, под патронажа на министър Петя Аврамова се провежда конкурсът „Български архитектурни награди“. Той ще се проведе от 10.00 часа в Зала 8 на НДК.", "date": "2019.05.30", "title": "Министър Петя Аврамова ще участва в международната архитектурна конференция SHARE Sofia"}
{"url": "http://www.focus-news.net/news/2019/05/30/2664078/ministar-mladen-marinov-nyama-danni-nyakoy-da-e-pomagal-na-stoyan-zaykov.html", "text": "Нямаме данни някои да му е помагал до този момент. Това може би се потвърждава от това, че е търсил храна по различни къщи. Това каза пред журналисти министърът на вътрешните работи Младен Маринов в отговор на въпрос сам ли е бил Стоян Зайков или е имало някой, който да му помага да се крие, предаде репортер на  Агенция „Фокус“ . „В тази операция бяха използвани всички технически средства и нововъведения. Разположени бяха над 70 фотокапана и различни други технически средства, които няма да споменавам, тъй като ще издадем методите си на работа“, коментира Маринов. В отговор на въпрос с какво оръжие е бил въоръжен Зайков, министърът уточни: „Информацията ни е, че разполага с някакъв вид гладкоцевно огнестрелно оръжие. Нека да се направи огледът“. „Имахме много информация и на базата на нея направихме анализа за евентуални негови движения“, каза още Младен Маринов.", "date": "2019.05.30", "title": "Министър Младен Маринов: Няма данни някой да е помагал на Стоян Зайков"}
{"url": "http://www.focus-news.net/news/2019/05/30/2664086/ombudsmanat-maya-manolova-shte-poseti-vratsa-i-krivodol.html", "text": "От 13.00 часа омбудсманът Мая Манолова ще се срещне с лекари и медицински специалисти от МБАЛ „Христо Ботев“ във Враца. Манолова ще разгледа ремонтните дейности в АГ отделението, което бе в трагично състояние. Това съобщиха от  пресофиса на омбудсмана . Припомняме, че рeмонтът стартира след намесата на Мая Манолова, която бе сезирана за падаща мазилка върху родилки и бебета. След разговор със здравното министерство болницата получи средства за монтиране на ангиограф, ремонти в инвазивното отделение по кардиология, в родилното отделение и за нова апаратура в хемодиализата.  \r\nПо-късно в Криводол омбудсманът ще присъства на тържественото честване на 45-годишнината на Детска градина „Славейче“, което ще се състои от 17.00 часа в читалище „Никола Йонков Вапцаров 1924“.", "date": "2019.05.30", "title": "Омбудсманът Мая Манолова ще посети Враца и Криводол"}
{"url": "http://www.focus-news.net/news/2019/05/30/2664089/pernik-dvizhenieto-pri-km-7-na-am-struma-pri-tunel-malo-buchino-v-posoka-pernik-shte-se-osashtestvyava-v-edna-lenta-poradi-izvarshvane-na-remontni-deynosti.html", "text": "Движението при км 7 на АМ „Струма“ при тунел „Мало Бучино“ в посока Перник ще се осъществява в една лента поради извършване на ремонтни дейности. Това съобщиха от пресцентъра на  Агенция \"Пътна инфраструктура\"  (АПИ). Ще бъде затворена изпреварващата лента. Трафикът ще се извършва в активната лента.", "date": "2019.05.30", "title": "Перник: Движението при км 7 на АМ „Струма“ при тунел „Мало Бучино“ в посока Перник ще се осъществява в една лента поради извършване на ремонтни дейности"}
{"url": "http://www.focus-news.net/news/2019/05/30/2664088/marinela-arabadzhieva-shte-bade-ekstradirana-v-balgariya.html", "text": "Съпругата на бизнесмена Ветко Арабаджиев – Маринела ще бъде екстрадирана от Испания в България. Тя трябва да пристигне у нас в 16.25 часа. Досега Маринела Арабаджиева се намираше в испански арест, като съдебните власти очакваха допълнителни документи за обвиненията срещу нея в България, преди да решат дали да я екстрадират.  \r\nВ началото на месеца бизнесменът Ветко Арабаджиев, който е обвинен в това, че е бил лидер на престъпна група за данъчни престъпления и пране на пари, бе върнат под конвой от Испания в България. На следващия ден съдът взе решение да го остави за постоянно в ареста. „Фокус“ припомня:  Ветко Арабаджиев и съпругата му Маринела бяха арестувани в началото на март в градчето Кабрера де Мар край Барселона. Месеци наред те бяха издирвани с европейска заповед за арест. В София беше задържан и синът им Вълчо. Българският съд запорира тяхното имущество, а заповеди за запор бяха издадени и за 12 банкови сметки на Ветко и Маринела Арабаджиеви в различни трезори, дялове в 7 търговски дружества и имоти в няколко населени места. По делото е обвинен и синът им – Вълчо, който бе пуснат от ареста под гаранция от половин милион лева.", "date": "2019.05.30", "title": "Маринела Арабаджиева ще бъде екстрадирана в България"}
{"url": "http://www.focus-news.net/news/2019/05/30/2664083/pg-na-bsp-se-vrashta-v-narodnoto-sabranie.html", "text": "ПГ на „БСП за България“ се връща в Народното събрание. Опозицията взе решение да участва в днешното пленарно заседание след повече от три месеца отсъствие заради промените в Изборния кодекс.  В пленарна зала депутатите ще гласуват промени в Закона за дейностите по предоставяне на услуги на второ четене. С измененията ще се осигури прилагането на европейския регламент, който цели преодоляване на търговски практики, необосновано дискриминиращи на географски принцип клиентите и потребителите в рамките на европейския пазар. Така ще се гарантира, че всички клиенти от Европейския съюз ще имат същия достъп до оферти, цени и условия на продажби както гражданите на държавата членка, в която е установен търговецът.  \r\nПарламентът трябва да разгледа доклада на Комисията за енергийно и водно регулиране (КЕВР) за 2018 г. В него се посочва, че през изминалата година провежданата от КЕВР политика е била насочена към подкрепа на общите усилия на държавните институции за ускорено провеждане на реформите в българската енергетика. Основният фокус в действията на регулатора е била стимулирането на по-нататъшната либерализация на електроенергийния пазар и развитието на борсовата търговия с електроенергия, както и създаването на предпоставки за регионална свързаност на пазарите. В доклада се посочва, че през 2019 г. сред основните задачи на КЕВР ще бъде регулаторна подкрепа за продължаване на процеса на либерализация на енергийния сектор и определяне на стратегически насоки за неговото развитие в контекста на новия пакет на ЕС „Чиста енергия за всеки европеец“. Депутатите ще разгледат и годишния доклад за дейността на Българската академия на науките (БАН) за 2018 г.", "date": "2019.05.30", "title": "ПГ на БСП се връща в Народното събрание"}
{"url": "http://www.focus-news.net/news/2019/05/30/2664085/gl-sekretar-na-mvr-ivaylo-ivanov-nyama-danni-stoyan-zaykov-da-e-kontaktuval-s-nyakogo.html", "text": "Нямаме данни Зайков да е контактувал с някого, но сме сигурни, че през цялото време е бил в района. Такъв беше анализът ни и доказателствата, които събирахме. Това каза пред журналисти главният секретар на МВР главен комисар Ивайло Иванов, предаде репортер на  Агенция „Фокус“ . „Имаше информация, че Стоян Зайков се укрива в гората. Следите, които намирахме, в къщите, които е разбивал, за да си набавя храна, не бяха на едно място“, коментира той. „Тактиката ни беше да създадем видими действия от една страна и постепенно свивахме обръча към Стоян Зайков“, заяви Иванов. „Случаят за нас не е приключил. Трябва да установим къде е бил, какво е правил през това време и евентуално дали е имал помагач, но до момента няма такива данни“, обясни главният секретар. „Бяхме взели мерки да гарантираме безопасността на гражданите на Костенец и на околните села. Нито за миг не сме напускали района, бяхме тук денонощно“, обяви Ивайло Иванов. „Хората, които бяха застрашени, спокойно могат да се приберат“, заяви той.", "date": "2019.05.30", "title": "Гл. секретар на МВР Ивайло Иванов: Няма данни Стоян Зайков да е контактувал с някого"}
{"url": "http://www.focus-news.net/news/2019/05/30/2664073/ministar-mladen-marinov-stoyan-zaykov-e-otkril-ogan-pri-opit-da-bade-zadarzhan-nay-veroyatno-se-e-samoubil.html", "text": "Стоян Зайков беше засечен в района на Долна баня и при опит да бъде задържан е открил огън срещу колегите. Те са отговорили по-скоро с предупредителна стрелба, такива са инструкциите и трябва да ги спазват. Това каза пред журналисти министърът на вътрешните работи Младен Маринов, предаде репортер на  Агенция „Фокус“ . „Колегите са чули изстрел. Най- вероятно лицето се е самоубило вследствие на заградителните мероприятия“, заяви той. „Бяха проведени различни оперативно- издирвателни действия, фотокапани, анализ на движението, където сме засичали, че той е бил. Бяха установени къщи, в които е взломял и е взимал храна. На база на този анализ предприехме действия по отвличане на вниманието и секретни, там където не провеждаме такива действия“, обясни Младен Маринов. „Ще се извърши оглед. Случаят ще се поеме от следовател, тъй като има участие на служители на МВР“, коментира вътрешният министър. „Оттам нататък сме под юрисдикцията на прокуратурата и на следствието, за да се изясни цялата фактическа обстановка“, уточни той. „Искам да благодаря на колегите, които 20 дни не се прибираха. Бяха в гората денонощно. Доволен съм, че в крайна сметка никой от тях не пострада“, изтъкна Маринов. „Гражданите вече могат да си отдъхнат, тъй като наистина разбирам, че бяха под стрес“, обяви той. В отговор на въпрос възможно ли е Стоян Зайков да е прострелян от полицейски служител, министърът посочи: „Разговарях със служителите. Според тях изстрелите не са били, за да го наранят. Очакваме експертизите“. Попитан с какво оръжие се е прострелял Зайков и къде е раната, министърът поясни: „След като се направи огледът ще стане ясно всичко“. Агенция \"Фокус\"  припомня: 43-годишният мъж е заподозрян за убийството на 38-годишната си бивша приятелка Милена Шишкова, която бе открита в безпомощно състояние, близо до дома ѝ на 10 май сутринта. Смъртта ѝ настъпи, вследствие на огнестрелна рана в главата. На 15 май (сряда) беше намеренa и втора жертва в Костенец. Убитият е 42-годишен мъж, трети братовчед на издирвания Зайков, по тялото му също е открита огнестрелна рана, този път в областта на брадата. По последни данни 42-годишният мъж е бил видян за последно на 14 май около 18.00 часа.  \r\nКъм този момент няма категорични данни и доказателства, че заподозреният за първото убийство е автор и на второто.  \r\nГлавният секретар на МВР гл. комисар Ивайло Иванов определи акцията в Костенец като безпрецедентна по мащаби. В нея бяха включени рекорден брой служители на жандармерията и Специализирания отряд за борба с тероризма, както и командировани полицаи от различни градове на Южна България.", "date": "2019.05.30", "title": "Министър Младен Маринов: Стоян Зайков е открил огън при опит да бъде задържан, най- вероятно се е самоубил"}
{"url": "http://www.focus-news.net/news/2019/05/30/2664092/burgas-zapochva-mezhdunarodnata-konferentsiya-pochti-nulevoenergiyni-sgradi.html", "text": "На 30 май започва Международната конференция „Почти нулевоенергийни сгради“ в Експо център Флора. Това съобщиха от пресцентъра на  община Бургас . Какво ще се случи, ако поставим равно количество лед в една нулевоенергийна и една обикновена сграда? Ще познаете ли кой ще се стопи първи? А искате ли да видите на живо как се работи с най-новите материали и изделия за енергийна ефективност и да зададете въпросите си на най-добрите специалисти?  Ще можете да направите всичко това, само ако посетите Експо център Флора в Бургас: До 1 юни ще се провежда най-голямото събитие за енергийната ефективност на сградите. В събитието ще вземат участие заместник-министърът на енергетиката Жечо Станков и изпълнителният директор на АУЕР Ивайло Алексиев, а повече от 10 фирми ще представят продуктите си на съпътстващото изложение. Ще има обучения и семинари за професионалисти и граждани, а ако изберете съботния ден, непременно доведете и децата – за тях ще е играта с много забавления и награди „Слънце, вятър и вода: това е нашата Земя!“ \r\n25-членна делегация, водена от председателите на Китайската академия за изследвания в строителството и Националния институт за отопление, охлаждане, вентилация и енергийна ефективност, ще посети Бургас и ще вземе участие в събитието. Ще научим още за националните норми и политики за ПНЕС в Австрия, Чехия и Словакия, както и за съвременните тенденции в професионалното образование и обучение, представени от участниците в проект CraftEdu по програма Хоризонт 2020 на ЕС.  \r\nСъбитието ще обобщи всички новини по програма „Възобновяема енергия, енергийна ефективност и енергийна сигурност“, а вече е известно, че за проекти за почти нулевоенергийни сгради ресурсът е 10,7 млн. евро. Ще бъде представен и най-новият финансов инструмент за обновяване на еднофамилни сгради на Фонда за устойчиви градове, който обхваща София и по-големите градове в южна България.", "date": "2019.05.30", "title": "Бургас: Започва Международната конференция „Почти нулевоенергийни сгради“"}
{"url": "http://www.focus-news.net/news/2019/05/30/2664090/blagoevgrad-tvorcheska-sreshta-prikazki-za-piano-s-gost-profesor-rostislav-yovchev-se-organizira-v-bansko.html", "text": "Творческа среща „Приказки за пиано“, с гост – професор Ростислав Йовчев се организира в Банскo. Това съобщиха от пресцентъра на Община Банско. Читалището в Банско организира творческа среща с професор Ростислав Йовчев в Тържествената зала от 16.30 часа и съвместен концерт на класа по пиано, с преподавател Марина Иванова, в Големия салон на читалището от 18.00 часа. \r\nПрофесор Ростислав Йовчев е роден в София през 1961 г., а през 1984 г. завършва Българската Държавна Консерватория. Лауреат е на редица наши и международни конкурси, прави специализация по пиано, камерна музика и съпровод на солова песен в Кралската Консерватория – Брюксел. Проф. Йовчев активно концертира като солист и камерен изпълнител не само в България, но и в Германия, Белгия, Испания, Полша, Унгария, Румъния, Хърватска, Кипър, Турция, Южна Корея, Тунис и др. Участва в най-престижни фестивали у нас и в чужбина – „Салон на изкуствата“, „Софийски музикални седмици“, „Варненско лято“, „Надежди, таланти, майстори“, „Аполония“, „Филармоника“, „Музикалният октомври в Картаген“ /Тунис/ и др. Проф.Йовчев осъществява майсторски класове в България, Корея, Румъния, Турция, Италия и има многобройни записи за Радио София, Варшава, Берлин и Сарагоса. Репертоарът му обхваща всички стилове и епохи, като в него влизат някои крупни и рядко изпълнявани творби. Носител е на „Кристална лира“ на Съюза на българските музикални и танцови дейци в две категории – „Инструменталисти“ „Музикална критика“ за 2011 г. През същата година получава и „Златна лира“ на СБМТД. Ростислав Йовчев е професор по пиано в Националната Музикална Академия „Проф. Панчо Владигеров“ – София, а от май 2008 г. е ръководител-катедра „Пиано“ към Теоретико-композиторския и диригентски факултет.", "date": "2019.05.30", "title": "Благоевград: Творческа среща „Приказки за пиано“ с гост – професор Ростислав Йовчев се организира в Банско"}
{"url": "http://www.focus-news.net/news/2019/05/30/2664094/api-ogranichava-se-dvizhenieto-po-patya-srednogortsi-rudozem-za-izvarshvane-na-vzrivni-raboti.html", "text": "От 12.00 ч. до 12.00 ч. на 31 май се ограничава движението по път II-86 Средногорци - Рудозем за извършването на взривни работи в участък от 100 м, при км 128, който е в средата на трасето между двете населени места. Това съобщиха от пресцентъра на  Агенция \"Пътна инфраструктура\"  (АПИ). Обходният маршрут е по направлението: Средногорци - Смолян (кв. „Устово“ - кв. „Райково“) - Рудозем и обратно. \r\nНа 31 май от 06.00 ч. до 08.00 ч. ще бъде осигурено преминаване на всички видове моторни превозни средства през участъка чрез регулиране на движението със светофарна уредба.  \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.", "date": "2019.05.30", "title": "АПИ: Ограничава се движението по пътя Средногорци - Рудозем за извършване на взривни работи"}
{"url": "http://www.focus-news.net/news/2019/05/30/2664091/veliko-tarnovo-unikalni-artefakti-v-srednovekovnata-krepost-kaleto-v-svishtov-otkri-rakovoditelyat-na-razkopkite-prof-nikolay-ovcharov.html", "text": "Само девет дни след старта на археологическите проучвания на средновековната крепост „Калето“ в Свищов, проф. Николай Овчаров информира, че са открити първите уникални находки. Те са от обсадата на Граф Дракула през 1461 година, доказващи неговото пребиваване в крепостта, съобщиха от пресцентъра на  Община Свищов . Изключителен интерес представлява и откритият частичен надпис на I Италийски легион. \r\nВъв връзка с откритите предмети, съдържащи в себе си информация с уникална археологическа и историческа стойност, проф. Овчаров ще даде пресконференция  от 09.30 часа, на мястото на разкопките в Свищов.", "date": "2019.05.30", "title": "Велико Търново: Уникални артефакти в средновековната крепост „Калето“ в Свищов откри ръководителят на разкопките проф. Николай Овчаров"}
{"url": "http://www.focus-news.net/news/2019/05/30/2664087/sofiya-shte-se-provede-savmestna-preskonferentsiya-na-api-i-patna-politsiya-vav-vrazka-s-organizatsiyata-na-dvizhenie-prez-letnite-mesetsi.html", "text": "Радослав Влахов, член на УС на Агенция „Пътна инфраструктура“ (АПИ), инж. Иван Досев, директор на дирекция „Пътно поддържане“ в АПИ и началникът на отдел „Пътна полиция“ в Главна дирекция „Национална полиция“ комисар Росен Рапчев, ще дадат пресконференция във връзка с организацията на движение през летните месеци. Това съобщиха от пресцентъра на  АПИ . \r\nСъбитието ще се проведе от 10.00 ч. в сградата на АПИ на бул. „Македония“ №3.", "date": "2019.05.30", "title": "София: Ще се проведе съвместна пресконференция на АПИ и „Пътна полиция” във връзка с организацията на движение през летните месеци"}
{"url": "http://www.focus-news.net/news/2019/05/30/2664095/varna-spetsialist-po-diabetna-i-metabolitna-hirurgiya-shte-gostuva-v-grada-za-bezplatni-konsultatsii.html", "text": "Специалистът по метаболитна хирургия д-р Мустафа Ондер Долап ще проведе безплатни консултации на български пациенти с бариатрични и метаболитни заболявания днес и 31 май 2019 г. във Варна. Това съобщиха от пресцентъра на  „Медикал Караджъ“ . Той ще гостува в града по покана на управителя на „Медикъл Караджъ\" Звезделина Лютфи. Посещението на д-р Мустафа Долап е част от нашата инициатива да предоставим достъп на българските пациенти до най-съвременните методи и технологии в медицината. Както и досега безплатните консултации в рамките на инициативата ни са насочени към пациенти с установени вече заболявания, към тези, нуждаещи се от второ мнение или интересуващи се от лечение в чужбина. \r\nД-р Долап е заместник главен лекар в болница „Ватан Чорлу\". Той завършва истанбулския медицински университет през 1996 г. Специализира в Хасекска обучителна и изследователска болница. През 2013 г. специализирал минимална инвазивна хирургия. Участвал е в многобройни конгреси свързани с хирургия при затлъстяване, метаболитни заболявания и херния. \r\nВ практиката си д-р Долап предпочита стомашен байпас за метаболитна хирургия, като златен стандарт. Хирургичната процедура, наречена стомашен байпас е интервенция, при която стомахът е разделен на малка горна торбичка и много по-голяма долна „остатъчна\" торбичка и след това тънките черва са пренаредени, за да се свържат и с двете. Д-р Долап прави тази процедура 4 - 5 пъти месечно. При тази интервенция възстановителния процес е по-лек, а резултатите успешни и дългосрочни. \r\nУспешното лечение на затлъстяване драстично подобрява съпътстващите заболявания, свързани с него. Така например Диабет Тип 2 се елиминира чрез стомашен байпас при 80% от пациентите със затлъстяване. Стомашният байпас ефективно контролира сънната апнея при много пациенти. Свързаната със затлъстяването хипертония също се повлиява от процедурата и изчезва наполовина до две трети от пациентите. \r\nХирургично отделение на болница „Ватан Чорлу\" оказва планова и спешна хирургична помощ, гарантира денонощна хирургична помощ на всички нуждаещи се пациенти и осигурява 24 часово наблюдение от специалист по хирургия. Отделението разполага с ендоскопска апаратура. Извършват се първични, вторични и консултативни прегледи. Провежда се диагностично лечение на болни със заболявания на стомашно-чревния тракт, хепатобилиарна и панкреасна патология. Извършва се оперативно лечение на дефекти на коремната стена (всички видове хернии), меко тъканни травми, гнойно септични заболявания, заболявания на млечната и щитовидната жлеза, оперативни интервенции при съдови заболявания на крайниците и различните степени на изгаряния. \r\nКато част от секцията по спешна хирургия, отделението се занимава с лечението на травматичните увреди на гръдния кош и корема. В клиниката се извършват и минимално инвазивни лапараскопски процедури.  \r\nПриоритет в дейността на хирурзите на болницата е спешната гръдна и коремна хирургия, онкологични заболявания на стомашно чревния тракт, жлъчно чернодробна хирургия, хирургия на панкреаса, заболявания на дебелото черво, кисти, фисури и рагади, извършват се голям брой лапароскопски операции. Понастоящем много често е хирургичното лечение при пациенти със затлъстяване и наднормено тегло. \r\nВсички нуждаещи се от консултация или второ мнение български пациенти ще могат да си запишат предварително час за безплатна консултация със специалиста. Желаещите да се възползват от възможността за безплатна консултация с д-р Мустафа Ондер Долап във Варна на 30 и 31 май 2019 г. трябва да се запишат предварително на:  \r\n- телефона на „Медикъл Караджъ“: +359 878 500 730 \r\n- да заявят желания от тях час онлайн на https://www.medikara.bg/.  \r\nНа място пациентите ще трябва да предоставят медицинските документи, които са им направени до момента.", "date": "2019.05.30", "title": "Варна: Специалист по диабетна и метаболитна хирургия ще гостува в града за безплатни консултации"}
{"url": "http://www.focus-news.net/news/2019/05/30/2664100/sofiya-izlozhba-ot-blagotvoritelnata-kampaniya-detsa-risuvat-za-detsa-na-svetiya-sinod-na-balgarskata-pravoslavna-tsarkva-se-otkriva-v-stolitsata.html", "text": "С благословението на Негово Светейшество Българския патриарх Неофит и по решение на Св. Синод, Негово Високопреосвещенство Ловчанският митрополит Гавриил, ръководител на Културно-просветния отдел при Св. Синод, ще открие поредна изложба от благотворителната синодална кампания \"ДЕЦА РИСУВАТ ЗА ДЕЦА\", съобщи репортер на  Агенция \"Фокус\" . Кампанията с благотворителна изложба има за цел да подпомогне онкоболните деца, лекуващи се в Клиника по детска клинична хематология и онкология при УМБАЛ „Царица Йоанна – ИСУЛ“, гр. София.  \r\nХудожниците и фотографите в изложбата са деца и ученици – лауреати на синодалния Национален конкурс „Възкресение Христово” през последните няколко години. Даренията могат да бъдат пускани в Кутията на Доброто (на рецепцията на х-л „Интерконтинентал“ бивш \"Радисън\") или превеждани по банков път. \r\nОткриването е от 17:30 ч. във фоайето пред Балната зала на хотел „Интерконтинентал” (пл. „Народно събрание“ № 4, гр. София). \r\nПартньор е хотел „Интерконтинентал”, както и Националната професионална гимназия за полиграфия и фотография (гр. София).  \r\nИзложбата и кампанията продължават и през м. юни 2019 г. без фиксиран край! \r\nНикола ПЕТКОВ", "date": "2019.05.30", "title": "София: Изложба от благотворителната кампания \"ДЕЦА РИСУВАТ ЗА ДЕЦА\" на Светия Синод на Българската православна църква се открива в столицата"}
{"url": "http://www.focus-news.net/news/2019/05/30/2664096/api-ot-0930-ch-do-1530-ch-dvizhenieto-po-am-hemus-v-tunel-praveshki-hanove-v-posoka-sofiya-shte-se-osashtestvyava-v-edna-lenta-poradi-remont.html", "text": "От 09.30 ч. до 15.30 ч. движението по АМ \"Хемус\" в тунел \"Правешки ханове\" в посока София ще се осъществява в една лента поради ремонт на осветителната система. Това съобщиха от пресцентъра на  Агенция \"Пътна инфраструктура\"  (АПИ). Ще бъде ограничено преминаването по активната лента, като трафикът ще се пренасочи по изпреварващата лента.", "date": "2019.05.30", "title": "АПИ: От 09.30 ч. до 15.30 ч. движението по АМ \"Хемус\" в тунел \"Правешки ханове\" в посока София ще се осъществява в една лента поради ремонт"}
{"url": "http://www.focus-news.net/news/2019/05/30/2664098/mon-15-balgarski-ucheni-sa-nominirani-za-nagradite-pitagor.html", "text": "Петнадесет български учени са номинирани за наградите на Министерството на образованието и науката (МОН) „Питагор“ за научни постижения. Това съобщиха от пресцентъра на  министерството . \r\nОтличията ще бъдат връчени за единадесета поредна година на церемония във Военния клуб от 19.00 ч. Те са разпределени в седем категории - за цялостен принос в развитието на науката, за млад учен, за утвърден учен в областта на природните и инженерните науки, в социалните и хуманитарните науки, в медицинските науки, за успешен ръководител на международни проекти, както и за колектив с успешна експлоатация и комерсиализация на научните резултати.  \r\nКандидати за „Питагор“ тази година бяха 37 български учени, от които жури номинира 15. Техните постижения са в изследвания на мозъчно-съдовата болест и други форми на деменция, засягащи централната нервна система (болест на Алцхаймер, Паркинсонова болест, множествена склероза, епилепсия и др.), изследвания на интелекта и други функции в неврогенетиката, в експерименталната фармакология с фармакотерапия на ендокринната система и приложение на стволови клетки при лечение на тумори. В разработките си учените са разглеждали още натрупването и дисоциацията на 70 ключови белтъка, участващи в поправката на ДНК и свързаната с това резистентност към антитуморни препрати, създаване на платформа за систематична оценка на ефектите от противораковите лекарства, звездната астрономия в контекста на нови научни теории за образуване и еволюция на звездите, действието на физическите и социалните фактори на градската работна среда върху колективното нервно-психическо здраве и др.", "date": "2019.05.30", "title": "МОН: 15 български учени са номинирани за наградите „Питагор“"}
{"url": "http://www.focus-news.net/news/2019/05/30/2664099/plovdiv-futbolen-turnir-pod-nadslov-zhivey-istinski-shte-se-provede-za-deveti-pat-v-grada.html", "text": "Футболен турнир под надслов „Живей истински!” ще се проведе за девети път в Пловдив. Това съобщиха за Радио „Фокус“ – Пловдив от  Общината . Събитието  ще се  проведе на Гребната база, при футболните игрища на Младежки център, с начало 10.00 часа. За Купата на Общински съвет по наркотични вещества с Превантивно – информационен център ще се борят  ученици от осем пловдивски училища – гимназиален курс на обучение. По този начин всички участници ще покажат една различна алтернатива за уплътняване на свободното време на младите хора чрез ангажиране със спортни мероприятия в борбата с наркотичните и психоактивните вещества. \r\nФутболният турнир ще се проведе с любезното съдействие на Председателя на ЗС на БФС – Пловдив, който ще осигури съдийски състав и част от наградния фонд. Почетни гости на мероприятието ще бъдат зам.-кметът по спорт, младежки дейности и социална политика Георги Титюков, директорът на Дирекция „Спорт и младежки дейности“ Петър Зехтински  и Атанас Пашев. За всички участници в турнира са подготвени футболни награди – отборни и индивидуални. Церемонията по награждаването на победителите и участниците ще бъде около 13.30 часа. \r\nСъбитието се организира от Общински съвет по наркотични вещества с Превантивно-информационен – Пловдив и е част от годишната им кампания „Не прави днес това, за което ще съжаляваш утре!”. Турнирът се реализира под патронажа на кмета на Община Пловдив инж. Иван Тотев.", "date": "2019.05.30", "title": "Пловдив: Футболен турнир под надслов „Живей истински!” ще се проведе за девети път в града"}
{"url": "http://www.focus-news.net/news/2019/05/30/2664097/stara-zagora-zapochva-poreditsa-ot-sreshti-pod-nadslov-krasivite-litsa-na-stara-zagora.html", "text": "Община Стара Загора, Долап.бг и Международен младежки център Стара Загора организират срещи-разговори с видни земляци под надслов „Красивите лица на Стара Загора“. Проявите са посветени на 140-годишнината от възстановяването на Стара Загора. Това съобщиха от пресцентъра на  Община Стара Загора . Целта е среща на млади хора с изтъкнати специалисти от различен социален и професионален спектър, достигнали високо ниво на реализация и в същото време, останали верни и предани на родния град и на общността, за която допринасят максимално според възможностите си. \r\nСрещите ще се провеждат веднъж месечно от 18.00 часа в залата на Международния младежки център. Първата е на  28 март  с Първан Симеонов – изпълнителен директор на „Галъп интернешънъл болкан“. \r\nМладите хора ще могат да се срещнат телевизионния журналист и водещ на предаването „Тази сутрин“ Антон Хекимян. \r\nНа  27 юни  пред младите хора ще говори проф. Минко Балкански, Почетен гражданин на Стара Загора, дарител в национален и регионален мащаб, създател на Международен научно-образователен център за ученици и студенти в старозагорското село Оряховица. \r\nНа  3 септември  срещата е отредена за световната оперна прима Веселина Кацарова, Почетен гражданин на Стара Загора.  \r\nЛюбомир Любенов, математик, основател и ръководител на Международната олимпиада за ученици „Математика без граници“, координатор за България на всички олимпиади в Азия ще разкаже за професионален път на  31 октомври , а на  28 ноември  е ред на доц.д-р Алексей Стоев – директор на Центъра за слънчево-космически изследвания, дългогодишен директор на НАОП „Юрий Гагарин“, председател на Националния съвет на БТС, пещерняк и изследовател. \r\nПоследната за годината среща е на  19 декември  с д-р Райчо Гънчев, създател на Прабългарската школа за оцеляване „Бага-тур“, автор на исторически романи, на сценарии за филми и сам участник в тях. \r\nВодеща на срещите е Росица Ранчева.", "date": "2019.05.30", "title": "Стара Загора: Започва поредица от срещи под надслов „Красивите лица на Стара Загора“"}
{"url": "http://www.focus-news.net/news/2019/05/30/2664106/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение до бл. 313 жк. „Надежда“ 3 се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\nул. „Танкист“ и района между ул. „Кумановски бой“, ул. „Хан Кубрат“, ул. „Любородие“, ул. „Магнолия“, ул. „Христо Силянов“ и ул. „Царевец“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Силянов“ ъгъла с ул. „Хан Кубрат“. \r\nВъв връзка с изпълнение на инвестиционен проект за подмяна на уличен водопровод на бул. „Св. Климент Охридски“ местност „Малинова долина“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nбул. „Св. Климент Охридски“, ул. „Георги Кьосеиванов“, ул.„7-ма“ и ул.„Инж. Стоимен Сарафов“ \r\nбул. „Св. Климент Охридски“ от № 86 до № 128 и от № 61К до № 105 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ ъгъла с ул. 2-ра. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение на бул. „Цариградско шосе“ кв. „Полигона“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: \r\nбл. 1, бл. 2, бл. 3, бл. 31, бл. 57, бл. 55, бл. 56, бл. 40, бл. 43, бл. 44, бл. 45, бл. 12, бл. 13 , офис сграда зад бл. 4. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Протич“ до бл. 2. \r\nВъв връзка с изграждане на сградно водопроводно отклонение на ул. „Акад. Сандерс“ кв. „Драгалевци“ се налага спиране на водоподаването от 09.30 до 19.30 часа на клиентите на „Софийска вода”, живеещи в района на: \r\nпо ул. „Акад. Сандерс“ от ул. „Хилендарски манастир“ до ул. „Крайречна“ \r\nул. „Григорий Мних“, ул. 321 \r\nпо ул. „Ген. Ковачев“ от №8 до №22, ул. „Проф. Тодор Боров“ и ул. „Василий Врач“ от ул. „Змей Горянин“ до ул. „Проф. Тодор Боров“ \r\nул. 406, ул. „Наум“, ул. „Св. Ангеларий“, ул. „Акад. Сандерс“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Сандерс“ ъгъла с ул. „Св. Ангеларий“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.05.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/30/2664103/dimitar-mitev-obshtinski-savet-sliven-obshtinskiyat-savet-shte-izbira-sadebni-zasedateli.html", "text": "Общинският съвет в Сливен ще избира съдебни заседатели на свое заседание. Това съобщи пред  Радио „Фокус“ – Сливен  председателят на Общинския съвет Димитър Митев. \r\nЩе бъдат избрани 84 заседатели, 44 за Районния съд и 40 – за Окръжния. 10 процента от тях е желателно да бъдат педагози, посочи Митев. \r\nНа сесията ще бъде разгледано и предложението за именуване на новия парк край река Асеновска в „Асеновец“. На предходно заседание не бе прието предложението за именуване на парка „Каймак-Чалан“. \r\nОбщо 67 точки са залегнали в дневния ред. Това лято Общинският съвет няма да излиза във ваканция. \r\nЛюдмила ЙОРГОВА", "date": "2019.05.30", "title": "Димитър Митев, Общински съвет – Сливен: Общинският съвет  ще избира съдебни заседатели"}
{"url": "http://www.focus-news.net/news/2019/05/30/2664105/dobrich-80-ata-godishnina-na-poeta-gencho-zlatev-shte-bade-otbelyazana-s-monospektakal-na-pencho-ivanov.html", "text": "Генчо Златев навършва 80 години. Празникът на поета ще бъде отбелязан с моноспектакъл на Пенчо Иванов по текстове на Генчо Златев и Пенчо Иванов от 18.30 ч. в концертна зала на Младежки център – Добрич. Това съобщиха от пресцентъра на  Община град Добрич . Поетът Генчо Златев само преди дни, на 23 май,  навърши 80 години – една достойна възраст и празник на духа. Роден в Добруджа, целия си жизнен и творчески път той извървява тук, където „слънцето над главата ми кръжи като омесена от мама пита”, както казва самият творец. Обича да е навън. Близо до земята. Да го духа вятърът. Когато времето е хубаво – хвърчи. Едва ли има друг поет, който да е писал толкова емоционално и искрено за родната земя. Завършва гимназия в Каварна и Агнономическия факултет на Висшия селскостопански институт в София през 1967 г. и завинаги остава в Добруджа. На нея посвещава и труда си, и перото си. „Генчо Златев познава по-издълбоко живота на равнината, защото е агроном поначало, дълго е крачил сред нивите като усърден и неспокоен стопанин, хвърлял е семена в пръста, треперел е над тях, додето стъбълцата им тръгнат към слънцето. Трудът на земеделеца е радост и мъка, поезия и топла грижа за хляба. Остава да отвориш очи, сърце и душа и да наслагваш зрънцата на думите върху белия лист. Така агрономът и поетът живеят заедно“- казва за него Драгни Драгнев. \r\nГенчо Златев е автор на повече от десет книги, член е на Съюза на българските писатели. Жътва \r\nУтаи се слънчевото злато. \r\nПалавата пролет отшумя. \r\nИ сега ти целия си лято, \r\nсведен клас към мъдрата земя. \r\nРуси ветрове във тебе крачат. \r\nЧучулигово крило трепти. \r\nСлънцето прилича на погача. \r\nГрабвай сърпа и се развърти. \r\nНе отлагай. После ще е късно. \r\nВремето лети като жребче. \r\nДиня е денят ти, ще се пръсне. \r\nЛятото навън ще изтече. \r\nГенчо Златев", "date": "2019.05.30", "title": "Добрич: 80-ата годишнина на поета Генчо Златев ще бъде отбелязана с моноспектакъл на Пенчо Иванов"}
{"url": "http://www.focus-news.net/news/2019/05/30/2664109/smolyan-obshtinskiyat-savet-shte-provede-redovnoto-si-zasedanie.html", "text": "Общински съвет – Смолян ще проведе редовното си заседание от 10.00 часа в Сесийната зала на Община Смолян. Това съобщиха от  Общината . В първоначалният дневен ред са включени 48 докладни записки. Сред тях са Награждаване на Регионална библиотека „Николай Вранчев“ – град Смолян, Награждаване на фолклорно трио „Родопски извор“ – град Смолян, Определяне размера на Годишната награда на Община Смолян за 2019 г., Определяне размера на Национална литературна награда „Николай Хайтов“ на Община Смолян за 2019 г., Предложение за откриване на ученическо общежитие в с. Широка лъка. \r\nВ дневния ред са включени още Приемане на годишния отчет и баланса за 2018 г. на „Център за Психично Здраве-Смолян“–ЕООД, град Смолян, Приемане на годишния отчет и баланса за 2018 г. на „Ученическо и Столово Хранене“–ЕООД-Смолян, Приемане на годишния отчет и баланса за 2018 г. на „Смолян Автотранспорт“, Удължаване срока за ликвидация и срока на договора сключен с ликвидатора на „СМОЛЯН-АВТОТРАНСПОРТ“ ЕООД. На вниманието на общинските съветници ще бъде представено Подписване на споразумение за сътрудничество между кметство Момчиловци, общ. Смолян и кметства Черноморец, общ. Созопол; Добринище, община Банско; Момчилово, община Ветрен, както и Подписване на споразумение за сътрудничество между кметство Смилян, община Смолян и кметство Житница, община Калояново, обл. Пловдив \r\nСред останалите докладни са Приемане на Актуализация на Стратегия за развитие на социални услуги в Община Смолян 2016-2020 г., Приемане на Годишен план за развитие на социалните услуги в Община Смолян за 2020 г., Обсъждане на докладите за осъществените читалищни дейности и за изразходваните от бюджета средства в Община Смолян през 2018 г. \r\nОбщинските съветници на Смолян ще обсъждат и Приемане на годишен доклад за 2018 година за наблюдение и оценка на изпълнението на Общински план за развитие на община Смолян за периода 2014-2020 година, Приемане на Годишния отчет за 2018 г. по изпълнение на: Програмата за намаляване на замърсяването с фини прахови частици (ФПЧ10) и Плана за действие към нея за периода 2015-2020 г. \r\nЩе бъдат обсъдени също Промяна на общинската транспортна схема за обслужване на населението (градски линии), Промяна на общинската транспортна схема за обслужване на населението (Смолян – Смилян), Промяна на общинската транспортна схема за обслужване на населението (Смолян – Търън), Промяна на общинската транспортна схема за обслужване на населението (Смолян – Момчиловци). \r\nНа заседанието на Общински съвет – Смолян ще се обсъди и Приемане на Правила за условията и реда за предоставяне на финансова помощ за новородено или осиновено на територията на Община Смолян.", "date": "2019.05.30", "title": "Смолян: Общинският съвет ще проведе редовното си заседание"}
{"url": "http://www.focus-news.net/news/2019/05/30/2664110/lyubomir-kyuchukov-direktor-na-iimo-evropeyskite-izbori-prekasnaha-dvupartiynoto-upravlenie-na-es.html", "text": "Европейските избори прекъснаха двупартийното управление на ЕС. Това каза за сутрешния блок „Добро утро, България“ на  Радио „Фокус“  Любомир Кючуков, директор на Института за икономика и международни отношения, бивш зам.-министър на външните работи. Провалът на двупартийното управление и спечелването на партиите от второ ниво са резултат от сериозните проблеми и кризи, които се натрупаха в Европа, обясни той, като уточни, че влиянието на десните политически формации показва, че те извеждат на преден план реални проблеми, които не получават не просто решение, но даже и отговор. Три са обществените дефицити, причина за тези дълбочинни проблеми – на сигурност, на справедливост и на доверие, отчете Любомир Кючуков. Според него резултатите от евроизборите рисуват твърде нееднозначна картина. До голяма степен предварителните прогнози като цифри се сбъднаха, обясни той, като подчерта ироничния факт, че най-голямата партия в ЕП е британската „Брекзит“. Според него това доста точно илюстрира състоянието на Съюза. Няколко са основните изводи, които ще влияят върху работата на ЕП, уточни Кючуков. „Европейската народна партия /ЕНП/ и Партията на европейските социалисти /ПЕС/ управляват Европа в голяма коалиция непрекъснато от провеждането на първите избори за Европейски парламент, но те загубиха своето съвместно мнозинство. Това може да се формулира и като загуба на статуквото, защото именно тези две партии в много случаи бяха припознавани като негови носители. Втората важна особеност на евроизборите е, че спечели второто ниво партии – Зелени, либерали и крайнодесни. Независимо, че идейно те стоят на две различни страни на центъра, тенденцията е достатъчно еднозначна и еднопосочна – става дума за търсене на промяна. Радикалната алтернатива, крайнодесните националистически и популистки партии, не определят бъдещите решения. От друга страна, обаче, те могат да упражняват блокиращо мнозинство, в резултат на което, и това е третият елемент, изборите едновременно запазиха и промениха балансите в Европейския съюз“, поясни Любомир Кючуков. Той каза още, че е налице доста фрагментиран и политически сложен ЕП, където намирането на компромис ще бъде още по-трудно, отколкото досега както в съдържателната сфера при формирането на политики и приемане на решения, така и при формирането на ръководството на евроинституциите. Работата на бъдещия ЕП ще бъде много трудна, защото той е изключително разнороден и фрагментиран, добави Кючуков.  \r\nЕлеонора ЧОЛАКОВА", "date": "2019.05.30", "title": "Любомир Кючуков, директор на ИИМО: Европейските избори прекъснаха двупартийното управление на ЕС"}
{"url": "http://www.focus-news.net/news/2019/05/30/2664108/pregled-na-osnovnite-temi-v-starozagorskiya-pechat.html", "text": "„За първи път у нас организират Изложение на парфюми и продукти от етерични масла“, е водещо заглавие във вестник „Старозагорски новини“. Инициативата е в рамките на Фестивала на розата в Казанлък и започва на 31 май. По време на 116-те Празници на розата за първи път в България Община Казанлък организира Изложение на парфюми и продукти от етерични масла. В единствения у нас Музей на розата от 31 май до 3 юни производители и търговци ще представят свои продукти на розова основа. Изложението ще бъде съпътствано от редица събития, които проследяват пътя на маслодайната роза след розобера. Идеята за парфюмерийна борса е продиктувана от мащабността на Фестивала на розата в Казанлък през последните години и огромния интерес към дестилацията на розово масло и неговото приложение в парфюмерията и козметиката, както и към производството на розови продукти. Партньори на Общината за събитието са: Българската национална асоциация - етерични масла, парфюмерия и козметика, Университета по хранителни технологии - Пловдив, и Института по розата и етерично-маслените култури - Казанлък. Началото на изложението е на 31 май от 10:00 часа. В 14:00 часа ще започне тематичната научна конференция \"Българската парфюмерийна индустрия - тенденции и аромати\". Участниците ще приветства кметът на община Казанлък Галина Стоянова. С доклади на утвърдени специалисти в академичните среди по темата ще бъде представена взаимовръзката между научните иновации и практика в етерично-маслената промишленост у нас. В 17:30 часа Музеят на розата ще се превърне в сцена за модното ревю-пърформанс на дизайнера проф. Мариела Гемишева \"Нюансите на розата в цвят и аромат 2019\". Ефектните идеи на топ моделиера ще представят пред публиката красивите казанлъшки абитуриентки, участнички в конкурса за Царица Роза 2019.  \r\nВ кулминационните дни на Фестивала на розата 2019 - 1 и 2 юни (събота и неделя), посетителите на парфюмерийния форум ще бъдат провокирани да изготвят със съдействието на специалисти свой индивидуален парфюм по време на работилницата \"Направи си аромат\".  \r\nНай-пъстрите и ароматни дни от Празника на розата в Казанлък предстоят, категорични са от Община Казанлък.  \r\n„При авиокатастрофа загина най-добрият въздушен инструктор“, е друго заглавие във вестника.  \r\nТрагичният инцидент с 63-годишния казанлъчанин Румен Иванов е станал в землището на село Юлиево. Един от най-добрите и дългогодишни инструктори за въздушни полети, 63-годишният казанлъчанин Румен Иванов, стана деветата жертва на страстта за летене в България от началото на годината, след като конструираният от него мотоделтапланер се заби в дърво при пръскане над овощна градина в землището на мъглижкото село Юлиево.  \r\nЗа гибелта му пръв съобщи от профила си в социалната мрежа фотографът Петьо Кюркчийски, който е основател и на клуба за свободен полет в град Дупница.  \r\nТам той написа:\" Сбогом, Учителю! Приятели и колеги, днес Румен Иванов е загинал при изпълнение на полет с цел АХР. Много се изписа и изговори след последния инцидент на Черньово, който стана само преди два дни и загубихме двама колеги, но изглежда и това не е достатъчно. Румен беше един от най-опитните и разумни пилоти и конструктори на моторни делтапланери в България, и човек, от който съм научил много. Румен е човекът, пред който положих изпит и станах лицензиран пилот. Причините за инцидента тепърва ще се изясняват, но фактът е факт, изгубихме още един невероятен човек, посветил живота си на авиацията!\".  \r\nИнцидентът е станал около 8:30 часа на 29 май при неизяснени обстоятелства, тепърва ще се търсят причините, но най-малко вероятната човешката грешка, уточни Христо Христов, и.д. ръководител на Специализираното звено за разследване на авиационни събития при Министерството на транспорта. Машината, с която е летял Иванов, не е вписана в националния регистър, тя е била пригодена за изпълнение на агрохимически дейности, лично той е бил неин разработчик и познавал всеки сантиметър от крилото и всяко болтче от двигателя. Тъй като катастрофиралият ултралек уред не е вписан в гражданския регистър, разследването нямало да се води от експертите на транспортното ведомство. Румен Иванов е сред първите, които у нас са си извадили бревет, той е пълноправен инструктор, има хиляди летателни часове не само у нас, а и в чужбина, припомнят колегите му, които не могат да повярват, че точно на него се е случила трагедията. Кариерата му започва още през 80-те години на ХХ в., когато е бил инструктор при някогашното ДОСО.  Според негови приятели и колеги от \"Авио Дизайн\" ЕООД, където е изработен мотоделтапланерът, катастрофата е станала заради внезапен отказ на двигателя при скорост от 80-90 км в час и височина минимум 50 м. Иванов е направил опит да кацне чрез планиране, но при преминаване помежду две дървета крилото се е закачило в клоните. Смъртта е настъпила почти мигновено. Двигателят е \"Ротакс\", съвсем нов, и вероятно отказът е заради повреда в бензинопровода. От профила си във Фейсбук Петьо Кюркчийски лансира идеята си да бъде създадена фондация за безопасно летене, чиято цел да бъде провеждането на семинари по теория и практика на безопасността на полетите в малката авиация.  \r\n„Димитър Ганев, \"Тренд\" пред \"Старозагорски новини\": След изборите БСП влиза в тежка политическа криза“, съобщава изданието.  Според политическия анализатор по-добрата организационна форма на ГЕРБ и ангажирането на лидера на формацията Бойко Борисов с предизборната кампания са в основата на поредния изборен успех на партията.  \r\n- Г-н Ганев, резултатът от изборите за Европейски парламент показва, че разликата между водещите партии от последните парламентарни избори се запазва. Въпреки кризите БСП не успя дори да се приближи до своя основен опонент. Заслуга на Борисов ли е този успех на ГЕРБ и неуспех на социалистите?  \r\n- Определено, определено успехът следва да бъде зачислен на Борисов, докато провалът изцяло принадлежи на действията на централата от \"Позитано\" в последните месеци. Какво имам предвид? Няма никакво съмнение, че в последните 2 месеца, в които преобладаваха скандалите с апартаментите на властта, на ГЕРБ бе нанесена имиджова щета. Това бе отчетено много ясно от изследванията на \"Тренд\", които направихме през април. Тогава близо 3% бе ерозията на обществената подкрепа в ГЕРБ. За сметка на това обаче БСП не растеше като подкрепа в този период. Големият въпрос към онзи момент бе не дали социалистите ще надминат формацията на Бойко Борисов, а дали най-голямата политическа сила у нас ще се свлече под левицата. Разликата е фундаментална. Въпреки това след Великденските празници и посещението на папата скандалите се тушираха и тогава дойде обратът. За целта Бойко Борисов пое кампанията на ръчно управление и успя в рамките на оставащите 20 дни до изборите да обърне тренда, стабилизирайки формацията и възстановявайки част от нейната подкрепа. Тази тенденция продължи до самите избори и тя определено принадлежи персонално на Борисов. Не бива обаче да подценяваме в организационно отношение Цветан Цветанов и неговите тихи обиколки из страната. Казвам тихи, защото като че ли той нарочно странеше от общественото внимание, в резултат на имиджовата щета, която му бе нанесена от скандала с апартаментите. Тази комбинация между усилията на двете ключови фигури на ГЕРБ успя да изкара твърдото ядро на формацията и то излезе по-консолидирано от това на БСП. Крайният резултат е налице.  \r\n- Днес (б.р. 29 май) бе оповестено, че близо 500 000 души са прекарали почивните дни около вота извън страната. Как кореспондира това с тезата на БСП, използвана в кампанията, че България е в разруха. Този опит за създаването на несигурност не отблъсна ли потенциални избиратели от левицата?  \r\n- Не само този пример, който посочихте, е индикатор за това дали България е в разруха, или не. Аз бих си послужил и с други примери. В това число ръстът в икономиката в последните 3 години, както и очакванията за такъв през тази и следващата година. Стабилно финансово състояние и малък дълг допълват картината в икономически показатели. Това обаче не е единственият фактор, който определя вота. Имайте предвид, че през 2009 г., в края на правителството на Сергей Станишев, показателите бяха дори далеч по-добри. Говореше се за ръст от порядъка на 6%. Въпреки това \"Тройната коалиция\" бе изключително тежко наказана заради обвиненията в корупция, липсата на комуникация с гражданите и невъзможност да бъдат защитени успехите на самото управление. Това доведе след себе си до пълен погром на вота през 2009 г. Затова казвам, че въпросът не опира само до икономически ръст и подем, трябват и други неща. Борисов компенсира тези дефицити чрез отличната си комуникация с избирателя. В това няма никакво съмнение. Това в най-голяма степен донесе поредната победа на ГЕРБ. Тук трябва да добавим и доброто организационно състояние на формацията. Това е много важен компонент, защото изборите за ЕП се отличават с много ниска избирателна активност. Неслучайно до урните отидоха малко над 2 млн. души у нас, което прави около 33% или 1/3 от гласоподавателите в страната. Тази ниска ангажираност с изборния процес извежда на преден план твърдите ядра. Тяхната мотивация, от друга страна, зависи от организираността на структурите по места. Нямам съмнение, че това се показва през настоящите резултати. ГЕРБ се намира в по-добра организационна форма от БСП.  \r\n- Съществува схващането, че победителите не трябва да бъдат съдени, но няма как да не отбележим, че резултатът на ГЕРБ, заедно със СДС, е с близо 100 000 гласа по-нисък от вота за партията през 2014 г. На какво се дължи този спад?  \r\n- За това има няколко обяснения. На първо място следва да отбележа, че присъствието на Съюза на демократичните сили не носи почти никаква електорална позиция след себе си. Не повече от 20 000 гласа. По същество трябва да отчетем, че в сравнението има нюанси. Да, гласовете действително са по-малко, но през 2014 г. ГЕРБ се намираше в положението на опозиция на един кабинет, който се ползваше с ниска обществена подкрепа. След едногодишни протести, скандали и политическа криза на ГЕРБ бе гледано като на алтернатива на тогавашното статукво. От този момент нататък Борисов не спира да управлява в продължение на 5 г. Няма как за този период да не бъде развита ерозия в обществената подкрепа. Управлението изхабява, властта винаги има свойството да те поставя в неизгодна позиция. Виждаме непрестанното редуване на скандали и коалиционни кризи, които съпътстват последните 2 години от управлението на Борисов, и това дава негативен резултат. Трябва обаче да отбележим по същество, че настоящият резултат не е чак толкова голяма разлика, отнесено към броя гласове за ГЕРБ през 2014 г.  \r\n- Г-н Ганев, като че ли добрата новина за БСП от този вот е, че партията остана единственият разпознаваем субект в лявото пространство. Какви, според Вас, ще са последващите изборната загуба процеси при социалистите?  \r\n- БСП успя да монополизира цялото ляво пространство. В това днес вече няма никакво съмнение. Практически конкуренти на сцената просто няма. Преди имаше опити за изграждането и развиването на такива в лицето на \"Движение-21\", \"Нормална държава\" на Георги Кадиев, АБВ на Георги Първанов. Всички тези субекти днес са с всякаква липса на политически пулс. Това обаче не стига, не е достатъчно, за да бъде разпозната БСП като алтернатива на настоящото управление и в частност на ГЕРБ. Хората не виждат в социалистите шанс за нов път пред страната. Нещо повече искам да кажа. БСП след тези избори влезе в много тежка криза. Тепърва чакаме развитие на \"Позитано\" 20. Мисля си, че ситуацията във формацията няма да бъде никак добра след тези трусове, които предстоят.  \r\n- Да погледнем и вота в дясното политическо пространство. Патриотичният или либерално-демократичният път е по-перспективен, или и двата минават през ГЕРБ?  \r\n- Няма никакво съмнение, че основната доминираща партия в десния спектър е ГЕРБ. Нейната доминация не е оспорена по никакъв начин. Това, което направиха \"Демократична България\" или т.нар. автентична, либерална или градска десница, е да покажат сходен резултат от 2014 г. Спечелването на едно място в ЕП вдъхна нов живот на обединението между ДСБ и \"Да, България\". Това им дава тласък и ги поставя в добра позиция преди местния вот наесен. От друга страна силният резултат в София създава предпоставки за висок резултат и по-широко представителство в Столичния общински съвет.", "date": "2019.05.30", "title": "Преглед на основните теми в старозагорския печат"}
{"url": "http://www.focus-news.net/news/2019/05/30/2664112/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване  „Добрич – Блян вихрен, понесен над степ ековита…“  на  Радио „Фокус“  и Община Добрич - всичко, за което иде реч, е свързано с децата, с техния слънчев, жизнерадостен и вълнуващ свят. Първо ще ви срещнем с директора на едно от иновативните училища в града – Профилираната гимназия по предприемачество и туризъм „Райко Цончев. Маргарита Христова ще разкаже за една прекрасна инициатива на ученици и учители – да подредят кът, посветен на патрона на училището, и как в методите на обучение и подход към нещата са преплетени историческа култура и съвременни модели въобще на възпитание на личността. В самия Ден на детето – 1 юни, Дом-паметникът „Йордан Йовков“ кани на литературна среща. Тя събра различни поколения, за да отдаде почит към творците на словото и да представи най-новия сборник на литературния музей – „Възкресения“ за 25-ата годишнина на конкурса. Художествената галерия в Добрич представя нова изложба на творби на деца, взели участие в проекта „Големите майстори и малките художници“. Милена Алджабари разказва за работата по този проект, която приключи с изложбата, както и какво предстои за малчуганите в Работилницата за въображение през лятото. На 31 май Международният фестивал на анимационния филм „Златен кукер“ гостува в Добрич с подкрепата на Общината. Предвидени са прожекции на специално селектирани анимационни филми за деца и анимационни работилници за тях, където ще научат за техниките за анимация. Ася Георгиева, главен експерт в отдел „Култура“ ще разкаже подробности за това уникално за града събитие.  Тези и още теми слушайте в предаването „Добрич – Блян вихрен, понесен над степ ековита…“ от 14:00 до 15:00 часа с водещ Жулиета Николова.", "date": "2019.05.30", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/05/30/2664104/denyat-30-may-v-balgarskata-istoriya.html", "text": "На 30 май 1876 г. ръководителите на Трети революционен окръг се събират начело със Стоян Заимов във врачанската църква \"Възнесение\" и обявяват въстание. На този ден през 1876 г. в Цариград е извършен държавен преврат, ръководен от Мидхад паша. На 30 май 1917 г. е учреден орден \"За насърчение към человеколюбие\" с четири степени. На този ден през 1919 г. Изпълнителният комитет на македонските братства връчва на правителството изложение за самостоятелна Македония. Същата година Централният добруджански народен съвет във Варна се изказва за автономна Северна Добруджа. На този ден е роден  оперният певец и музикален педагог Иван Христов Попов. На 30 май умира оперната певица Невена Христова Дончева.  \r\n2012 г. \r\nПрезидентът на Р България връчва Орден „Св. св. Кирил и Методий“ на: \r\n1. проф. д-р Елка Константинова – огърлие „за особено значимите ѝ заслуги в областта на културата“ \r\n2. Янка Рупкина – огърлие „за особено значимите ѝ заслуги в областта на културата“ \r\n3. Адела Пеева – първа степен „за големите ѝ заслуги в областта на културата и изкуството“ \r\n4. проф. Венец Димитров – първа степен „за големите му заслуги в областта на културата и изкуството“ \r\n5. Александър Дяков\t - първа степен „за големите му заслуги в областта на културата и изкуството“ \r\n6. Иван Варимезов – първа степен „за големите му заслуги в областта на културата и изкуството“ \r\n2008 г. \r\nПрезидентът на Р България връчва Орден „Стара планина“ първа степен на Джон Байърли „за изключително големите му заслуги за развитие на отношенията между Република България и Съединените американски щати и по повод окончателното му отпътуване от страната.“ \r\n2004 г. \r\nСъздава се дясната политическа партия Демократи за силна България (ДСБ). Девизът на партията е „За силна България в Обединена Европа“. Символ на партията е изображението на пламтящ факел, издигнат от дясна ръка на тъмносин фон. \r\nИван Костов подава оставка като лидер на Съюза на демократичните сили (СДС) след болезнената загуба на парламентарните избори през юни 2001 от Симеон Сакскобургготски и неговото новосъздадено движение Национално движение „Симеон Втори“. Управлението на ОДС понася тежки обвинения за нараснала корупция и увеличена безработица, след проведените мащабни икономически реформи по време на четиригодишния си мандат. \r\nОт март 2006 г. ДСБ е приета за асоцииран член на Европейската народна партия (ЕНП) до присъединяването на България към Европейския съюз на 1 януари 2007 г., когато асоциираното членство автоматично е заменено с действително. \r\nВ началото на 2009 г. ДСБ сключва съюз със СДС и двете партии стават основа на Синята коалиция. \r\n1936 г. \r\nДемократическата партия изпраща писмо до царя с искане за възстановяване на парламентарното управление и оформя свой политически център заедно с Народната партия (Атанас Буров), Радикалната партия (Стоян Костурков) и националлибералите на Георги Петров - \"Четворка\". \r\n1934 г. \r\nПолитическият кръг \"Звено\" се саморазпуска. \r\n1931 г. \r\nДемократическата партия формира коалиция Народен блок, в която привлича БЗНС “Врабча 1”, БЗНС-Стара Загора, Радикалната партия и Националлибералната партия на Георги Петров и Димитър Върбенов. \r\n1919 г. \r\nИзпълнителният комитет на македонските братства връчва на правителството изложение за самостоятелна Македония. \r\nМакедонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес от 1878 г. Първите дружества се появяват още в началото на 80-те г. на XIX в., но между тях не съществува никаква връзка. Първият опит да се обединят е предприет през 1885 г., но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет. След като през 1900 г. към тях се присъединяват и клоновете на дружество \"Странджа\", те се преименуват в македоно-одрински дружества. С разтурянето на ВМОК през 1903 г. македоно-одринските дружества продължават да съществуват като благотворителни братства. През 1905 г. те се обединяват в една организация, наречена Съюз на македоно-одринските благотворителни братства. По време на войните 1912 г.-1913 г. подпомагат активно образуването и действията на Македоно-одринското опълчение. Въпреки поражението на България в Първата световна война 1914 г.-1918 г. пред мирната конференция в Париж (1919 г.-1920 г.) те застъпват идеята за присъединяване на Македония към свободната Българска държава. През есента на 1920 г., когато е свикан Вторият велик събор на братствата, в техните редове се извършва разцепление. Една малка група излиза от тях и се обособява в Македонска федеративна организация. Останалата част поддържа тесни контакти с нелегалната Вътрешна македонска революционна организация, възстановена след края на Първата световна война от Т. Александров и ген. Ал. Протогеров. През януари 1923 г. между братствата и федералистите е постигнато обединение, което просъществува твърде кратко време. След последвалото разединение между тях Съюзът на македонските братства продължава да следва линията на ВМРО. Организацията просъществува до извършването на държавния преврат на 19 май 1934 г., когато заедно с другите политически, синдикални и националнореволюционни организации е разтурена и тя. \r\n1919 г. \r\nЦентралният добруджански народен съвет във Варна се изказва за автономна \r\nСеверна Добруджа. Дни по-рано – между 23 и 25 май 1919 г., в София е проведена конференция на Добруджанската организация, която издига идеята за автономия на Добруджа с оглед присъединяване към България. \r\nС подписания на 7 май 1918 г. Букурещки мирен договор между Румъния, от една страна, и Германия, Австро-Унгария, България и Турция – от друга, България си връща Южна Добруджа в Санстефанските граници, като в Северна Добруджа е установено съвместно владение (кондоминиум) на Централните сили, в което доминира Германия. Предаването на кондоминиума на България става основна външнополитическа цел на българските правителства до края на войната. (По силата на Санстефанския мирен договор 1878 г. Северна Добруджа преминава във владение на Румъния като компенсация за отнетата и от Русия Бесарабия. Както управляващите среди, така и обществеността в Румъния са против това решение, но са безсилни да го променят). \r\nПреговорите по Букурещкия мирен договор започват през декември 1917 г., но поради спорове между съюзниците продължават пет месеца. Стремейки се да наложи икономическото си влияние в Румъния, Германия настоява тя да запази Северна Добруджа, като върне на България само Южна Добруджа, присъединена от Румъния след Междусъюзническата война 1913 г. Германия е подкрепена от Турция, която има териториални претенции към България в Тракия. При подписването на договора Германия налага своите позиции. В Северна Добруджа е установено съвместно управление (Кондоминиум) от четирите съюзни държави. Те се задължават да осигурят търговски излаз на Румъния до Черно море чрез линията Черна вода – Кюстенджа. За Румъния остава Южна Бесарабия, завладяна през януари 1918 г. Срещу това е извършена корекция на западната й граница в полза на Австро-Унгария. Допълнително се сключват конвенции за румънски петрол, износа на селскостопански стоки, пощата и телеграфа, които засилват австро-германското влияние в нея. \r\n1918 г. \r\nНароднолибералите на Добри Петков напускат правителството и то губи мнозинството си в XVII ОНС. На 15 април 1919 г. с царски указ е разпуснато XVII ОНС. \r\nИзбори за XVII ОНС се провеждат на 23 февруари 1914 г. Спечелени са от управляващата Либерална коалиция. Разпределението на депутатските места е както следва: Либерална коалиция –129 от 245 места, БЗНС - 51 места, демократи - 31 (от тях 7 са в новите земи), БРСДП (т. с.) - 11, БРСДП (ш. с.) - 10, народняци - 9, радикалдемократи - 5, прогресивнолиберали - 2. Откриването на XXVII ОНС се състои на 20 март 1914 г. За председател е избран Д. Вачов (либерал). \r\n1917 г. \r\nУчреден е орден \"За насърчение към человеколюбие\" с четири степени. I и II степен се носят на шия (I степен има и звезда); III и IV - на гърди. Има дамски кръст в три степени. Носи се на бяла лента с червени и зелени ивици. I степен е дадена само на проф. Д. Стаматов, ген. д-р Б. Каролев, митрополит Симеон Варненско-Преславски, д-р М. Русев, проф. Ст. Данев, митрополит Стефан Софийски и на 14 чужденци. С първа степен на дамския кръст са отличени само Екатерина Каравелова, Констанца Ляпчева и 9 чужденки. Отменен на 18 юли 1947 г. \r\n1917 г. \r\nБългарските военни части се изтеглят от връх Голяма Яребична в района на Битоля. След двудневни сражения, 3-а бригада на Пета Пехотна дивизия, включваща 2-ри, 49-ти и 50-ти пехотен полк и две артилерийски групи със 75 разнокалибрени оръдия, се изтегля пред превъзхождащия противник. Съглашението настъпва с 3 гръцки дивизии – Серска, Критска и Архипелагска, една френска колониална дивизия, полк африкански стрелци и 200 оръдия. \r\n1914 г. \r\nПриключва конференция в Париж, на която директорите на петте големи френски банки отказват заем на България въпреки натиска на френското правителство. \r\n1913 г. \r\nПодписан е Лондонският мирен договор, с който се слага край на Балканската война. България получава пристанището Дедеагач. \r\n1912 г. \r\nОсновано е Дружество на южнобългарските художници в Пловдив. \r\n1909 г. \r\nОт 30 май до 3 юни се провежда първият конгрес на българските Търговско-индустриални камари в София. \r\n1886 г. \r\nВ София започва да излиза военният седмичник \"Народна защита\". Това е първият военен вестник в България. Изданието помества материали по военни проблеми, върху историята на Сръбско-българската война 1885 г. и др. Издател и отговорник на вестника е К. Тулешков, а редактори са Ив. Фичев и П. Иванов. \r\n1879 г. \r\nИзлиза първи брой на в. \"Витоша\", орган на Консервативната партия. \r\nКонсервативната партия е политическа партия в Княжество България, основана непосредствено след Освобождението. Нейни лидери са Гр. Начович, д-р К. Стоилов, Д. Греков, М. Балабанов и др. Консервативната партия застъпва идеята за силно монархическо управление, за създаването на двукамарен парламент и пр. Първоначално съществува като течение в Учредителното събрание през 1879 г. След пристигането си в България в качеството на български княз Александър I Батенберг възлага на Консервативната партия формирането на първото българско правителство (юли 1879 г.). Въпреки острото противодействие на по-голямата част от българската общественост, князът отново поверява на партията управлението на страната през ноември 1879 г. Минавайки в опозиция през март 1880 г., Консервативната партия започва да губи своята сила като политически фактор. Част от нейните лидери като Т. Бурмов, М. Балабанов и др. преминават към умереното крило на Либералната партия, възглавявано от Др. Цанков. След Съединението (1885 г.) Консервативната партия престава да съществува. Членската й маса се включила в нови политически партии. Печатните органи на партията са: в. \"Витоша\" (1879 г.-1880 г.), \"Български глас\" (1879 г.-1883 г.) и \"Отечество\" (1884 г.-1885 г.). \r\n1876 г. \r\nРъководителите на Трети революционен окръг се събират начело със Стоян Заимов във врачанската църква \"Възнесение\" и обявяват въстание. Сформирана е малка чета. \r\n1876 г. \r\nБотевата чета отблъсква черкезки нападения край с. Баница и в района на Милин камък води първото си тежко сражение. Сред загиналите са знаменосецът Никола Симов-Куруто и поп Сава Катрафилов. Вечерта четата успява да разкъса обръча и се насочва към връх Веслец. \r\n1857 г. \r\nГеорги Раковски завършва третата (окончателна) редакция на поемата \"Горски пътник\". \r\n1829 г. \r\nРуската армия нанася поражение на турските войски край с. Кюлевча, Шуменско. Ръководството на Дунавската армия е поверено на генерал Иван И. Дибич, наричан по-късно Забалкански, тъй като е първият руски генерал, преминал с отрядите си на юг от Стара планина. На тази дата са родени: \r\n1930 г. \r\nРодена е литературната историчка Цвета Иванова Унджиева. \r\nПрез 1952 г. завършва българска филология в Софийския университет “Свети Климент Охридски”. От 1953 г. е научен сътрудник в Института за литература при БАН . Професионално се занимава с въпроси на българската възрожденска литература. Проучва въздействието на фолклора върху възрожденска литература, публикува изследвания върху наследството и естетическите възгледи на Хр. Смирненски, издирва и проучва архивни материали от епохата на Възраждането. Съставя и редактира съвместно с Д. Леков, Л. Минкова и П. Тотев съчинения и архивни материали на Р. Жинзифов, Л. Каравелов, Хр. Ботев, П. Р. Славейков. Сред по-известните произведения на Цвета Унджиева са: “Любен Каравелов - белетрист и фелейтонист” (1968 г.), “Христо Ботев - живот и дело” (1975 г., в съавторство с Ив. Унджиев.Книгата е издадена на руски, немски, френски, италиански, английски, румънски, унгарски и чешки език), “Христо Ботев”, брошура в превод на 12 ез. (съавт. Ив. Унджиев) (1976 г.), “Христо Ботев. Живот и творчество” (1983 г., съавт. Ив. Унджиев), “Сава Филаретов” (1990 г.) и др. \r\n1907 г. \r\nРоден е режисьорът Антон Маринович. Завършва право в СУ ”Св. Климент Охридски”. Сътрудник е на списанието “Нашето кино” и “Филм и критика”. През 1942 г. е асистент-режисьор на Хр. Цанков в “Изпитание”, а през 1945 г. осъществява първата си самостоятелна постановка - “Ще дойдат нови дни”. Антон Маринович пръв филмира популярни оперни и театрални спектакли - “Иван Сусанин” (1950 г.), “Снаха” (1954 г.). Екранизира произведения от българската литературна класика: “Гераците” (1958 г.), “Сиромашка радост” (1958 г.). Интерпретира от своя гледна точка обновителните процеси в съзнанието на българските мюсюлмани - “Ребро Адамово” (1956 г.). Снима и приключенски трилъри - “Нощта срещу 13-ти” (1961 г.), “Златният зъб” (1962 г.), “Приключение в полунощ” (1964 г.). Умира в София на 28 март 1976 г. \r\n1902 г. \r\nРоден е оперният певец и музикален педагог Иван Христов Попов. \r\nТой завършва право в Софийския университет “Свети Климент Охридски: през 1925 г. Учи пеене в Милано при М. Саммарко и Е. Вентура (1923 г.-1931 г.). Иван Христов завършва Държавната музикална академия в София (днешната БДК, 1937 г.) при М. Цибулка. Дебютира в операта в София през 1935 г. с ролята на Бал Хакан (\"Савската царица\" от К. Голдмарк). Утвърждава се в драматични роли от италианския оперен репертоар от ХIХ в. Умира на 16 февруари 1982 г. в София. \r\n1901 г. \r\nРоден е публицистът Христо Димитров Бързицов. Той е известен е под псевдонимите Язека, Войдан, Бурян и др. След 9 септември 1944 г. е осъден от Народния съд на 9 години затвор по обвинение в шовинизъм. Христо Бързицов е автор на съчиненията: \"Хумористична история на българите\" (1928 г.), \"В плен на дявола\" (1930 г.), \"Дневникът на един баща\" (1936 г.), \"Как ми се мярна Европа\" (1939 г.), \"Когато те говореха. Кратки интервюта с български писатели, артисти и композитори\" (т. I-II, 1942 г.-1943 г.), \"Мои познайници\" (1943 г.), \"Някога в Цариград\" (1965 г.), \"Во Прилепа града\" (1969 г.), \"Някога в София\" (1970 г.), \"Спомени на едно момче\" (1971 г), \"Екзарх Йосиф I” (1973 г.), \"Български книгоиздатели\" (1976 г.), \"При големи хора по халат и чехли\" (1976 г.), \"Далечни спомени за близки хора\" (1979 г.), \"София разказва\" (1979 г.), \"Три хиляди нощи в затвора\" (1992 г., посмъртно) и др. Умира в София на 31 януари 1980 г. На тази дата умират: \r\n2001 г. \r\nЖивописецът Георги Йорданов Божилов умира след тежка катастрофа в Бургас. Художникът е пътувал със свои колеги за Царево, където е било предвидено откриване на изложба. Той роден в Пловдив на 13 юни 1935 г. Учи декоративно-монументална живопис във ВИИ \"Н. Павлович\" при проф. Г. Богданов. Георги Йорданов Божилов се утвърждава като портретист, пейзажист и майстор на фигуралната композиция: \"Писта\" (1961 г.), \"Пловдив\" (1965 г.), \"Старият Пловдив\" (1969 г.), \"Икар\" II (1978 г.) и много др. Има над 40 самостоятелни изложби в България и в чужбина. Картините му са част от колекции в цял свят. \r\n1963 г. \r\nУмира оперната певица Невена Христова Дончева. Тя е родена на 31 май 1909 г. в София. Учи пеене при Е. Горянска, К. Кирова и Е. Орукин. Посещава и уроци по балет при А. Димитров и Ф. Мустакова. Работи в \"Свободен театър\" (1924 г.-1926 г.) и в \"Кооперативен театър\" (1926 г.-1937 г.). От 1938 г. до 1962 г. е в театър \"Одеон\", в Народната оперета и в Държавния музикален театър в София. Сред по-известните й роли са: Графиня Лиза (\"Графиня Марица\" от И. Калман), Щаси (\"Царицата на чардаша\" от И. Калман), Роз-Мари (\"Херцогинята от Чикаго\" от И. Калман), Теменужката (\"Теменужката от Монмартър\" от И. Калман), Игуменката (\"Мамзел Нитуш\" от Ф. Ерве), Жозефина (\"Мадам Сан Жен\" от П. Хаджиев), Гълъбина (\"Айка\" от П. Хаджиев) и др. \r\n1920 г. \r\nУмира генерал – майор Стефан Георгиев Паприков. Той е роден на 12 април 1858 г. в Пирдоп. Завършва Военното училище с първи випуск през 1879 г. и Академията на Генералния щаб в Санкт Петербург. Заема отговорни държавни постове като министър на войната (1899 г., 1900-1903) г.; министър на външните работи изповеданията в кабинета на Ал. Малинов (1908-1910 г.); пълномощен министър в Русия (1916 г., 1910-1912 г.).През 1912 г. е член на българската делегация на мирната конференция в Лондон . В Сръбско-българската война (1885 г.) е началник-щаб на Западния корпус. Споделя идеята на княз Александър I за отстъпление, но след сражението при Сливница ( 5.-7.11.1912 г.) приема настъплението като единствен начин за постигане на победа (ръководи настъплението към Пирот). Проявява качества на активен и способен командир. По време на русофилските бунтове в Русе и Силистра е помощник на началник-щаба на армията, участва в потушаването им и в процеса срещу бунтовниците. През Балканската война е началник-щаб на I армия. Автор е на \"Сръбско –българската война \", т. 1-2 (ръкопис във ВИБ). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.30", "title": "Денят 30 май в българската история"}
{"url": "http://www.focus-news.net/news/2019/05/30/2664111/denyat-30-may-v-svetovnata-istoriya.html", "text": "На 30 май 1808 г. Наполеон анексира Тоскана. С този акт Наполеон приключва бурбонското управление в Тоскана. На този деен през 1959 г. Ирак прекратява военното си споразумение за сътрудничество със САЩ, заявявайки, че САЩ са нарушили политиката си на неутралитет.На 30 май 1971 г. САЩ изстрелват “Маринър 9” – първият спътник, който влиза в орбита около Марс през ноември същата година и представя глобална карта на повърхността на планетата и изучава промените в атмосферата й. На този ден и родена Мари Фредриксон – музикална изпълнителка от група “Роксет”. На този ден умира: Жана д’Арк. \r\n2014 г. \r\nВ Индонезия се активизира вулканът Сангинг Апи. \r\n2013 г. \r\nПрезидентът на САЩ Барак Обама назначава за нов ръководител на ФБР републиканеца Джеймс Коми. \r\n2013 г. \r\nАмериканската компания „Fluidic Energy“ създава въздушно-цинков акумулатор, с използване на йонна течност като електролит, вместо обичайния воден разтвор. Използването на йонна течност и подходящ за нея въглероден анод с микропори с размер 10 нанмометра на базата на нанотехнологии, позволява акумулаторът да задържа цинковите йони, без образуване на цинкови съединения, разреждащи батерията. Новата технология наречена „Metal-Air Ionic Liquid Battery“ осигурява 6 пъти по-голям капацитет спрямо стандартните литиево-йонни батерии (1300 W/kg) и три пъти по-ниска цена. На практика електромобилите ще са в състояние да извършват пробег до около 1000 км без презареждане. \r\n2012 г. \r\nНовата „Конституция на Ким Ир Сен — Ким Чен Ир“ определя Северна Корея като ядрена държава. \r\n2012 г. \r\nКонгрес на лидерите на световни и традиционни религии се провежда в Астана, Казахстан. \r\n2011 г. \r\nСлед няколкодневни антиправителствени протести сирийските власти въвеждат войски в градовете Растан и Талбиса. \r\n1998 г. \r\nМощно земетресение в Северен Афганистан отнема живота на над 5000 души. \r\n1982 г. \r\nИспания се присъединява към НАТО. НАТО (Организация на Северноатлантическия договор) е международна организация за военно сътрудничество, основана с подписването на Северноатлантическия договор на 4 април 1949 г. Двадесет и шест са нейните страни-членки, между които и България. Седалището на организацията е в Брюксел. \r\n1980 г. \r\nЙоан Павел II посещава Франция за пръв път от 1814 г. \r\n1971 г. \r\nСАЩ изстрелват “Маринър 9” – първия спътник, който влиза в орбита около Марс през ноември същата година и представя глобална карта на повърхността на планетата и изучава промените в атмосферата й. \r\n1968 г. \r\nПрезидентът на Франция Шарл дьо Гол разпуска парламента в обръщение по радиото. Непосредствено след това близо един милион негови поддръжници излизат на шествие по Шанз-Елизе в Париж. \r\n1966 г. \r\n300 самолета на САЩ бомбардират Северен Виетнам. \r\n1949 г. \r\nПриета е Конституцията на Източна Германия. \r\n1942 г. \r\nПрез Втората световна война британската авиация извършва бомбардировка над Кьолн с над 1000 самолета. \r\n1941 г. \r\nПо време на Втората световна война германската армия превземат остров Крит. \r\n1917 г. \r\nАлександрос I става крал на Гърция. \r\n1911 г. \r\nЗапочва да се провежда автомобилното състезание “500-те мили на Индианополис”. Първото състезание приключва за 6 часа и 42 минути със средна скорост на движение от 74, 59 мили в час. Наградата за първо място е 14 000 долара. За сравнение в наши дни “Инди – 500” продължава около 2 часа и средната скорост е около 200 мили в час. \r\n1876 г. \r\nВ Цариград е извършен държавен преврат, ръководен от Мидхад паша. Абдул Азис е детрониран, а за султан е провъзгласен Мурад V (1876 г.). Поради здравословни причини през август месец същата година Мурад V се оттегля от престола и на негово място застава неговият брат, Абдул Хамид II. \r\nМидхат паша е османски държавен и политически деец. Роден е на 18 октомври 1822 г. През 1864 г. е назначен за Дунавски валия с местоседалище Русе. Полага големи усилия за разгръщане на търговията, занаятите и земеделието във вилаета. Той е един от инициаторите на закона за вилаетите. В същото време се проявява и като яростен враг на българското националноосвободително движение. Провежда политика за асимилиране на българския народ чрез създаване на българо-турски училища, в които обучението да се води на турски език от подготвени за тази цел от Високата порта лица. През 1868 г. е издигнат за председател на новосъздадения Държавен съвет и продължава линията си на жестоко смазване на четническото движение в България. От 31 юли до 19 октомври 1872 г. и от 20 декември 1876 г. до 5 февруари 1977 г. е велик везир. Играе централна роля в провалянето на Цариградската конференция 1876 г. – 1877 г. Изпаднал в немилост при султан Абдул Хамид II, той е снет от заеманите постове и прогонен извън пределите на империята. През 1878 г. е амнистиран и изпратен за валия в Дамаск (Сирия), но скоро след това е снет от този пост и съден като един от участниците в убийството на султан Абдул Азис. Изпратен е на вечно заточение в Таиф (Хиджаз). По личното нареждане на султан Абдул Хамид е убит на 8 май 1884 г. \r\n1853 г. \r\nРуският външен министър Неселроде уведомява правителствата на великите сили, че Петербург ще окупира Влашко и Молдова. \r\n1829 г. \r\nРуската армия нанася поражение на турските войски край с. Кюлевча, Шуменско. Ръководството на Дунавската армия е поверено на генерал Иван И. Дибич, наричан по-късно Забалкански, тъй като е първият руски генерал, преминал с отрядите си на юг от Стара планина. \r\n1814 г. \r\nПо време на Наполеоновите войни. Подписан е Парижкият договор, с който френските граници са върнати към състоянието си през 1792 г. \r\n1808 г. \r\nНаполеон анексира Тоскана. С този акт Наполеон приключва бурбонското управление в Тоскана. Тя е превърната във френско царство, а Кралицата регент е принудена да избяга със своя син в Испания. Губернатор на провинцията става сестрата на Наполеон Елиза Бакиочи. Тя получава и титлата Херцогиня на Тоскана. \r\n1772 г. \r\nМежду Русия и Турция е подписано примирие. \r\n1536 г. \r\nАнглийският крал Хенри VIII се жени за Жана Сеймур. Хенри VIII е един от най-ярките представители на английския абсолютизъм. Жени се 6 пъти: негови съпруги са Катерина Арагонска, Ана Болейн, Жана Сеймур, Ана де Клев, Катерина Хоуард, Катерина Пар. Негови дъщери са Мария I Тюдор и Елизабет, които управляват една след друга след смъртта му. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на Папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с Папата, е провъзгласен от парламента за глава на английската (англиканската) църква, запазила католическите традиции. Томас Мор, обявил се против Реформацията, е екзекутиран. През 1536 и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. \r\n1527 г. \r\nОснован е Марбургският университет в Марбург – първият протестантски университет в света. \r\n1498 г. \r\nХристофор Колумб се отправя на третата си експедиция. На тази дата са родени: \r\n1958 г. \r\nРодена е Мари Фредриксон – музикална изпълнителка от група “Роксет”. \r\nПрез пролетта на 1986 г. Мари Фредриксон и Пер Гесъл поставят началото на “Роксет”. Те започват своята музикална кариера с поредица от хитове – „Neverending Love”, „Soul Deep”, „I Call Your Name”. Дебютният албум „Pearls Of Passion” е повече от успешен. В родната Швеция заглавието получава мултиплатинен статус. \r\n1814 г. \r\nРоден е Михаил Александрович Бакунин - руски общественик и публицист. \r\nТой е един от основателите и теоретиците на анархизма и народничеството. Завършва артилерийско училище в Петербург. Напуска армията през 1835 г. Бакунин е последовател на философията на Фихте, по-късно - на Хегел. От 1840 г. живее в Западна Европа (Германия, Швейцария, Белгия, Франция). В Париж се сближава с П. Прудон през 1844 г. Участва в славянския конгрес в Прага през 1848 г. и в избухналото по време на конгреса въстание (12/17.06.1848 г.). През май 1849 г. е един от ръководителите на въстанието в Дрезден. След потушаването му е арестуван и осъден на смърт (1850 г.). Впоследствие смъртното наказание е заменено с доживотен затвор. През 1857 г. е изпратен на заточение в Сибир, а през 1861 г. успява да избяга в Лондон. Бакунин се обявява против използването на работническата класа. Противник е и на марксистката догма за диктатурата на пролетариата, ограничаваща свободата на човешкия дух. Основни движещи сили за радикално преобразуване на обществото според него са селяните, занаятчиите, дребните собственици. Михаил Бакунин смята, че руският селянин е роден социалист и само той може да осъществи радикалното преустройство на Русия. В края на 1864 г. той става член на Международното работническо дружество (т. нар. I-ви Интернационал). Поради теоретични разногласия с К. Маркс по-късно е изключен (1872 г.). Неговият основен труд е \"Държавност и анархия\". Умира на юли 1876 г. в Берн, Швейцария. \r\n1811 г. \r\nРоден е руският литературен критик и публицист Висарион Григориевич Белински. Той публикува първото си критическо произведение \"Литературни мечтания\" през 1843 г. във вестник \"Мълва\". През 1847 г. става сътрудник на сп. \"Съвременник\", редактирано от Н. А. Некрасов. Белински е основоположник на руската революционно-демократическа естетика и литературна критика. Творчеството му оказва голямо влияние на руската литература и обществена мисъл. Автор е на съчиненията: \"За руската повест и повестите на Гогол\" (1835 г.), \"Хамлет\". Шекспирова драма. Мочалов в ролята на Хамлет\" (1838 г.), \"Герой на нашето време\" (1840 г.), \"Стихотворенията на М. Лермонтов\" (1841 г.), цикъл статии за творчеството на Пушкин, за произведенията на Гогол и др. Умира от туберкулоза на 26 май 1848 г. в Петербург. \r\n1220 г. \r\nРоден е руският княз Александър Невски в Переславъл Залески. \r\nПрез 1236 той е избран от жителите на Новгород за княз. \r\nЕдва 20-годишен Александър Ярославич ръководи военните действия на Новгород срещу Швеция в Шведско-новгородските войни. На 15 юли 1240 г. с малка армия напада шведите, които малко преди това дебаркират при вливането на река Ижора в Нева. Той удържа победа и шведите се оттеглят, а Александър получава прозвището Невски. Въпреки успеха си, влиза в конфликт с новгородските боляри и скоро е прогонен от града, като мястото му е заето от брат му Андрей Ярославич. \r\nВ началото на 1241 Тевтонският орден предприема настъпление към Новгород и Александър Невски отново е повикан, за да оглави военните действия. На 5 април 1242 г. двете армии се срещат върху леда в битката на Чудското езеро и Александър Невски отново удържа победа. \r\nПрез 1251 Александър Невски изпраща пратеници в Норвегия, които сключват договор. Малко по-късно той отива в Сарай, столицата на Златната орда, и обвинява брат си Андрей, че си присвоява част от данъците, дължими на Ордата. През 1252 г. Бату хан изпраща наказателна експедиция, която нанася поражение на Андрей при Переславъл и Александър става велик княз във Владимир. През 1256 той ръководи лично военна кампания срещу шведите в днешна Финландия, а през 1259 потушава въстание в Новгород. \r\nПрез цялото си управление Александър Невски се стреми да поддържа добри отношения със Златната орда, като дори принуждава жителите на Новгород да започнат да плащат данък на монголите.  \r\nАлександър Невски умира през 1263 г. в Городец при завръщането си от поредното посещение в Сарай. Той е погребан в столицата Владимир и е канонизиран от Руската православна църква през 1547 г. Празникът му е на 23 ноември. На тази дата умират: \r\n1960 г. \r\nУмира руският писател Борис Леонидович Пастернак. \r\nТой е роден на 10 февруари 1890 г. в Москва. До 1915 г. е член на руската футуристична групировка \"Центрофуга\" (заедно със С. П. Бобров, Н. Н. Асеев, К. А. Болшаков и др.). Произведенията от футуристичния му период се отличават със сложни семантични и композиционни трансформации, с резки контрасти между трагичното и комичното, със смесване на стилове и жанрове. През 1958 г. получава Нобелова награда за литература за романа \"Доктор Живаго\" (1957 г.), който е забранен в СССР, а авторът е принуден от комунистическата власт да се откаже от голямото международно признание. Пастернак е автор на стихосбирките: \"Близнак в мъглата\" (1914 г.), \"Моята сестра - животът\" (1922 г.), \"Теми и вариации\" (1923 г.), \"Второто раждане\" (1932 г.), \"Земен простор\" (1945 г.); на поемите \"Деветстотин и пета година\" (1925 г.-1926 г.), \"Лейтенант Шмит\" (1926 г.-1927 г.); \"Спекторски\" (роман в стихове, 1924 г.-1930 г.) и други. Автор е на автобиографична проза, на драматическата поема \"Сляпата красавица\" (1969 г.), на преводи на трагедии на У. Шекспир, на критически статии и др. \r\n1912 г. \r\nУмира Уилбър Райт – американски авиоконструктор и летец. \r\nБратята Уилбър и Орвил Райт са американски авиоконструктори и летци. Монтират на конструиран от тях планер двигател с вътрешно горене и на 17 декември 1903 г. извършват няколко полета с продължителност до 59 сек. През 1908 г. първи осъществяват полет с пасажер на борда. \r\n1640 г. \r\nВ Антверпен умира фламандският художник Петер Паул Рубенс. Той е роден на 28 юни 1577 г. в Зиген, Германия. . През 1589 г. се преселва в Антверпен, където получава блестящо хуманитарно образование. В периода 1591 г. –1598 г. учи при пейзажиста Т. Верхахт и художниците А. ван Ноорт и О. Вениус. От 1600 г. до 1608 г. живее в Италия, където изучава творчеството на великите италиански майстори. След завръщането си от Италия е придворен художник на фламандската владетелка Изабела. Творбите му от този период се намират в редица световноизвестни музеи: Лувъра, Ермитажа, Националната галерия в Лондон, галерия Пити във Флоренция и др. Изкуството на Рубенс е висша проява на фламандския барок. \r\n1431 г. \r\nВ Руан умира Жана д’Арк. Жана д’ Арк оглавява освободителната борба на френския народ против англичаните по време на Стогодишната война (1337 г.-1453 г.). Родена е около 1412 г. в лотарингско село, засегнато от войната. Ж. д'Арк успява да убеди хората, че £ е предначертано да освободи Франция. С големи усилия убеждава дофина Карл да започне военни действия през февруари 1429 г. Предвождаща армията, тя въодушевява войниците и на 8 май 1429 г. освобождава обсадения от англичаните Орлеан. В резултат народът започва да я нарича Орлеанската дева. След редица победи повежда армията към Реймс, в който на 17 юли 1429 г. коронова дофина Карл (Карл VII). Размахът на народната война и огромната популярност на Жана д'Арк смущават краля и придворната аристокрация и като резултат тя е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес и тя е изгорена на клада. През 1456 г. във Франция е организиран нов процес, на който Жана д’Арк е реабилитирана. През 1920 г. тя е канонизирана от Католическата църква. \r\n1416 г. \r\nЙероним Пражки е изгорен на клада в Констанц. Той е учен, оратор, приятел и сподвижник на Ян Хус. Предполага се, че е роден приблизително около 1380 г. Получава образование в Пражкия университет. \r\nЧете лекции в университетите на Париж, Хайделберг, Кьолн в годините между 1405 г.-1406 г. През 1407 г. се установява се в Прага. Обявява се против злоупотребите на католическото духовенство, призовава за борба срещу монасите и прелатите. През 1412 г. съвместно с Ян Хус се обявяват против продажбата на индулгенции. В периода 1412 г.-1413 г. Йероним Пражки пътува в Полша, Литва и западните области на Руската държава. Когато научава за арестуването на Ян Хус, заминава за Констанц, където е заловен и затворен. На публично заседание на събора се обявява за последовател на Ян Хус. Осъден е на смърт като еретик. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.30", "title": "Денят 30 май в световната история"}
{"url": "http://www.focus-news.net/news/2019/05/30/2664093/new-europe-merkel-i-makron-ne-sa-saglasni-s-izbora-na-nay-dobrite-postove-v-es.html", "text": "Броени дни след изборите, разгорещените дискусии между лидерите на 28-те страни-членки на Европейския съюз са в разгара си за това, кой ще наследи председателя на Европейската комисия Жан-Клод Юнкер, като се забелязват очевидни разминавания в мнението на германския канцлер Ангела Меркел и френския президент Еманюел Макрон, пише базираното в Брюксел издание  New Europe  в материал, представен без редакторска намеса. \r\nСпоровете се съсредоточават и върху наследника на Доналд Туск, който ръководи Европейския съвет, Антонио Таяни от Европейския парламент, ръководителя на външната политика Федерика Могерини и ръководителя на Европейската централна банка Марио Драги. \r\nС основните политически групи на Европейския парламент и лидерите на ЕС, които играят решаваща роля в процеса на вземане на решения, германският канцлер Ангела Меркел и френският президент Емануел Макрон са открито в противоречие помежду си за това кой ще бъде назначен на върха на Европейския съюз. \r\nСпоред Лисабонския договор, европейските лидери трябва да вземат предвид резултатите от изборите и да вземат решение след първоначална среща на Председателската камара в Европейския парламент. \r\nПреговорите между Европейската народна партия (ЕНП), социалистите и демократите (S&D), Алианса на либералите и демократите за Европа (АЛДЕ) и Зелените не доведоха до разбирателство кой ще бъде председател на Комисията. \r\nЕНП и ПЕС се надяват да запазят системата Шпитценкандидат, която бе използван за пръв път през 2014 година, за да бъде избран Юнкер. . Този процес се отнася до водещия кандидат от определена партия. Преди началото на кампанията всяка партия на европейско ниво може публично да обяви кой ще бъде техният транснационален кандидат, като по този начин неформално ще ги превърне в лицето на кандидатурата за избор на партията. Водещият кандидат или Spitzenkandidat на немски език, който може да осигури мнозинство управляваща коалиция в Европейския парламент, ще стане президент на Комисията, ако бъде одобрен от Европейския съвет. \r\nПо времето, когато Юнкер беше избран, ЕНП и S&D бяха осигурили мнозинство между тях и успяха да изберат новия председател на комисията с лекота. Процесът през тази година обаче не премина толкова гладко. \r\nИзбраният кандидат на ЕНП, германецът Манфред Вебер, осигури подкрепата на лидерите на неговата партия, но Макрон категорично отказа да подкрепи кандидатурата на Вебер и вместо това настоя за комисаря по конкуренцията Маргрете Вестагер, заместник-председателя на Комисията Франс Тимерманс и главния преговарящ на ЕС за Брекзит Мишел Барние. \r\nМакрон също така разкритикува процеса Spitzenkandidat, казвайки: „Не искам да обсъждам имената, а плановете и приоритетите за техните назначения“, каза Макрон. \r\nЗа разлика от Макрон, Меркел заяви, че \"като член на ЕНП, очевидно ще работя в подкрепа на кандидатурата на Манфред Вебер\". Ако обаче нито един от трите официални кандидати не осигури мнозинство, повече личности могат да дойдат като имена на масата. \r\nБарние е очевиден избор за Макрон. Той е жизнеспособен кандидат, който може да осигури мнозинство и да се радва на подкрепата на левите политици в коалицията. Той обаче не е първият избор за много от по-рязко антикапиталистическото крило на политическото семейство, включително испанския социалистически министър-председател Педро Санчес и левия му колега от Португалия Антонио Коста. \r\nИзненадващо, гръцкият премиер Алексис Ципрас, който се бори за политическия си живот, след като лявата му партия СИРИЗА беше победена на европейските избори, също заяви, че ще подкрепи \"кандидата, който е на първо място сред прогресивните кандидати, като добави, че неговото предпочитание е за Тимерманс, тъй като той ще бъде прогресивен и полезен избор, докато Вебер „не може да обедини ЕС. Той само ще го раздели и той се идентифицира с изключително консервативни и неолиберални избори“. Според Ципрас Вебер би заплашил интересите на Гърция и интересите на южните държави в ЕС. \r\nУнгарският премиер Виктор Орбан, който е твърдо против кандидатурата на Вебер и който наскоро нарече последния \"слаб\", категорично отказа да подкрепи или дори да обсъди кандидатурата на Вебер. Тимерманс, обаче, също не е възможен за Орбан и неговата идеология във Вишеградската четворка - Полша, Чешката република, Словакия и Унгария - поради твърдата позиция на Тимерманс срещу групата на бившите страни от Източния блок, които се отказват от върховенството на закона и провеждат анти-имигрантски политики. \r\nНастоящият директор на Световната банка Кристалина Георгиева може да бъде възможен алтернативен избор за ръководене на Комисията. Макар че никога не е била начело на правителство, нейното резюме прилича на това на няколко кандидати, включително на Вебер, което би могло да постави Георгиева в позиция да бъде приемлив избор. \r\nПревод и редакция:", "date": "2019.05.30", "title": "New Europe: Меркел и Макрон не са съгласни с избора на най-добрите постове в ЕС"}
{"url": "http://www.focus-news.net/news/2019/05/30/2664115/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-predel.html", "text": "Повишена е опасността от падащи камъни в Кресненското дефиле и  в района на Предел. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. В областта не са въведени ограничения.   \r\nОт Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.05.30", "title": "Благоевград: Повишена е опасността от падащи камъни в Кресненското дефиле и  в района на Предел"}
{"url": "http://www.focus-news.net/news/2019/05/30/2664116/plovdiv-dvizhenieto-se-osashtestvyava-v-edna-lenta-pri-132-km-na-am-trakiya-v-posoka-sofiya-poradi-remontni-deynosti.html", "text": "Натоварено е движението по основните направления на територията на Пловдивска област. Това съобщиха за  Радио „Фокус“ – Пловдив  от Областното пътно управление. Засилено е автомобилното движение по пловдивския участък на АМ „Тракия“, също по пътищата Пловдив - Карлово, Пловдив - Пазарджик и Пловдив - Асеновград - Смолян. Пътните настилки на територията на областта са сухи и нормално проходими. Движението при 132 км на АМ „Тракия“ в посока София се осъществява в една лента поради ремонтни дейности на асфалтовата настилка в активната лента. Движението се осъществява в изпреварващата лента. Ремонтни дейности се извършват и в участъка от 106 км до 119 км на магистралата в посока Бургас. Там движението се осъществява само в изпреварващата лента, а срокът е до 31 май. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Остава забранено и преминаването на камиони над 5 тона по пътя Плодовитово - Първомай при км 6 в района на мост над река Марица. Причината за въведеното ограничение е намален габарит на пътното платно на стоманения мост на река Марица. Обходният маршрут е по пътя Стара Загора - Поповица и път І-8 София - Пловдив - Свиленград. Опасност от падащи камъни има по направленията Кричим - Стамболийски, Бачково - Нареченски бани и Юговско ханче - Югово - Лъки. \r\nНатоварено е движението и на територията на град Пловдив към този час. Колони от автомобили се образуват по булевардите „Руски“, „Христо Ботев“, „Васил Априлов“, „Цар Борис III Обединител“ и „Марица-юг“. Засилено е автомобилното движение се отчита и по входно-изходните артерии – „Кукленско шосе“, „Пещерско шосе“ и „Брезовско шосе“. Пътните настилки в града са сухи и нормално проходими. \r\nТони МИХАЙЛОВ", "date": "2019.05.30", "title": "Пловдив: Движението се осъществява в една лента при 132 км на АМ „Тракия“ в посока София поради ремонтни дейности"}
{"url": "http://www.focus-news.net/news/2019/05/30/2664117/sofiya-lovchanskiyat-mitropolit-gavriil-shte-oglavi-arhiereyska-sveta-liturgiya-v-hram-uspenie-na-presveta-bogoroditsa-v-grad-pirdop.html", "text": "От 9.00 часа  Негово Високопреосвещенство Ловчанският митрополит Гавриил ще оглави Архиерейска света Литургия в храм \"Успение на Пресвета Богородица\" в град Пирдоп, , съобщи репортер на  Агенция „Фокус“ . Това ще стане пред чудотворния образ на Боянската икона на Божията Майка, която отново е в Ловчанска Епархия, пристигнала от Украйна по инициатива на Ловчанския митрополит Гавриил и с благословението на Банченския архиепископ Лонгин. Иконата ще остане в този храм за поклонение  до 16.00 часа, когато ще  бъде пренесена в  град Тетевен, и ще бъде изложена за поклонение в храм \" Всех Святих\".  \r\nНикола Петков", "date": "2019.05.30", "title": "София: Ловчанският митрополит Гавриил ще оглави архиерейска света Литургия в  храм \"Успение на Пресвета Богородица\" в град Пирдоп"}
{"url": "http://www.focus-news.net/news/2019/05/30/2664113/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "От 10.00 часа в митрополитската катедрала „Св. Вмца Неделя” в София, след редовната света литургия ще бъдат отслужени молитви на св. Киприян, съобщи репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. Никола ПЕТКОВ", "date": "2019.05.30", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/05/30/2664102/st-komisar-nikolay-spasov-odmvr-sofiya-spryamo-stoyan-zaykov-ne-e-izpolzvano-orazhie-ili-fizicheska-sila.html", "text": "Искам категорично да заявя от това, което ми е докладвано от служителите и участниците в щаба, че спрямо Стоян Зайков не е употребявано оръжие или физическа сила. Това каза пред журналисти директорът на ОДМВР- София ст. комисар Николай Спасов, предаде репортер на  Агенция „Фокус“ . В отговор на въпрос как са стигнали до Зайков със сигнал от гражданин или с тяхна оперативна информация, той поясни: „Сигналът ни не е от гражданин, а е изцяло от работата на всички служители, които участваха в щаба и служителите на МВР, които бяха заети с този тежък случай“. „От направените анализи и от профила на психоинститута на МВР беше установено движението му. През тези 20 дни се движеше в района на Горна Василица, Долна баня и Свети Спас, село Костенец и вили Костенец“, коментира Николай Спасов. „Снощи колеги, които обхождаха района и водеха скрито наблюдение забелязват лице, което отговаря на описанията на Стоян Зайков. Предприемат действия по заграждането му, като в този момент се чуват изстрели“, обясни ст. комисарят. „Изстрелите се чуват от полето. В този момент служителите ми докладват. Незабавно са сформирани всички екипи, участвали в Оперативния щаб за залавяне и задържане на лицето. Насочени са към мястото. Имало е и изстрели от служителите, които са предупредителни“, допълни Спасов. По думите му Зайков се е прострелял в тялото, в торса. „Заградителните действия продължиха 20- 30 минути“, посочи Николай Спасов. Попитан оръжието, с което се е самоубил Стоян Зайков, едно от оръжията, с които е извършил убийствата ли е, той поясни: „Нямаме конкретика. На пръв поглед оръжието е 12-ти калибър. Най- вероятно самоделка“. „12-ти калибър оръжие не се използва от служителите на МВР“, коментира Спасов. В отговор на въпрос по колко км на ден е минавал Зайков, той уточни: „Не мога да кажа с точност, но поне по 20 км“.", "date": "2019.05.30", "title": "Ст. комисар Николай Спасов, ОДМВР- София: Спрямо Стоян Зайков не е използвано оръжие или физическа сила"}
{"url": "http://www.focus-news.net/news/2019/05/30/2664119/burgas-prohodimi-sa-patnite-nastilki-na-teritoriyata-na-oblastta-vidimostta-e-dobra.html", "text": "Нормално се осъществява движението в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са нормално проходими. \r\nИнтензивен е трафикът в град Бургас. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в жк. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.05.30", "title": "Бургас: Проходими са пътните настилки на територията на областта, видимостта е добра"}
{"url": "http://www.focus-news.net/news/2019/05/30/2664101/el-pais-ispanskiyat-premier-poe-vodeshta-rolya-v-pregovorite-za-visshite-postove-v-es.html", "text": "Действащият испански премиер от Социалистическата партия (СП) пое водеща роля в преговорите за това, кой ще заеме висшите постове в Европейския съюз след изборите в неделя, пише  El Pais . \r\nНа среща на върха в Брюксел във вторник европейските лидери се срещнаха, за да обсъдят кандидатурите за новите ръководители на Европейската комисия, Европейския съвет, Европейския парламент и Централна европейска банка, както и върховния представител по въпросите на външните работи и политиката на сигурност. \r\nПри подбора трябва да се вземат предвид географските и политическите критерии, както и полът и размерът на страните. „В реалния свят винаги е трудно да се постигне перфектен баланс“, каза на срещата на върха Доналд Туск, председател на Европейския съвет. \r\nСанчес се превърна в ключова фигура в тези преговори, които се оформят като най-сложните в историята на клуба на ЕС, тъй като нито една от основните групи на Парламента - Европейската народна партия (ЕНП) или Партията на европейските социалисти ( ПЕС) - постигнаха явно мнозинство на европейските избори на 26 май. \r\nРезултатите сложиха край на фактическата коалиция, която доминираше в Европейския парламент, а партиите сега трябва да обмислят други съюзи. Тази несигурност постави Санчес в привилегирована позиция за преговори между френския президент Еманюел Макрон, който е част от Алианса на либералите и демократите за Европа (АЛДЕ) и германския канцлер Ангела Меркел, от ЕНП. \r\n„Аз съм главният преговарящ за социалдемократическото семейство“, заяви Санчес, като пристигна на срещата на върха на ЕС във вторник. \r\nНа работен обяд във вторник Санчес се срещна с тримата лидери на крилото на АЛДЕ в Европейския съвет: Макрон, холандският премиер Марк Руте и белгийският премиер Шарл Мишел. \r\nСрещата, на която присъства и социалистът португалски премиер Антонио Коста, имаше за цел да изгради общ фронт, който да настоява за номинации, които ще отговорят на исканията на социалистите и либералите и ще намалят присъствието на консерваторите, които имат контрол върху три европейски институции (Съвета, Комисията и Парламента). \r\n„Кандидатът за всяка от тези длъжности трябва да отразява новия политически баланс, който се появи, включително социалдемократите и либералите“, посочиха испански източници след срещата. \r\nИ Санчес, и Макрон са наясно, че дискусията трябва да включва ЕНП, която спечели най-високия процент от гласовете на изборите в неделя. Според дипломатически източници двамата лидери се срещнаха отделно с германския канцлер Ангела Меркел, за да започнат преговори, които „вероятно ще доведат до споразумение за разделяне на властта между трите основни групи и кой знае, може би включването на Европейската зелена партия“. \r\nСанчес, като представител на голяма страна сред малките и малка сред големите, има решаваща роля в процеса на сключване на сделки. Влиянието му може да бъде от решаващо значение в борбата за топ-позициите в ЕС, където германските интереси се сблъскват с френските. \r\n\"Испания е в идеална позиция да поддържа баланса\", казва дипломатически източник от едно от либералните правителства в Съвета на ЕС. \"Тя има засилен избирателен мандат, с път напред и представлява второто политическо семейство на континента“. \r\nНовопридобитата сила на Санчес след местните, регионални, национални и европейски избори, проведени в Испания за по-малко от месец, е още по-поразителна, тъй като до дузина правителства са изправени пред предсрочни избори или предстоящ крах на съответните коалиции. \r\n\"Санчес има възможности, но има и рискове“, каза дипломатически източник. „Необходимият баланс е много крехък и само едно единствено прекомерно искане или грешка може да го развали“. \r\nПревод и редакция:", "date": "2019.05.30", "title": "El Pais: Испанският премиер пое водеща роля в преговорите за висшите постове в ЕС"}
{"url": "http://www.focus-news.net/news/2019/05/30/2664120/sofiya-kopie-na-chudotvorna-ikona-ot-sveta-gora-pristiga-v-stolitsata.html", "text": "В 17:00 ч. в София ще бъде посрещнато копие на чудотворната икона на Св. Богородица – „Троеручица“ от Хилендарския манастир на Света Гора, в Атон, съобщи репортер на  Агенция „Фокус“ . Това ще стане в древния софийски храм  „Св. София - Премъдрост Божия“.  Никола Петков", "date": "2019.05.30", "title": "София: Копие на чудотворна икона от Света Гора пристига в столицата"}
{"url": "http://www.focus-news.net/news/2019/05/30/2664118/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Владимир Путин подкрепи проект за строителство на дълбоководен морски порт в Калининградска област, който може да се сравни по своя потенциал с пристанището на Гданск, пише полското издание  Gazeta Wyborcza  в материал, представен без редакторска намеса. \r\nДо 1 юли ръководството на Калининградска област трябва да представи бизнес план на руското правителство, а до 1 септември кабинетът ще обмисли възможността за привличане на чуждестранни инвеститори и влагане на публични средства в строителството, съобщава вестник „Коммерсант“, като отбелязва, че Владимир Путин е подкрепил инициативата Конкурент на Гданск \r\nСпоред губернатора на Калининградската област Антон Алиханов в близост до село Янтарни ще се появи дълбоководно пристанище. Комплексът, който ще може да получава до 48 милиона тона товари годишно, ще включва по-специално контейнерен терминал за 35 милиона тона и терминал за течни товари с капацитет от 4,9 милиона тона. Съпоставим е капацитетът и на порта в Гданск. През миналата година през пристанището минаха 49 милиона тона стоки (когато годишният оборот се увеличи с 20%), което го направи четвъртото по големина пристанище на Балтийско море. \r\nЦената на строителството, според руснаците, ще бъде 200 милиарда рубли, една четвърт от тези средства ще предостави на държавата. Размразяване на проекта \r\nОт началото на този век Русия мисли за изграждане на ново дълбоководно пристанище в Калининградска област. Първоначално е планирано да се намира в Балтийск, който се намира на брега на Балтийския проток на входа на Калининградския залив. Село Янтарний е разположено по на север. \r\nПрез 2014 г. руското ръководство реши, че проектът трябва да се изпълни в две фази. Първо, започна работа по изграждането на нов пътнически и товарен терминал в град Пионерски. Руските корабостроителници вече строят фериботи, които ще се движат между Калининградска област и пристанище Уст-Луга край Санкт Петербург. Какво ще поръча Москва \r\nКогато заработи този маршрут, руските превозвачи ще могат да ограничат пътното движение през териториите на Балтийските страни и Полша, отправяйки камионите директно в немските пристанища. \r\nРуските експерти, цитирани от \"Комерсант\", говорят за планове за изграждане на ново пристанище в региона на Калининград без много ентусиазъм. Те посочват, че ще бъде трудно да се намерят чуждестранни компании, които да осигурят на пристанището пълен товар, а за руските предприятия новите терминали няма да бъдат интересни поради високите логистични разходи. Тези проблеми обаче могат да бъдат преодолени, ако властите наредят на руските фирми да изпращат стоките, които транспортират през пристанищата на други държави от Балтийско море до ново пристанище в региона на Калининград. \r\n***  Броени дни след изборите, разгорещените дискусии между лидерите на 28-те страни-членки на Европейския съюз са в разгара си за това, кой ще наследи председателя на Европейската комисия Жан-Клод Юнкер, като се забелязват очевидни разминавания в мнението на германския канцлер Ангела Меркел и френския президент Еманюел Макрон, пише базираното в Брюксел издание  New Europe  в материал, представен без редакторска намеса. \r\nСпоровете се съсредоточават и върху наследника на Доналд Туск, който ръководи Европейския съвет, Антонио Таяни от Европейския парламент, ръководителя на външната политика Федерика Могерини и ръководителя на Европейската централна банка Марио Драги. \r\nС основните политически групи на Европейския парламент и лидерите на ЕС, които играят решаваща роля в процеса на вземане на решения, германският канцлер Ангела Меркел и френският президент Емануел Макрон са открито в противоречие помежду си за това кой ще бъде назначен на върха на Европейския съюз. \r\nСпоред Лисабонския договор, европейските лидери трябва да вземат предвид резултатите от изборите и да вземат решение след първоначална среща на Председателската камара в Европейския парламент. \r\nПреговорите между Европейската народна партия (ЕНП), социалистите и демократите (S&D), Алианса на либералите и демократите за Европа (АЛДЕ) и Зелените не доведоха до разбирателство кой ще бъде председател на Комисията. \r\nЕНП и ПЕС се надяват да запазят системата Шпитценкандидат, която бе използван за пръв път през 2014 година, за да бъде избран Юнкер. . Този процес се отнася до водещия кандидат от определена партия. Преди началото на кампанията всяка партия на европейско ниво може публично да обяви кой ще бъде техният транснационален кандидат, като по този начин неформално ще ги превърне в лицето на кандидатурата за избор на партията. Водещият кандидат или Spitzenkandidat на немски език, който може да осигури мнозинство управляваща коалиция в Европейския парламент, ще стане президент на Комисията, ако бъде одобрен от Европейския съвет. \r\nПо времето, когато Юнкер беше избран, ЕНП и S&D бяха осигурили мнозинство между тях и успяха да изберат новия председател на комисията с лекота. Процесът през тази година обаче не премина толкова гладко. \r\nИзбраният кандидат на ЕНП, германецът Манфред Вебер, осигури подкрепата на лидерите на неговата партия, но Макрон категорично отказа да подкрепи кандидатурата на Вебер и вместо това настоя за комисаря по конкуренцията Маргрете Вестагер, заместник-председателя на Комисията Франс Тимерманс и главния преговарящ на ЕС за Брекзит Мишел Барние. \r\nМакрон също така разкритикува процеса Spitzenkandidat, казвайки: „Не искам да обсъждам имената, а плановете и приоритетите за техните назначения“, каза Макрон. \r\nЗа разлика от Макрон, Меркел заяви, че \"като член на ЕНП, очевидно ще работя в подкрепа на кандидатурата на Манфред Вебер\". Ако обаче нито един от трите официални кандидати не осигури мнозинство, повече личности могат да дойдат като имена на масата. \r\nБарние е очевиден избор за Макрон. Той е жизнеспособен кандидат, който може да осигури мнозинство и да се радва на подкрепата на левите политици в коалицията. Той обаче не е първият избор за много от по-рязко антикапиталистическото крило на политическото семейство, включително испанския социалистически министър-председател Педро Санчес и левия му колега от Португалия Антонио Коста. \r\nИзненадващо, гръцкият премиер Алексис Ципрас, който се бори за политическия си живот, след като лявата му партия СИРИЗА беше победена на европейските избори, също заяви, че ще подкрепи \"кандидата, който е на първо място сред прогресивните кандидати, като добави, че неговото предпочитание е за Тимерманс, тъй като той ще бъде прогресивен и полезен избор, докато Вебер „не може да обедини ЕС. Той само ще го раздели и той се идентифицира с изключително консервативни и неолиберални избори“. Според Ципрас Вебер би заплашил интересите на Гърция и интересите на южните държави в ЕС. \r\nУнгарският премиер Виктор Орбан, който е твърдо против кандидатурата на Вебер и който наскоро нарече последния \"слаб\", категорично отказа да подкрепи или дори да обсъди кандидатурата на Вебер. Тимерманс, обаче, също не е възможен за Орбан и неговата идеология във Вишеградската четворка - Полша, Чешката република, Словакия и Унгария - поради твърдата позиция на Тимерманс срещу групата на бившите страни от Източния блок, които се отказват от върховенството на закона и провеждат анти-имигрантски политики. \r\nНастоящият директор на Световната банка Кристалина Георгиева може да бъде възможен алтернативен избор за ръководене на Комисията. Макар че никога не е била начело на правителство, нейното резюме прилича на това на няколко кандидати, включително на Вебер, което би могло да постави Георгиева в позиция да бъде приемлив избор. \r\n***  Действащият испански премиер от Социалистическата партия (СП) пое водеща роля в преговорите за това, кой ще заеме висшите постове в Европейския съюз след изборите в неделя, пише  El Pais . \r\nНа среща на върха в Брюксел във вторник европейските лидери се срещнаха, за да обсъдят кандидатурите за новите ръководители на Европейската комисия, Европейския съвет, Европейския парламент и Централна европейска банка, както и върховния представител по въпросите на външните работи и политиката на сигурност. \r\nПри подбора трябва да се вземат предвид географските и политическите критерии, както и полът и размерът на страните. „В реалния свят винаги е трудно да се постигне перфектен баланс“, каза на срещата на върха Доналд Туск, председател на Европейския съвет. \r\nСанчес се превърна в ключова фигура в тези преговори, които се оформят като най-сложните в историята на клуба на ЕС, тъй като нито една от основните групи на Парламента - Европейската народна партия (ЕНП) или Партията на европейските социалисти ( ПЕС) - постигнаха явно мнозинство на европейските избори на 26 май. \r\nРезултатите сложиха край на фактическата коалиция, която доминираше в Европейския парламент, а партиите сега трябва да обмислят други съюзи. Тази несигурност постави Санчес в привилегирована позиция за преговори между френския президент Еманюел Макрон, който е част от Алианса на либералите и демократите за Европа (АЛДЕ) и германския канцлер Ангела Меркел, от ЕНП. \r\n„Аз съм главният преговарящ за социалдемократическото семейство“, заяви Санчес, като пристигна на срещата на върха на ЕС във вторник. \r\nНа работен обяд във вторник Санчес се срещна с тримата лидери на крилото на АЛДЕ в Европейския съвет: Макрон, холандският премиер Марк Руте и белгийският премиер Шарл Мишел. \r\nСрещата, на която присъства и социалистът португалски премиер Антонио Коста, имаше за цел да изгради общ фронт, който да настоява за номинации, които ще отговорят на исканията на социалистите и либералите и ще намалят присъствието на консерваторите, които имат контрол върху три европейски институции (Съвета, Комисията и Парламента). \r\n„Кандидатът за всяка от тези длъжности трябва да отразява новия политически баланс, който се появи, включително социалдемократите и либералите“, посочиха испански източници след срещата. \r\nИ Санчес, и Макрон са наясно, че дискусията трябва да включва ЕНП, която спечели най-високия процент от гласовете на изборите в неделя. Според дипломатически източници двамата лидери се срещнаха отделно с германския канцлер Ангела Меркел, за да започнат преговори, които „вероятно ще доведат до споразумение за разделяне на властта между трите основни групи и кой знае, може би включването на Европейската зелена партия“. \r\nСанчес, като представител на голяма страна сред малките и малка сред големите, има решаваща роля в процеса на сключване на сделки. Влиянието му може да бъде от решаващо значение в борбата за топ-позициите в ЕС, където германските интереси се сблъскват с френските. \r\n\"Испания е в идеална позиция да поддържа баланса\", казва дипломатически източник от едно от либералните правителства в Съвета на ЕС. \"Тя има засилен избирателен мандат, с път напред и представлява второто политическо семейство на континента“. \r\nНовопридобитата сила на Санчес след местните, регионални, национални и европейски избори, проведени в Испания за по-малко от месец, е още по-поразителна, тъй като до дузина правителства са изправени пред предсрочни избори или предстоящ крах на съответните коалиции. \r\n\"Санчес има възможности, но има и рискове“, каза дипломатически източник. „Необходимият баланс е много крехък и само едно единствено прекомерно искане или грешка може да го развали“. \r\n*** Шотландското правителство днес публикува законодателство, което да проправи пътя за референдум за независимост в края на следващата година, пише шотландският вестник  The Scotsman  . \r\nЗаконопроектът за референдумите (в Шотландия) бе внесен в шотландския парламент и осигурява правна рамка за провеждането на референдуми по всички въпроси, които са под  контрола на Шотландия. Това ще даде възможност за повторение на гласуването през 2014 г. за напускане на Обединеното кралство, което да се организира „своевременно“. \r\nПървият министър Никола Стърджън заяви днес, че иска това да стане до края на настоящия мандат на шотландския парламент - май 2021 г. и каза тази седмица, че тя иска референдумът да бъде проведен следващата година. \r\n\"Референдумът за независимост в рамките на този парламентарен мандат ще даде възможност на Шотландия да избере да бъде независима европейска нация - вместо да ни налагат Брекзит в бъдеще\", каза тя. \r\nНо опонентите отхвърлиха предложения законопроект като \"загуба на време\". \r\nШотландското правителство ще изисква прехвърляне на властта от Уестминстър – според  раздел 30, но това ще бъде поискано от новия министър-председател \r\nОчаква се законопроектът да бъде приет с помощта на Зелените, които също настояват за независимост. \r\n\"Сега, повече от всякога, от съществено значение е да запазим възможностите на Шотландия да бъдат отворени, така че хората да имат възможност да изберат по-добро бъдеще\", каза първият министър. \r\n„По време на процеса на Брекзит, Шотландия е била третирана с неуважение от британското правителство и нашите усилия за намиране на компромис и защита на интересите на народа на Шотландия, които гласуваха с преобладаващо мнозинство да останат в ЕС, бяха игнорирани. \r\n„Ще се стремим да постигнем съгласие за прехвърляне на властта в подходящ момент, за да може референдумът за независимост да не може да бъде оспорен по съдебен път да се проведе по-късно в този парламент.  \r\nБританското правителство осъзнава, че ще предизвика огромно възмущение, ако се стреми да блокира подобен референдум - в действителност, всяка такава позиция би се оказала напълно неустойчива“, заяви Стърджън.", "date": "2019.05.30", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/05/30/2664114/evropeyski-izbori-2019-tsik-2-095-575-sa-glasuvalite-na-izborite-za-evropeyski-parlament.html", "text": "2 095 575 са избирателите гласували на изборите за Европейски парламент на 26 май според положените подписи в избирателните списъци, става ясно от решение на  ЦИК . 6 288 656 са гражданите, които имат право на глас. Общият брой на намерените в избирателните кутии бюлетини и потвърдените гласове от машинното гласуване е 2 095 561. 2 015 341 са действителните гласове (бюлетини и машинно гласуване). 80 238 са недействителните гласове.  \r\nВ решението ЦИК разпределя мандатите между партиите и коалицията. ГЕРБ печели 6 мандата, БСП- 5, ДПС- 3, ВМРО- БНД- 2, а „Демократична България“- 1 мандат.", "date": "2019.05.30", "title": "Европейски избори 2019: ЦИК: 2 095 575 са гласувалите на изборите за Европейски парламент"}
{"url": "http://www.focus-news.net/news/2019/05/30/2664122/plovdiv-ekip-ot-spetsialisti-izvarshi-proverka-r-stara-reka-sled-signal-za-zamarsyavane.html", "text": "Екип с представители на Регионална инспекция по околната среда и водите – Пловдив, Басейнова дирекция „Източнобеломорски район“ и Регионалната лаборатория към Изпълнителната агенция по околна среда извърши съвместна проверка на р. Стара река,  след като институциите бяха сезирани чрез „зеления телефон“ за замърсяване на водния обект при с. Ново село. Това съобщиха за  Радио „Фокус“ – Пловдив  от РИОСВ. Граждани са сигнализирали, че Стара река тече с необичаен тъмносин цвят и специфична миризма, а във водоем в близост до Ново село, община Стамболийски, има измряла риба. \r\nПри извършен оглед на реката е установено, че замърсяването започва след заустване на отпадъчните води от градска пречиствателна станция за отпадъчни води на гр. Кричим. При проверката на пречиствателната станция е констатирано, че тя работи с нарушен технологичен режим. В точката на заустване водата е видимо непречистена и се усеща неприятен мирис. За анализ специалистите са взели проба от отпадъчната вода в точката на заустване в р. Стара река. \r\nЕкспертите на Регионалната инспекция по околната среда и водите в Пловдив са дали предписания на „ВиК“ ЕООД в качеството му на оператор на пречиствателната станция, и на община Кричим, като собственик на обекта и титуляр на разрешително за ползване на воден обект, да предприемат спешни действия за отстраняване на причините, довели до нарушаване работата на пречиствателната станция и въвеждането ѝ в нормална експлоатация. В едномесечен срок двете институции трябва да уведомят директора на РИОСВ – Пловдив за предприетите действия за разрешаване на възникналия проблем.", "date": "2019.05.30", "title": "Пловдив: Екип от специалисти извърши проверка р. Стара река след сигнал за замърсяване"}
{"url": "http://www.focus-news.net/news/2019/05/30/2664125/spetsializiranata-prokuratura-i-gdbop-provezhdat-operatsiya-po-neutralizirane-na-grupa-za-prinuda-i-reket-v-montana-i-regiona.html", "text": "Под ръководството на Специализирана прокуратура, съвместно с екипи на ГДБОП, в Монтана и региона се провежда мащабна операция за неутрализиране и разследване на дейността на организирана престъпна група за принуда и рекет чрез нанасяне на телесни повреди, палежи, взривявания. Това съобщиха от пресцентъра на  прокуратурата .", "date": "2019.05.30", "title": "Специализираната прокуратура и ГДБОП провеждат операция по неутрализиране на група за принуда и рекет в Монтана и региона"}
{"url": "http://www.focus-news.net/news/2019/05/30/2664124/sport-real-madrid-izmesti-manchestar-yunayted-kato-nay-skap-klub-v-sveta.html", "text": "Реал Мадрид свали от върха Манчестър Юнайтед в класацията за най-скъп клуб в света в класацията на авторитетното списание \"Форбс\". През 2018 година испанският клуб спечели за трети пореден път Шампионската лига, което доведе до покачване с 9 процента в стойността на клуба до 4,24 милиарда долара. На второ място е друг испански клуб - Барселона, който е оценен на 4 милиарда долара. Манчестър Юнайтед, който бе начело в класацията през предходните две години, отстъпва на трета позиция с цена от 3,8 милиарда долара. Другите два клуба в челната петица са Байерн (Мюнхен) - 3 милиарда долара, и Манчестър Сити - 2,69 милиарда долара.", "date": "2019.05.30", "title": "Спорт: Реал Мадрид измести Манчестър Юнайтед като най-скъп клуб в света"}
{"url": "http://www.focus-news.net/news/2019/05/30/2664123/shumen-remontni-deynosti-po-saorazheniya-i-kanavki-se-izvarshva-v-uchastaka-kaspichan-zaychino-oreshe-ot-km-133-do-km-146.html", "text": "Нормално се осъществява движението по републиканската пътна мрежа в областта, предаде репортер на  Радио „Фокус“ - Шумен . Пътните настилки са сухи, видимостта е нормална. Времето е ясно и слънчево, температурата на въздуха е около 19 градуса. Ремонтни дейности по съоръжения и канавки се извършва в участъка Каспичан – Зайчино ореше от км 133 до км 146, движението се осъществява с повишено внимание. В участъка Каспичан - Невша по автомагистрала „Хемус“ продължава почистването на регули и окопи, в тази връзка в участъка от км 362 до км 375 в посока Варна, движението се осъществява с повишено внимание. В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове пътни превозни средства. \r\nИвелина ИВАНОВА", "date": "2019.05.30", "title": "Шумен: Ремонтни дейности по съоръжения и канавки се извършва в участъка Каспичан – Зайчино ореше от км 133 до км 146"}
{"url": "http://www.focus-news.net/news/2019/05/30/2664127/vidin-natovaren-e-trafikat-po-glaven-pat-e-79-v-posoka-gkpp-dunav-most-2.html", "text": "Натоварен е трафикът по главен път Е-79 в посока ГКПП „Дунав мост 2“, като пътуват предимно тежкотоварни автомобили, Това съобщиха за  Радио „Фокус“ – Видин  от Областно пътно управление. Натоварен е участъкът между Дунавци и Видин. Остава затворен за автомобили над 12 тона проходът Петрохан, обиколният маршрут е през гр. Своге. \r\nОт ГКПП „Дунав мост 2“ съобщиха, че работят всички гишета. На другите два гранични пункта в областта – „Връшка чука“ и „Брегово“ трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.05.30", "title": "Видин: Натоварен е трафикът по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/05/30/2664126/kardzhali-ogranicheno-e-dvizhenieto-v-uchastaka-spirka-dzhebel-pv-sedlari-do-31-may.html", "text": "До 31 май е ограничено движението в участъка спирка „Джебел“ - п.в. „Седлари“ от км 351+415 до км 351+755 за всички МПС, поради поставяне на предпазни мрежи. Обходният маршрут е сп. „Джебел“ – Момчилград – п.в. „Седлари“. Това съобщиха за   Радио Фокус  от ОПУ-Кърджали. Продължава ограничението на движението за МПС над 3,5 т. по път Кърджали – Маказа в участъка Надлез Кирково – ГКПП „Маказа“. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. \r\nДо 31 юни движението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Утре се очаква да приключат ремонтните, които се извършват по път II-59 в посока Карамфил – Крумовград от км 30+893 до км 36+784, налага се предвижването да става с повишено внимание. По същия път в посока Крумовград – граница с област Хасково, от км 36+784 до км 55+845 се извършват асфалтови работи.  \r\nНа входовете и изходите в град Кърджали трафикът е нормален. Времето в областта е слънчево, температурите са от 15 до 17 градуса. \r\nДарина ДЕЕНИЧИНА", "date": "2019.05.30", "title": "Кърджали: Ограничено е движението в участъка спирка „Джебел“ - п.в. „Седлари“ до 31 май"}
{"url": "http://www.focus-news.net/news/2019/05/30/2664121/stolichniyat-obshtinski-savet-shte-glasuva-zavishavane-na-broya-na-detsata-v-obshtinskite-detski-gradini.html", "text": "Столичният общински съвет ще гласува доклад за завишаване на броя на децата в общинските детски градини. Това е заложено в дневния ред на редовното заседание на   Столичния общински съвет . В програмата на общинските съветници е заложена и точка за приемане на План за адаптация към климатичните промени за Столична община 2019-2025 г. Общинските съветници ще разгледат и доклад за отпускане на средства за довършване изграждането или поддръжка на църковни храмове в столицата. Столична община ще гласува финансиране на транспортна услуга за превоз на деца от подготвителни групи и ученици от I до VII клас. На вниманието на общинските съветници е и приемането на Програма „Културно наследство“ на Столична община за подпомагане собствениците на недвижими културни ценности за извършване на необходимите дейности по опазването, реставрацията, консервацията и социализацията им.", "date": "2019.05.30", "title": "Столичният общински съвет ще гласува завишаване на броя на децата в общинските детски градини"}
{"url": "http://www.focus-news.net/news/2019/05/30/2664135/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е слънчево. Температурата е 19 градуса. Пътните настилки са сухи. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.30", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/05/30/2664129/pregled-na-osnovnite-temi-v-burgaskiya-pechat.html", "text": "„Камери влизат и в бургаските квартали“ е водещото заглавие от първата страница на вестник  „Черноморски фар“ . През отделни канали полицията ще следи за престъпността, 3 300 000 лева ще струва новата система, пише още вестникът. „Стар дълг тегне над дружеството на художниците“ е друго заглавие от страниците на ежедневника. Ще продават на търг картини, за да го погасят. Тест за щедростта на бургазлии е призивът на художниците да се помогне на дружеството им да изплати стари задължения“, пояснява статията. „Отчуждават скандалния имот до училището“ е още едно заглавие от страниците на вестника. По предложение на кмета Димитър Николов общинските съветници в Бургас решиха имотът със започналия строеж, отстоящ само на един метър разстояние от територията на ОУ „Любен Каравелов“, да стане част от училищния двор. За целта той ще бъде отчужден, уточнява материалът. „Това лято без театър на „Света Анастасия“ е темата на деня в днешния брой на „Черноморски фар“. Островът става място без пластмаса, ястия ще се сервират в хартиени чинии, пише още вестникът.", "date": "2019.05.30", "title": "Преглед на основните теми в бургаския печат"}
{"url": "http://www.focus-news.net/news/2019/05/30/2664130/lyubomir-kyuchukov-direktor-na-iimo-klyuchoviyat-vapros-sled-evroizborite-e-dali-evroskeptitsite-ot-iztok-i-ot-zapad-shte-se-obedinyat.html", "text": "Общата по-висока активност в европейските държави на изборите за ЕП е предизвикана и от чувството за застрашеност на устоите на евроинтеграцията и активността на националистическите сили. Това каза за сутрешния блок „Добро утро, България“ на  Радио „Фокус“  Любомир Кючуков, директор на Института за икономика и международни отношения. Той уточни, че активността на избирателите е била различна в западните и източните държави на ЕС. Kючуков припомни, че евроинтеграцията се е случила по-бързо и по-лесно на институционално ниво, но не се е случила на обществено ниво в съзнанието на хората и това се възпроизвежда в политиките. „Популизмът и национализмът на изток и на запад е доста различен. Национализмът в Западна Европа е по-скоро ксенофобски и разделя обществата. Национализмът в Източна Европа е по-скоро одържавен и консолидира държавите. Това е нещо, което продължава през годините като на равнище обществено съзнание се задълбочава“, обясни Любомир Кючуков. Той допълни, че ключовият въпрос сега е дали евроскептиците от изток и от запад ще се обединят.  \r\nЕлеонора ЧОЛАКОВА", "date": "2019.05.30", "title": "Любомир Кючуков, директор на ИИМО: Ключовият въпрос след евроизборите е дали евроскептиците от изток и от запад ще се обединят"}
{"url": "http://www.focus-news.net/news/2019/05/30/2664131/afp-kitay-obvini-sasht-v-otkroven-ikonomicheski-terorizam.html", "text": "Китай обвини САЩ в „откровен икономически тероризъм“ в четвъртък, предава  AFP . \r\nДвете най-големи икономики в света не успяха да постигнат пробив в търговските преговори помежду си и напрежението продължи да се покачва, след като американският президент Доналд Тръмп наложи нови наказателни мита върху китайските стоки и постави в черния списък телекомуникационния гигант „Хуавей“. \r\n„Ние сме срещу търговската война, но не се страхуваме от нея“, заяви заместник-външният министър Жан Ханхуй на пресконференция по повод предстоящото следващата седмица посещение на китайския държавен глава Си Дзинпин в Русия. \r\n„Това предумишлено подбуждане към търговски конфликт е откровен икономически тероризъм, икономически шовинизъм и икономически тормоз“, каза Жан. \r\n\"Няма победител в търговската война\", предупреди той. \r\nКитай също отговори с увеличаване на митата, докато държавните медии предположиха, че Пекин може да спре износа на редки земни елементи в Съединените щати, лишавайки Вашингтон от ключов материал за производство на технологични продукти. \r\n\"Този търговски конфликт ще има и сериозно отрицателно въздействие върху развитието и съживяването на световната икономика“, уверен е Жан. \r\nКитай и Русия имат широк консенсус и общи интереси по въпроса за търговската война, съобщи той. \r\n\"Китай и Русия със сигурност ще засилят икономическото и търговското сътрудничество, включително сътрудничеството в различни области като икономическите и търговските инвестиции\", добави Жан. \r\n„Със сигурност ще отговорим на различни външни предизвикателства, ще направим това, което трябва да направим, ще развием икономиките си и постоянно ще подобряваме жизнения стандарт на нашите два народа“. \r\nПревод и редакция:", "date": "2019.05.30", "title": "AFP: Китай обвини САЩ в „откровен икономически тероризъм“"}
{"url": "http://www.focus-news.net/news/2019/05/30/2664137/korneliya-ninova-bsp-kiril-dobrev-deklarira-zhelanie-da-podade-ostavka-no-izpalnitelnoto-byuro-reshi-che-nyama-nuzhda-ot-tova.html", "text": "Кирил Добрев декларира желание да подаде оставка, но Изпълнителното бюро реши, че няма нужда от това. Това каза председателят на БСП в оставка Корнелия Нинова е предаването „Тази сутрин“ по  бТВ . Тя уточни, че спрямо новия Устав на партията и правилата в БСП вече не Конгресът избира председателя, а пряко всички членове трябва да гласуват. Попитана, кого ще предложи за временно изпълняващ председателския пост, Нинова коментира: „Ще помисля“. По думите й по правилник нейните дейности трябва да се изпълняват от един от настоящите й заместници. „Те са четирима – Стефан Данаилов, Деница Златева, Кирил Добрев и Владимир Москов“, припомни тя. „Кирил Добрев декларира пред Изпълнителното бюро, че иска да подаде оставка. Изпълнителното бюро обсъдихме и решихме, че няма нужда от това и аз декларирах, че ще поема цялата отговорност. Нека бюрото да остане и да работим за местните избори, защото ни предстои сериозна битка и там“, каза още Корнелия Нинова.", "date": "2019.05.30", "title": "Корнелия Нинова, БСП: Кирил Добрев декларира желание да подаде оставка, но Изпълнителното бюро реши, че няма нужда от това"}
{"url": "http://www.focus-news.net/news/2019/05/30/2664138/yambol-obshtinata-organizira-praznichna-programa-za-denya-na-deteto.html", "text": "Общината организира празнична програма за Деня на детето – 1 юни. Това съобщиха от пресцентъра на  Община Ямбол . Основната част от проявите започват на 31 май. Градският парк ще концентрира много усмивки и настроение с празника „Детски калейдоскоп“. Началото е в 10.00 в района на централния фонтан, където са организирани множество игри: Рисунка на асфалт на тема „Моето слънце“, играта за бързина и точност „Колумбия“, Рисунки на статив „Млад художник“, стрелба с рингове, както и отборната игра „Футбол“. Занимателните центрове на открито са отворени за участие за всички желаещи деца от детски градини и училища в града. От 11.00 часа започва празничният концерт с изпълненията на детски танцови и певчески състави. Празникът „Детски калейдоскоп“ е организиран от Община Ямбол и Общински детски комплекс и е част от програмата за стимулиране на дейности и изяви на учениците, свързани със заниманията по интереси в община Ямбол за 2019 г. \r\n„Царството на книгите“ е друга инициатива за децата на 31 май. От 11.00 часа районът от южната страна на Безистена ще бъде територия на фестивала „Младият Ямбол твори“. Тази година акцент в него е представянето на книги на издателство „Пан“ и литературно четене. За децата е обособено и арт ателие за изработване на сувенири, рисунки на лист, рисуване върху лице, както и още много игри и изненади. Организатори на проявата са НЧ „Зора – 1945“ и Общинско предприятие „Туризъм и култура“. \r\nПо традиция 1 юни е Ден на отворени врати в Авиобаза „Безмер“. От 9.30 до 12.00 часа домакините от военното формирование предлагат на своите гости изложение на авиационна техника и въоръжение. Експозицията ще бъде представена от самолети Су-25, стрелково въоръжение, екипировка и специална техника. Децата ще имат възможност да покажат своя талант с рисунки на асфалт, а най-добрите от тях ще получат награди. \r\nНа самия 1 юни пред Народно читалище „Съгласие“ ще се проведе и поредното издание на хепънинга „Не на нея\" (или „Силните духом не се друсат\"). Концертът започва в 19.00 часа с участието на млади индивидуални изпълнители и рок-група „Туин Пийкс“ към читалище „Съгласие – 1862“.", "date": "2019.05.30", "title": "Ямбол: Общината организира празнична програма за Деня на детето"}
{"url": "http://www.focus-news.net/news/2019/05/30/2664128/korneliya-ninova-bsp-sama-vzeh-reshenieto-da-podam-ostavka-kato-predsedatel-na-partiyata.html", "text": "Сама взех решение да подам оставка. Това каза председателят на БСП в оставка Корнелия Нинова е предаването „Тази сутрин“ по  бТВ . Попитана дали й тежи загубата на изборите, тя отговори: „Да, тежи, но не съм дошла да казвам, че БСП спечели или сме морално победители. БСП загуби изборите, но заради обективността и тези 500 хил. души които ни подкрепиха, бих искала да направим обективен анализ“. На въпрос, дали е била готова партията за такъв резултат, Нинова каза: „Не, работихме и очаквахме да победим“. „Единствената партията сме, която повиши доверието си спрямо предишните европейски избори с 50 127 гласа. Всички други партии в България губят, най-много губят ГЕРБ с над 100 000“, добави тя. „Единствената партия сме, която има един депутат повече. Другите партии или запазват или губят. Имаме спечелени европейски избори в 63 общини и повечето от тях се управляват от ГЕРБ,“ изтъкна Корнелия Нинова. „От 28 държави в Европа, 28 социалистически партии – социалдемократически, БСП е на 5-то място, след Малта, Португалия, Испания и Кипър“, уточни Корнелия Нинова. Според нея българските социалисти стоят добре на картата на Европа.  \r\nПопитана дали еднолично е взела решението да подаде оставка, тя отговори: „Оставката е личен акт и го взех сама като решение. Сигурно има много грешки и много хора, които са виновни за тези резултати, но моето достойнство и морал в политиката е, че първият носи отговорност“. Нинова припомни, че заемайки позицията председател на БСП каузата и е била промяна на България.", "date": "2019.05.30", "title": "Корнелия Нинова, БСП: Сама взех решението да подам оставка като председател на партията"}
{"url": "http://www.focus-news.net/news/2019/05/30/2664141/kyustendil-remontni-deynosti-se-izvarshvat-v-uchastatsi-po-patya-kyustendil-dupnitsa-klisura.html", "text": "Ремонтни дейности се извършват в отделни участъци по пътя Кюстендил – Дупница – Клисура. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. По същия път, но от село Паничарево –до Бинека се извършва профилиране на банкети и почистване на облицовани окопи. Участъкът е сигнализиран с пътни знаци. Срокът е до 31 май 2019 година. В района на град Дупница движението се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Забранено е движението на товарни автомобили над 3.5 тона по пътя Смоличано – Пелатиково. Движението е ограничено от километър 10 до километър 14 на пътя, причината е пропадане на част от пътното тяло. Участъкът е сигнализиран с пътни знаци. Въведен е обходен маршрут през селата  Згурово – Неделкова Гращица – Невестино – Друмохар – Ваксево и обратно. Срокът е до 3 юни. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, като движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.30", "title": "Кюстендил: Ремонтни дейности се извършват в участъци по пътя Кюстендил – Дупница – Клисура"}
{"url": "http://www.focus-news.net/news/2019/05/30/2664144/s-kvorum-ot-132-narodni-predstaviteli-zapochna-plenarnoto-zasedanie.html", "text": "С кворум от 132 народни представители започна пленарното заседание, предаде репортер на  Агенция \"Фокус\" .  \"Добре дошли на колегите от БСП\", посочи председателят на парламента Цвета Караянчева в началото на заседанието. Тя каза това, тъй като днес е първият работен ден на депутатите от левицата, които отсъстваха от Народното събрание повече от 3 месеца. В зала се регистрира и депутатът от ДПС Делян Пеевски.  \r\nДеница КИТАНОВА", "date": "2019.05.30", "title": "С кворум от 132 народни представители започна пленарното заседание"}
{"url": "http://www.focus-news.net/news/2019/05/30/2664142/narodniyat-predstavitel-ot-dps-delyan-peevski-otnovo-e-v-parlamenta.html", "text": "Народният представител от ДПС Делян Пеевски дойде в парламента, предаде репортер на  Агенция \"Фокус\" . Пеевски участва в пленарното заседание във вчерашния ден. Той не бе идвал в пленарна зала от началото на 44-ото НС. Делян Пеевски заемаше второ място в евролистата на ДПС. Вчера той обяви, че се отказва от мястото си в Европейския парламент, защото в ДПС е надделяло колективното решение, че е по- полезен в България.  \r\nДеница КИТАНОВА", "date": "2019.05.30", "title": "Народният представител от ДПС Делян Пеевски отново е в парламента"}
{"url": "http://www.focus-news.net/news/2019/05/30/2664143/zamestnikat-na-glavniya-prokuror-ivan-geshev-shte-dade-izyavlenie-pred-sgradata-na-odmvr-montana-vav-vrazka-s-operatsiyata-na-spetsializirana-prokuratura-i-gdbop.html", "text": "Заместникът на главния прокурор Иван Гешев ще даде изявление пред сградата на ОДМВР - Монтана във връзка с операцията на Специализирана прокуратура и ГДБОП. Това съобщиха от пресцентъра на  Апелативна специализирана прокуратура . Изявлението ще се състои в 11.00 часа.", "date": "2019.05.30", "title": "Заместникът на главния прокурор Иван Гешев ще даде изявление пред сградата на ОДМВР - Монтана във връзка с операцията на Специализирана прокуратура и ГДБОП"}
{"url": "http://www.focus-news.net/news/2019/05/30/2664150/pregled-na-osnovnite-temi-vav-velikotarnovskiya-pechat.html", "text": "„Искат 230 000 евро за магазин в центъра на Велико Търново“ е заглавие от областния всекидневник  „Янтра Днес” . Над 200 000 евро достигна цената на едно от най-скъпите търговски помещения в топцентъра на В. Търново. Имотът се намира на главната улица, а исканата цена за 70 кв. м площ е 230 000 евро или 3285 евро/кв.м. Стотици офиси и магазини във В. Търново стоят празни с месеци, понякога години и чакат да бъдат продадени или отдадени под наем, показа проверка на „Янтра Днес“. „Четири иновативни изследвания са реализирани в НВУ „В. Левски“ е друго заглавие от ежедневника. Реализация на 4 иновативни изследвания отчетоха от НВУ „Васил Левски“. Те са част от проект с управляващ орган Министерство на образованието и науката. Първото от тях е свързано с промени в режима на храненето на военнослужещите в армията. Направени са медицински изследвания на 50 курсанти и студенти, след което са подложени на алтернативно хранене и отново изследвани. „Откриха паметник на Атанас Буров“ е заглавие от страница три на ежедневника. „За 50 години Младежкият дом във Велико Търново се наложи като национални школа за млади творци“ четем на страници четири и пет. На страница осем е публикуван материал със заглавие „Търновката Петя Илиева с уникален проект за популяризиране на културното наследство“.На спортната страница на вестник „Янтра Днес“ четем „Левски“ излъга „Етър“ с 1:0 за Европа“. \r\n„С 80 млн. лв. инвестиции за 8 години посрещна празнка си Горна Оряховица“ е заглавие от първа страница на другия областен ежедневник  „Борба“ . Делегации от шест побратимени европейски града уважиха празника на Горна Оряховица. За тържествата пристигнаха представители на германския град Варен, естонския Нарва, румънския Рашиори де Веде, турския Буюкчекмедже, украинския Миргород и унгарския Сигетсент Миклюш. „Търновци се забавляваха с работилници за китайски занаяти“ е друга тема от ежедневника. Работилници за китайски занаяти, демонстрации на китайска кухня, бойни изкуства и танци радваха вчера търновци в парк „Марно поле“. Пъстрата програма беше част от първия по рода си Фестивал на китайската култура, организиран о издателя Нейко Генчев и Институт „Конфуций“. \r\n„Семейство от Велчево спаси невръстно сърне и му намери дом“, „Започва юбилейното надпяване „Авлига пее“ в Обединение“ и „Открити са уникални артефакти в средновековната крепост Калето в Свищов“ са други заглавия от страниците на всекидневника. „Един удар реши срещата, „виолетовите“ се бориха докрай“, „Стадион „Ивайло“ прие четвъртия си финал за Купата на АФЛ, „Балкан“ извоюва трофея“, „Купи и медали на щангиста Румен Русев постъпиха във фонда на търновския музей“ са заглавията от спортната страница на изданието.", "date": "2019.05.30", "title": "Преглед на основните теми във великотърновския печат"}
{"url": "http://www.focus-news.net/news/2019/05/30/2664149/blagoevgrad-shte-bade-izvarsheno-praskane-sreshtu-zhitni-i-shirokolistni-pleveli-v-rayona-mezhdu-garite-v-simitli-i-cherniche.html", "text": "Ще бъде извършено пръскане срещу едногодишни и многогодишни житни и широколистни плевели в района между гарите в Симитли и Черниче. Това съобщиха за  Радио „Фокус“ – Пирин  от отдел „Екология“ към Община Симитли. Третирането ще се извършва около железопътната инфраструктура на 6 метра от двете страни на жп линията. Карантинният срок е 30 дни. От Национална компания „Железопътна инфраструктура“ са съобщили, че продуктът не е токсичен за пчели и риби, но все пак предупреждават пчеларите заради Наредба №13 от 2016 г. за опазването на пчелите и пчелните семейства. Препаратът е включен в списъка на разрешените на пазара продукти за растителна защита. Според графика третирането в участъка гара \"Благоевград\" - Симитли ще бъде от 31 май до 3 юни, на гара \"Симитли\" – 30 май, гара \"Симитли\" – Черниче – 30 май.", "date": "2019.05.30", "title": "Благоевград: Ще бъде извършено пръскане срещу житни и широколистни плевели в района между гарите в Симитли и Черниче"}
{"url": "http://www.focus-news.net/news/2019/05/30/2664139/veliko-tarnovo-obshtinskite-savetnitsi-shte-priemat-informatsiya-za-kasovoto-izpalnenie-na-byudzheta-na-obshtinata.html", "text": "С три питания към кмета на Велико Търново ще започне днешното заседание на Общински съвет, предаде репортер на  Радио „Фокус“ – Велико Търново . Първото касае качеството на извършените строително монтажни работи по проект „Привлекателна и съхранена автентична градска среда на град Велико Търново“, второто – изпълнението на основен ремонт на уличната мрежа в Община Велико Търново, а третото – сключените договори от Община Велико Търново за доставка на електроенергия на свободния пазар за уличното осветление. Общинските съветници ще приемат информация за касовото изпълнение на бюджета на Община Велико Търново и за дейността на търговските дружества със 100% общинско участие за първото тримесечие на годината. Те ще гласуват увеличаване на капацитета на „Дневен център за стари хора“, „Център за социална рехабилитация и интеграция за лица с психични разстройства и интелектуални затруднения“ и „Дневен център за пълнолетни лица с увреждания“ и отпускане на средства за финансово подпомагане на изследвания и процедури, свързани с лечение на безплодие на семейства и лица, живеещи на семейни начала с репродуктивни проблеми на територията на Община Велико Търново. Заседанието започва в 9.00 часа в Голяма зала на Общината. Дневният ред е от 31 точки. \r\nНадежда КРЪСТЕВА", "date": "2019.05.30", "title": "Велико Търново: Общинските съветници ще приемат информация за касовото изпълнение на бюджета на Общината"}
{"url": "http://www.focus-news.net/news/2019/05/30/2664147/pss-sled-obyad-v-planinite-se-ochakvat-valezhi-i-gramotevitsi.html", "text": "До обяд в планините ще има условия за туризъм. След обяд се очакват краткотрайни валежи и гръмотевици. Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК). Времето е облачно, на места с преминаваща мъгла. По билата духа слаб вятър. Температурите са от 5 до 15 градуса. Лифтовите съоръжения не работят. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.30", "title": "ПСС: След обяд в планините се очакват валежи и гръмотевици"}
{"url": "http://www.focus-news.net/news/2019/05/30/2664140/yambol-obshtestvenite-teritorii-v-grada-sa-obraboteni-protiv-karlezhi.html", "text": "Обществените територии в град Ямбол са обработени против кърлежи. Това съобщиха от пресцентъра на  Общината . В периода от 23 до 28 май бе извършена дезакаризация, като мерките обхванаха Градския парк, лесопарк „Боровец“, районите на всички детски ясли и градини, училищата, зоните за отдих и междублоковите пространства в цялата община, както и промишлената зона. \r\nДнес предстои извършването на т.нар. ларвицидна дезинсекция срещу комари, при която се третират места за развъждане (биотопи) по поречието на река Тунджа.  \r\nДо края на седмицата ще бъдат обработени и всички пясъчници, ползвани за игра от децата. Извършва се прекопаване, разрохкване и дезинфекция на площите с пясък. \r\nЗа 6 юни са планирани мерки по дезинсекция в целия град. Пръсканията срещу комари ще обхванат централна градска част, всички жилищни квартали, Градския парк, парк „Боровец“, също и тревните площи пред гробищния парк.", "date": "2019.05.30", "title": "Ямбол: Обществените територии в града са обработени против кърлежи"}
{"url": "http://www.focus-news.net/news/2019/05/30/2664151/shumen-nov-savetnik-ot-grupata-na-dps-vleze-v-sastava-na-obshtinskiya-savet.html", "text": "Нов общински съветник от групата на ДПС влезе в състава на Общински съвет - Шумен, предаде репортер на  Радио „Фокус“ - Шумен . Нурхан Риза положи клетва в началото на днешното заседание на Общинския съвет. Той влиза на мястото на Асен Асенов, чийто пълномощия бяха прекратени поради системни отсъствия от сесии и заседания на постоянните комисии. \r\nИвелина ИВАНОВА", "date": "2019.05.30", "title": "Шумен: Нов съветник от групата на ДПС влезе в състава на Общинския съвет"}
{"url": "http://www.focus-news.net/news/2019/05/30/2664152/delyan-peevski-dps-mislim-da-vnesem-zakonoproekti-za-svalyane-na-dds-na-hlyaba-i-na-lekarstvata-i-da-pomislim-za-bezplatni-detski-gradini.html", "text": "Мислим да внесем законопроекти за сваляне на ДДС на хляба на 5%, за лекарствата, да помислим и за безплатни детски градини. Това каза пред журналисти в парламента народният представител от ДПС Делян Пеевски, предаде репортер на  Агенция \"Фокус\" . \"Вчера питахте какви законопроекти- мислим да внесем законопроект за сваляне ДДС на хляба на 5%, за лекарствата да помислим и за безплатни детски градини и за книгите\", каза Пеевски. \"Колегите ще ви разкажат и ще се видим скоро. От всички ще търсим подкрепа\", коментира народният представител от ДПС.  \r\nЗам.-председателят на ПГ на ДПС Йордан Цонев заяви, че се обмисля законодателен пакет, свързан с някои промени в ДДС за хляба, за лекарствата и за книгите. \"Ще проведем среща с хлебопроизводителите, зърнопроизводителите, с брашна на фармацията. Не искаме да бъдем популисти. Ние трябва да сме сигурни, че цените ще паднат, за да го направим. Може да се получи обратният ефект\", посочи Цонев. Според него някои партии го правят популистки без да го обмислят. \"Обявяваме го не за друго, а защото ще стартираме поредица от срещи\", изтъкна депутатът от ДПС. Той уточни, че най-важното от предложенията е безплатният пакет за детските градини. \"В нашата програма, която предлагаме сега за обсъждане с другите партии, предвиждаме строителство на детски градини и то в много големи размери от бюджета. Да кажем да се пренасочи онзи ресурс, който беше за саниране към строителство на детски градини\", заяви Йордан Цонев. Той допълни, че следващият пакет законодателни промени ще бъде свързан със скъсяване на времето за една инвестиция.  \r\nДеница КИТАНОВА", "date": "2019.05.30", "title": "Делян Пеевски, ДПС: Мислим да внесем законопроекти за сваляне на ДДС на хляба и на лекарствата, и да помислим за безплатни детски градини"}
{"url": "http://www.focus-news.net/news/2019/05/30/2664153/kyustendil-65-godishen-piyan-mazh-e-otpravil-zakana-za-ubiystvo-sreshtu-kmeta-na-selo-mursalevo.html", "text": "65-годишен мъж в нетрезво състояние е отправил закана за убийство срещу кмета на село Мурсалево, съобщиха от  ОДМВР – Кюстендил . Мъжът е задържан на 29 май в Районно управление на МВР – Рила. Той е софиянец и е арестуван за отправена заплаха за убийство спрямо длъжностно лице – кмета на село Мурсалево. Задържаният е бил в явно нетрезво състояние. По случая е започнато бързо полицейско производство, уведомен е дежурен прокурор.", "date": "2019.05.30", "title": "Кюстендил: 65-годишен пиян мъж е отправил закана за убийство срещу кмета на село Мурсалево"}
{"url": "http://www.focus-news.net/news/2019/05/30/2664154/mvr-25-dushi-sa-raneni-v-katastrofi-v-stranata-prez-izminaloto-denonoshtie.html", "text": "25 души са ранени в катастрофи в страната през изминалото денонощие. Това съобщиха от пресцентъра на  МВР . В София са станали 33 леки и 1 тежко пътно произшествие. От началото на месеца жертвите на пътя са 33, а от началото на годината- 175. В сравнение със същия период на миналата година загиналите са с 16 по-малко.", "date": "2019.05.30", "title": "МВР: 25 души са ранени в катастрофи в страната през изминалото денонощие"}
{"url": "http://www.focus-news.net/news/2019/05/30/2664156/parlamentat-prie-promeni-v-zakona-za-deynostite-po-predostavyane-na-uslugi-na-vtoro-chetene.html", "text": "Парламентът прие промени в Закона за дейностите по предоставяне на услуги на второ четене, предаде репортер на  Агенция „Фокус“ . Промените са внесени от Министерски съвет. С измененията се осигурява прилагането на европейския регламент, който цели преодоляване на търговски практики, необосновано дискриминиращи на географски принцип клиентите и потребителите в рамките на европейския пазар. Така ще се гарантира, че всички клиенти от Европейския съюз ще имат същия достъп до оферти, цени и условия на продажби както гражданите на държавата членка, в която е установен търговецът. Съгласно текстовете Единно звено за контакт и Европейският потребителски център към Комисията за защита на потребителите ще оказват практическо съдействие и помощ на получателите на услуги във връзка с общата информация по прилагането на европейския регламент.  \r\nДеница КИТАНОВА", "date": "2019.05.30", "title": "Парламентът прие промени в Закона за дейностите по предоставяне на услуги на второ четене"}
{"url": "http://www.focus-news.net/news/2019/05/30/2664155/vecher-makedoniya-komandirat-ot-ano-hazbi-lika-shte-koordinira-sluzhbite-za-sigurnost-na-makedoniya.html", "text": "Вицепремиерът, който с месеци не се е появявал на работното си място, който не успя да реши проблема с администрацията, назначена във връзка с прилагането на Охридския рамков договор и които взимат заплата с години и в същото време не ходят на работа, функционерът с най-много назначения в държавните служби, сега вече ще бъде част от Съвета, който оперативно ще ръководи разузнавателните дейности, се казва съобщение от Гражданско-демократичния съюз (ГДУ), пише електронното издание на македонския опозиционен вестник  „Вечер“  в материал, представен без редакторска намеса. \r\n„Когато всички очакваха, че Хазби Лика ще „излети“, той получи и нов пост. И внимавайте, същият този ще бъде част от органа, който ще прилага предложенията на най-висшия орган в сигурността – Съветът за национална сигурност. \r\nИ за да бъде иронията по-голяма, депутатите, които гласуваха за премахване на секретариата за прилагане на Рамковия договор и формиране на ново министерство, същите тези народни представители сега осигуриха място на Лика в Съвета за координация на разузнавателните служби. \r\nНека ви припомним, че Лика е професор по албански език и литература. Вестник „Време” от декември 2004 г. съобщи, че в Министерството на вътрешните работи е имало официална бележка, че Лика е бил известен като командир Чела по време на конфликта през 2001 г. и е един от двадесетте участници в известното клане във Вайце, където са били убити и след това разчленени или изгорени живи осем служители в спецчастите и полицията. \r\nЗа същият този Лика, докато е кмет на Тетово, Държавната сметна палата в доклада за ситуацията с бюджетните разходи за 2009 г. установи, че са изразходвани 5,3 милиона денара от бюджета, които не са в съответствие със законодателството. \r\nГрадоначалникът на Тетово Хазби Лика и председателят на Комисията за обществени поръчки в Общината и директор на тетовското обществено общинско предприятие Хайрула Хасани, с незаконно извършена процедура за изграждане на част от водоснабдителната система през 2006 г., са ощетили държавния бюджет със 157 млн. денара . \r\nМинистър-председателят не трябваше да довежда нещата до таква ситуация. В миналото ГДУ предупреждаваше за Лика и неговата неспособност и поведение. Не очаквахме оставката му, но очаквахме, че „метлата“ за него ще заиграе по-рано. \r\nИ докато премиерът и неговите съзаклятници се крият зад соцреалистически лозунги, от „Блясъка“ се носи непоносима миризма, но не всички са слепи и глухи“, казват от ГДУ. \r\nПревод и редакция:", "date": "2019.05.30", "title": "„Вечер“ (Македония): Командирът от АНО Хазби Лика ще координира Службите за сигурност на Македония"}
{"url": "http://www.focus-news.net/news/2019/05/30/2664158/blagoevgrad-v-bansko-shte-se-provede-tvorcheska-sreshta-prikazki-za-piano-s-profesor-rostislav-yovchev.html", "text": "В града ще се проведе творческа среща „Приказки за пиано“ с професор Ростислав Йовчев. Това съобщиха от пресцентъра на  Община Банско . Читалището в Банско организира днес творческата среща с професор Йовчев в Тържествената зала от 16.30 часа и съвместен концерт на класа по пиано с преподавател Марина Иванова в Големия салон на читалището от 18.00 часа. \r\nПрофесор Ростислав Йовчев е роден в София през 1961 г., а през 1984 г. завършва Българската Държавна Консерватория. Лауреат е на редица наши и международни конкурси, прави специализация по пиано, камерна музика и съпровод на солова песен в Кралската Консерватория – Брюксел. Проф. Йовчев активно концертира като солист и камерен изпълнител не само в България, но и в Германия, Белгия, Испания, Полша, Унгария, Румъния, Хърватска, Кипър, Турция, Южна Корея, Тунис и др. Участва в най-престижни фестивали у нас и в чужбина – „Салон на изкуствата“, „Софийски музикални седмици“, „Варненско лято“, „Надежди, таланти, майстори“, „Аполония“, „Филармоника“, „Музикалният октомври в Картаген“ (Тунис) и др. Проф.Йовчев осъществява майсторски класове в България, Корея, Румъния, Турция, Италия и има многобройни записи за Радио София, Варшава, Берлин и Сарагоса. Репертоарът му обхваща всички стилове и епохи, като в него влизат някои крупни и рядко изпълнявани творби. Носител е на „Кристална лира“ на Съюза на българските музикални и танцови дейци в две категории – „Инструменталисти“ „Музикална критика“ за 2011 г. През същата година получава и „Златна лира“ на СБМТД. Ростислав Йовчев е професор по пиано в Националната Музикална Академия „Проф. Панчо Владигеров“ – София, а от май 2008г. е ръководител-катедра „Пиано“ към Теоретико-композиторския и диригентски факултет.", "date": "2019.05.30", "title": "Благоевград: В Банско ще се проведе творческа среща „Приказки за пиано“ с професор Ростислав Йовчев"}
{"url": "http://www.focus-news.net/news/2019/05/30/2664136/lavrov-za-aferata-s-shtrahe-kogato-se-potvardi-che-stava-vapros-za-boshnyak-pochti-nikoy-ne-pisa-za-tova.html", "text": "Правителството на австрийския канцлер Себастиан Курц, което бе свалено с вот на недоверие на 27 май, падна жертва на русофобска кампания, заяви пред журналистите в Словения министърът на външните работи на Русия Сергей Лавров, пише електронното издание  Sarajevo Times . \r\n„Русофобията сега е мода, можете да извлечете някои позитивни дивиденти от „големите братя“ и можете да обвините руснаците за всичко на принципа „много вероятно“, въведен от британския премиер Тереза Мей. Това е много модерно“, заяви Лавров. \r\n„Заслужава да се отбележи, че независимите медии на Запад, които разказаха историята, че момичето е рускиня, по-късно започнаха да говорят, че е „руско-говорящо“ и редовно споменаваха това“, отбеляза Лавров. \"Сега, когато е потвърдено, че става въпрос за студент от Босна, те не съобщават широко за това“. \r\n„И така, призовавам представителите на средствата за масово осведомяване, които са тук, да бъдат обективни и да пишат за всичко, което наистина се случва“, каза той. \r\nВ средата на май германските медии Der Spiegel и Suddeutsche Zeitung публикуваха видеозапис, показващ, че тогавашният австрийски вицеканцлер Хайнц-Кристиан Щрахе се среща с неизвестна руско-говоряща жена, за която се твърди, че е свързана с руски олигарх. В клипа те обсъдиха плановете за закупуване на популярен вестник Kronen Zeitung и медийна подкрепа за предизборната кампания на Австрийската партия на свободата преди парламентарните избори през 2017 г. По-късно Kronen Zeitung съобщи, че кадрите са били добре планирани и „руската жена“ се оказва босненска студентка. \r\nВидеото предизвика токсичен политически скандал в Австрия и Щрахе бе принуден да напусне поста си като вицеканцлер и като председател на Австрийската партия на свободата. Канцлерът и председател на Австрийската народна партия Себастиан Курц отказаха да си сътрудничат с Австрийската партия на свободата, а след това беше създадено временно правителство, състоящо се от министри от Австрийската народна партия и експерти. \r\nВпоследствие опозиционните партии в парламента отстраниха канцлера и неговото временно правителство с вот на недоверие. По-късно австрийският президент Александър Ван дер Беллен уволни кабинета начело с канцлера Курц. Той назначи министъра на финансите и заместник-канцлера Хартвиг Логер за действащ канцлер на Австрия. \r\nПревод и редакция:", "date": "2019.05.30", "title": "Лавров за аферата с Щрахе: Когато се потвърди, че става въпрос за бошняк, почти никой не писа за това"}
{"url": "http://www.focus-news.net/news/2019/05/30/2664157/kyustendil-v-grada-shte-se-sastoi-tseremoniya-parva-kopka-po-proekt-za-izgrazhdane-na-tsentar-za-rabota-s-detsa-na-ulitsata.html", "text": "В града ще се състои церемония „Първа копка” по проект за изграждане на Център за работа с деца на улицата. Това съобщиха за  Радио „Фокус” – Кюстендил  от Община Кюстендил. Събитието ще се проведе от 11.00 часа на улица „Власина”, където ще бъде изградена сградата на новата социална институция. Проектът е финансиран от Оперативна програма „Региони в растеж”. Той ще бъде с капацитет от 30 деца, на възраст от 7 до 18-годишна възраст, като в него ще работят 15 души персонал. В новия социален център ще се приемат деца, които живеят на улицата, принудени са да работят или са жертва на насилие или под някаква форма на експлоатация. Целта е да се изгради стабилна семейна среда и да се укрепят отношенията деца - родители. \r\nВенцеслав ИЛЧЕВ", "date": "2019.05.30", "title": "Кюстендил: В града ще се състои церемония „Първа копка” по проект за изграждане на Център за работа с деца на улицата"}
{"url": "http://www.focus-news.net/news/2019/05/30/2664159/tass-v-ukrayna-se-razbi-voenen-helikopter.html", "text": "Петима души загинаха в резултат от падане на хеликоптер Ми-8 на Сухопътните войски на Въоръжените сили на Украйна по време на тренировъчен полет, се казва в съобщение на страницата на Сухопътните войски във „Фейсбук“, предава  ТАСС . \r\n„В резултат от авиационна катастрофа са загинали четирима членове на екипажа заедно с командира на 16-а отделна бригада на армейската авиация на Сухопътните войски на Въоръжените сили на Украйна“, се отбелязва в заявлението. \r\nАварията се е случила късно вечерта на 29 май. Хеликоптерът е паднал край село Сестрянин в Ровенска облсаст. \r\nНа мястото на разбиването на хеликоптера работят спасителни служби и правозащитни органи. Също така на мястото на произшествието е пристигнала комисия на Министерството на отбраната, Генералния щаб и командването на Сухопътните войски на ВС на Украйна. Причините за аварията се изясняват. \r\nПревод и редакция:", "date": "2019.05.30", "title": "ТАСС: В Украйна се разби военен хеликоптер"}
{"url": "http://www.focus-news.net/news/2019/05/30/2664148/yordan-tsonev-dps-privetstvam-reshenieto-na-bsp-da-se-varne-v-parlamenta.html", "text": "Приветствам решението на БСП да се върне в парламента. Това каза зам.-председателят на ПГ на ДПС Йордан Цонев пред журналисти в парламента, предаде репортер на  Агенция \"Фокус\" . \"Смятам, че едно такова отсъствие е винаги във вреда на този, който го прави. Вреда е за парламентаризма, но това е мое лично мнение\", коментира той. Попитан дали напускането на БСП е било грешка, Цонев заяви, че не може да дава такива оценки.  \r\nДеница КИТАНОВА", "date": "2019.05.30", "title": "Йордан Цонев, ДПС: Приветствам решението на БСП да се върне в парламента"}
{"url": "http://www.focus-news.net/news/2019/05/30/2664161/varna-30-godishen-mazh-e-zaginal-pri-katastrofa-na-patya-s-belogradets-s-mlada-gvardiya.html", "text": "30-годишен мъж е загинал при катастрофа на пътя с. Белоградец - с. Млада гвардия. Това съобщиха от  ОДМВР - Варна . Инцидентът е станал около 03.15 часа тази сутрин. Според първоначалната информация 30-годишният водач на лек автомобил \"Опел\" от с. Млада гвардия е загубил контрол по време на движение и се е блъснал в крайпътно дърво. Мъжът е починал на място. Изясняват се причините и обстоятелствата около инцидента. По случая има образувано досъдебно производство.", "date": "2019.05.30", "title": "Варна: 30-годишен мъж е загинал при катастрофа на пътя с. Белоградец - с. Млада гвардия"}
{"url": "http://www.focus-news.net/news/2019/05/30/2664162/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.05.30", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2019/05/30/2664166/burgas-zaupokoyna-molitva-shte-bade-otsluzhena-ot-burgaskoto-pravoslavno-duhovenstvo-pred-pametnika-na-hristo-botev-na-2-yuni.html", "text": "На 2 юни отбелязваме Деня на Ботев и на загиналите за свободата и независимостта на България. По този повод в 12.00 часа ще чуем традиционния тъжен звук на сирените, призоваващи ни да спрем и да сведем глава за минута в знак на почит. Това съобщиха от пресцентъра на  Община Бургас .  В 12.00 часа пред паметника на Христо Ботев в Приморски парк ще бъде отслужена заупокойна молитва от бургаското православно духовенство. В 12.15 часа пред паметника на Христо Ботев в Приморски парк ще се проведе тържествен ритуал по отдаване на военни почести и полагане на венци и цветя. В 12.30 часа на открита сцена „Охлюва“ в Приморски парк ще бъде представена монодрама, с участието на Димитър Селенски – „Щурчето – убиецът на Ботев?…“", "date": "2019.05.30", "title": "Бургас: Заупокойна молитва ще бъде отслужена от бургаското православно духовенство пред паметника на Христо Ботев на 2 юни"}
{"url": "http://www.focus-news.net/news/2019/05/30/2664164/pleven-dvizhenieto-se-osashtestvyava-v-edna-lenta-po-pat-ii-13-byala-slatina-dolni-dabnik-v-uchastaka-na-gr-iskar-ot-km-86-do-km-87-zaradi-remontni-deynosti.html", "text": "До 31 май движението по път II-13 Бяла Слатина – Долни Дъбник в участъка на гр. Искър от км 86 до км 87 се осъществява в една лента. Причината са ремонтни дейности на асфалтовата настилка. Това съобщиха  Радио „Фокус“   от Областно пътно управление – Плевен. Пътните настилки в областта са мокри. Температурите са между 24° и 27°. Движението по път II-34 Плевен – Никопол в района на Коиловци при км 7+732 трябва да се осъществява с повишено внимание поради преместване на пътни знаци. Движението трябва да се осъществява с повишено внимание по път Плевен – Никопол в района на Мечка при км 13, път Плевен – Ловеч в района на Плевен при км 5+296, път Гулянци – Долна Митрополия в района на Долна Митрополия при км 24+159, път Коиловци – Вълче трън в района на Коиловци при км 1+860, път Ясен – Катунец в района на Ясен при км 1+370, път Брестовец – Ъглен в района на Беглеж при км 19+148 и път Брестовец – Ъглен в района на Тодорово при км 2+500 поради преместване на пътни знаци. Срокът на всички ремонтни дейности е 31 май. До 28 юни движението по пътя III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено. Причината е ремонт от страна на ВиК. Движението по път II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е 11 юни. До 16 юни е ограничено движението по път Ясен – Дисевица – Петърница – Катунец поради ремонт на ВиК. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.05.30", "title": "Плевен: Движението се осъществява в една лента по път II-13 Бяла Слатина – Долни Дъбник в участъка на гр. Искър от км 86 до км 87 заради ремонтни дейности"}
{"url": "http://www.focus-news.net/news/2019/05/30/2664163/varna-po-patya-kranevo-varna-e-v-sila-ogranichenieto-za-dvizhenie-na-motorni-prevozni-sredstva-s-masa-nad-10-tona.html", "text": "По пътя Кранево – Варна продължава да е в сила ограничението за движение на моторни превозни средства с маса над 10 тона, предаде репортер на  Радио „Фокус“ – Варна . Обходният маршрут е през направлението – Кичево – Оброчище. Все още е в сила временната организация на движение в една лента в участък от магистрала „Хемус“. От Повеляново – до Слънчево трафикът се осъществява двупосочно в платното в посока Варна поради ремонтни дейности. Ограничено бе движението в платно посока София. Трафикът се отбива при км 416+200 до км 406+850 по път I-2 Русе – Варна. Ограничено е качването и слизането на пътен възел „Слънчево“.  По пътя Панорама – Куманово при км 11+300 движението се осъществява с повишено внимание и ограничение на скоростта до 30 км/ч поради неравности на асфалтовата настилка. \r\nДиана СТОЕВА", "date": "2019.05.30", "title": "Варна: По пътя Кранево – Варна е в сила ограничението за движение на моторни превозни средства с маса над 10 тона"}
{"url": "http://www.focus-news.net/news/2019/05/30/2664165/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.30", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/30/2664160/vratsa-avtomobil-upravlyavan-ot-19-godishno-momiche-se-e-preobarnal-na-patya-za-krivodol.html", "text": "Автомобил, управляван от 19-годишно момиче, се е преобърнал на пътя за Криводол. Това съобщиха от  ОДМВР- Враца . Сигналът за инцидента е подаден на 29 май в 21.15 часа. В автомобила пътували още две лица на 19-годишна възраст. Няма жертви в катастрофата. Пробата за алкохол на водача е отрицателна.", "date": "2019.05.30", "title": "Враца: Автомобил, управляван от 19-годишно момиче, се е преобърнал на пътя за Криводол"}
{"url": "http://www.focus-news.net/news/2019/05/30/2664169/kyustendil-sedem-dokladni-zapiski-sa-vklyucheni-v-dnevniya-red-na-mayskoto-zasedanie-na-obshtinskiya-savet-v-dupnitsa.html", "text": "Седем докладни записки са включени в дневния ред на майското заседание на Общинския съвет в Дупница. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Заседанието ще се проведе на 31 май от 10.00 часа в залата на Община Дупница. Първата докладна записка касае поемането на краткосрочен общински дълг – овърдрафт кредит. Предвидено е приемане на стратегия за образователна интеграция на деца и ученици от етническите малцинства в община Дупница със срок до 2024 година, както и план за реализиране на дейностите по тази стратегия. Председателят на Общински съвет е внесъл докладна записка относно определяне на представител на Община Дупница в Общото събрание на акционерите на Многопрофилна болница за активно лечение „Д-р Никола Василиев“ – Кюстендил. В дневния ред са включени докладни записки за учредяване право на строеж, учредяване право на прокарване за изграждане оптична свързаност, продажба на земя, както и предоставяне от общинския съвет на земи от общинския поземлен фонд. \r\nВенцеслав ИЛЧЕВ", "date": "2019.05.30", "title": "Кюстендил: Седем докладни записки са включени в дневния ред на майското заседание на Общинския съвет в Дупница"}
{"url": "http://www.focus-news.net/news/2019/05/30/2664172/blagoevgrad-vtoroklasnichkata-marianela-petrova-ot-bansko-e-tazgodishniya-nositel-na-patriarsheskata-nagrada-v-konkursa-vazkresenie-hristovo.html", "text": "Марианела Петрова – второкласничка от НУ „Свети Паисий Хилендарски“ – Банско, тази година стана носител на Патриаршеска награда, за участието и в националения конкурс  „Възкресение Христово“, обявен от Българската православна църква. Това съобщиха от пресцентъра на  Община Банско .  \r\nУченици от цяла България в общообразователни училища, енорийски неделни училища, СИП  „Религия“, представиха свои творби в различните категории. Марианела Петрова заслужено получи втора национална награда за стихотворението „Великденски Благослов“, която и връчена в София лично от Ловчански митрополит Гавриил. Успехът е резултат от последователната работа и интерес в СИП „Религия“ с ръководител Марияна Думанова, където се възпитават децата в християнски добродетели, така важни за обществото ни днес.", "date": "2019.05.30", "title": "Благоевград: Второкласничката Марианела Петрова от Банско е тазгодишния носител на Патриаршеската награда в конкурса „Възкресение Христово“"}
{"url": "http://www.focus-news.net/news/2019/05/30/2664168/akad-yulian-revalski-ban-tselta-ni-e-da-se-prevarnem-ne-samo-vav-vodesht-regionalen-lider-no-i-da-sme-na-visoko-evropeysko-nivo.html", "text": "Целта ни е  да се превърнем не само във водещ регионален лидер, но и да сме на високо европейско ниво. Това каза акад. Юлиан Ревалски, председател на Българската академия на науките (БАН) по време на представянето на доклада на Академията за 2018 г., предаде репортер на  Агенция „Фокус“ . Той се обърна към народните представители с апел да издигнат науката и научните изследвания и иновациите като приоритет заедно с образованието. „Моят апел отново е вие като народни представители да издигнете науката и научните изследвания и иновации“, заяви още акад. Ревалски.  \r\n„Миналата година започнахме тържества по повод 150-годишнината с отбелязване на 180 години от рождението на един от основателите на Акадеамията – проф. Марин Дринов“, каза още акад. Ревалски. Той посочи, че традиционно немалка част от учените на БАН са носители на различни награди. „Нашите млади хора също се радват на голямо признание. Миналата година един от нашите колеги - доц. д-р Мария Спасова от лаборатория „Биологично активни полимери“, получи една висока престижна международна награда за своите разработки в областта на полимерите и особено на приложенията на тези разработки“, каза още акад. Ревалски. Той обясни, че БАН се старае да стимулира високите научни постижения и по тази причина традиционно и за напред учредява награди за такива постижения.   \r\nДеница КИТАНОВА", "date": "2019.05.30", "title": "Акад. Юлиан Ревалски, БАН: Целта ни е да се превърнем не само във водещ регионален лидер, но и да сме на високо европейско ниво"}
{"url": "http://www.focus-news.net/news/2019/05/30/2664173/kyustendil-diskusiya-na-tema-otrazhenieto-na-tyutyunopusheneto-varhu-choveka-shte-se-provede-v-osnovno-uchilishte-sv-paisiy-hilendarski.html", "text": "Дискусия на тема „Отражението на тютюнопушенето върху човека” ще се проведе в Основно училище „Св. Паисий Хилендарски” в Кюстендил. Това съобщи за  Радио „Фокус” – Кюстендил  Елена Андонова, експерт в Регионална здравна инспекция – Кюстендил. Дискусията ще започне от 13.30 часа в залата на учебното заведение. В нея ще се включат ученици от петите класове на училището. Самата дискусия е част от програмата, посветена на 31 май – Световен ден без тютюн. В рамките на дискусията учениците ще бъдат запознати с това, как тютюневият дим се отразява на белодробното здраве на хората – рак на белия дроб, хронични белодробни заболявания, туберкулоза и други. \r\nВенцеслав ИЛЧЕВ", "date": "2019.05.30", "title": "Кюстендил: Дискусия на тема „Отражението на тютюнопушенето върху човека” ще се проведе в Основно училище „Св. Паисий Хилендарски”"}
{"url": "http://www.focus-news.net/news/2019/05/30/2664170/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-31-may.html", "text": "„Софийска вода” временно ще прекъсне водоснабдяването в някои части на столицата на 31 май. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Дилянка“ в жк. „Свобода“, се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Дилянка“, бл. 401, бл. 402, бл. 407, бл. 408, бл. 444, бл. 445, бл. 437, бл. 441, бл. 447, бл. 448, бл. 449. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Никола Жеков“ ъгъла с ул. „Търговска“. \r\nВъв връзка с подмяна на сградно водопроводно отклонение на ул. „Христо Ботев“ в с. Казичене, се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Христо Ботев“ от ул. „Цар Борис III“ до ул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ №10. \r\nВъв връзка с изпълнение на инвестиционен проект за подмяна на уличен водопровод на ул. „Сливница“ в с. Кътина, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Сливница“, ул. „Пирамидите“, ул. „Сини вир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Езерата“ ъгъла с ул. “Сливница“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.30", "title": "„Софийска вода” временно ще прекъсне водоснабдяването в някои части на столицата на 31 май"}
{"url": "http://www.focus-news.net/news/2019/05/30/2664176/kardzhali-golyam-detski-praznik-shte-se-sastoi-na-1-yuni-v-gradskata-gradina.html", "text": "Голям детски празник ще се състои на 1 юни в Градската градина в центъра на града. Това съобщи за   Радио „Фокус“  Златка Пеньова, директор на Общински детски комплекс. Празненството ще започне от 16.30 часа. Организаторите са поканили артисти от София с „Магическото шоу“ на „Боби шоу“, Доктор Джакел и Зайчето Бъни, които ще забавляват децата с песни, забавни игри и фокуси с балони, и още много изненади. Директорката на детския комплекс Златка Пеньова поясни, че в програмата ще вземат участие деца от театралното студио „Детство“, детска вокална група „До-ре-ми“ и Школата за модерни танци към ОДК, а също и Клуб по спортни танци към читалище „Обединение-1913“. „По цялата територия на Градската градина ще бъдат разположени различни забавни ателиета и различни зони за рисунки на асфалт, за рисунка на лице, аниматорски танци, арт работилници и ателие „Здрави зъбки“ на Български зъболекарски съюз-Кърджали“, добави Златка Пеньова. Тя каза още, че празникът се организира от община Кърджали и Общинския детски комплекс, с подкрепата  на Български зъболекарски съюз-Кърджали и местния Ротари клуб. „За всички деца на празника ще има лакомства, осигурени от община Кърджали. Празненството е за децата от целия град, правим го в Градската градина, обикновено се събират стотици деца, родители, баби и дядовци. Получава се много красиво, с шарената пъстра програма, със забавните ателиета. В програмата ще участват деца от клубовете на ОДК и читалище „Обединение“, а публиката е от целия град, от детските градини каним деца и от училищата“, каза Златка Пеньова, директор на ОДК. \r\nДарина ДЕЕНИЧИНА", "date": "2019.05.30", "title": "Кърджали: Голям детски празник ще се състои на 1 юни в Градската градина"}
{"url": "http://www.focus-news.net/news/2019/05/30/2664177/stara-zagora-rabotna-sreshta-za-predstavyane-na-dobri-praktiki-za-obrazovatelna-integratsiya-shte-se-provede-v-ou-sv-paisiy-hilendarski-v-selo-hadzhidimitrovo.html", "text": "Работна среща за представяне на добри практики за образователна интеграция ще се проведе в Основно училище „Св. Паисий Хилендарски” в Хаджидимитрово. Това каза за  Радио „Фокус”  директорът на училището Иванка Иванова. Тя посочи, че в срещата организирана от Регионално управление „Образование” - Стара Загора, са поканени да участват директори и учители от училищата в Павел баня, Гурково, Николаево и Казанлък. „Дискусията ще обобщи мерки за преодоляване на трудностите при постъпване в училище и необходимост от допълнителни образователни дейности с деца и ученици от етническите малцинства”, каза Иванка Иванова. В срещата ще вземе участие и Митко Пеев, старши експерт в РУО - Стара Загора. \r\nПред педагозите ще бъдат представени успешни резултати от съвместната дейност с Центъра за етнически диалог и толерантност „Амалипе“ - Велико Търново за висок старт по пътя на интегриране на ромските ученици в училището. На работната среща ще бъде представена успешна образователна практика за пълноценно овладяване на книжовен български език, чрез предоставяне на обща подкрепа на деца и ученици и включването им в проектни групи по национални програми. Ще бъдат презентирани и добри практики за изпълнение на Стратегията за намаляване на дела на преждевременно напусналите образователната система и Стратегия за образователната интеграция на децата и учениците от етническите малцинства. \r\nСлавяна ГАЙДАРОВА", "date": "2019.05.30", "title": "Стара Загора: Работна среща за представяне на добри практики за образователна интеграция ще се проведе в ОУ „Св. Паисий Хилендарски” в село Хаджидимитрово"}
{"url": "http://www.focus-news.net/news/2019/05/30/2664175/chez-razpredelenie-shte-izvarshi-podobreniya-na-elektrozahranvaneto-vav-vidin-za-1-mln-lv.html", "text": "Ръководството на ЧЕЗ Разпределение проведе среща с кметове на общини и техни представители от област Видин. Това съобщиха от пресцентъра на  ЧЕЗ . По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.  \r\nПрез изминалата година на територията на област Видин беше извършена рехабилитация на въздушни и кабелни линии средно напрежение за 630 000 лв. Реконструкции на мрежа ниско напрежение за 220 000 лв. беше изпълнена в селата Кошава, Акациево, Иново, Капитановци, Буковец и Динковица в община Видин, в с. Подгоре община Макреш, в с. Извос, общ. Белоградчик, както и в гр. Брегово. 50 000 лв. бяха инвестирани  в изграждането на нов трафопост в с. Покрайна, общ. Видин. 90 000 лв. вложи дружеството в автоматизирани съоръжения, с които ще се съкрати времето за локализиране на аварии и ще се подобри качеството на електрозахранването в населени места в областта. \r\nПрез 2019 г. ЧЕЗ Разпределение България ще инвестира 1 млн. лв. В подобрения на електрозахранването в област Видин. За реконструкция, ремонт и хидроизолация на съоръжения ще бъдат вложени 143 000 лв., като с това ще се подобри сигурността на електроподаването в селата Ракитица, Рупци, Синаговци, Г. Мариново, Дружба, Каленик, Слана бара, Кошава, Бело поле в общ. Белоградчик, както и в градовете Димово, Видин, Белоградчик и Кула. За модернизация на мрежи ниско напрежение в областта ще бъдат инвестирани 70 хил. лв. Нов трафопост за 50 хил. лв.  ще бъде изграден в гр. Кула. 256 хил. лв. ще бъдат вложени в рехабилитация на електропровод, който захранва Кула и Грамада. \r\nЧЕЗ провежда поредица от срещи с представители на местните власти в Западна България. Събитията са част от политиката на открита, активна и диалогична комуникация на компанията с местните власти на територията, която обслужва.", "date": "2019.05.30", "title": "ЧЕЗ Разпределение ще извърши подобрения на електрозахранването във Видин за 1 млн. лв."}
{"url": "http://www.focus-news.net/news/2019/05/30/2664174/blagoevgrad-12-medala-specheli-taekuondo-klub-houk-bansko-na-itf-grand-prix-2019-v-bosna-i-hertsegovina.html", "text": "На 25 май в Зворник, Босна и Херцеговина, се проведе турнира „ITF GRAND PRIX 2019“, където се включиха 36 отбора от 15 държави. Таекуондо клуб „Хоук-Банско“ се яви с 5 състезатели, които участваха в повече от една дисциплина и завоюваха 7 златни медала, 2 сребърни и 3 бронзови медала. Това съобщиха от пресцентъра на  Община Банско . \r\nДаниел Валеюв – 1 място тул; 1 място спаринг юноши младша възраст до 60 кг; 1 място спаринг отборно юноши; купа за най -техничен състезател при юношите. \r\nИван Сугарев – 3 място тул; 2 място спаринг юноши младша възраст 60 кг.; 1 място спаринг отборно юноши. \r\nДимитър Баряков – 3 място тул; 3 място спаринг юноши младша възраст + 75кг.; \r\n1 място спаринг отборно юноши. \r\nСтанислав Дарелов -2 място спаринг деца до 50 кг; 1 място спаринг отборно деца 12- 13 г. \r\nГеорги Красутин – 1 място спаринг деца до 30 кг. \r\nСледващото събитие на клуба е на 15 – 16 юни в Румъния.", "date": "2019.05.30", "title": "Благоевград: 12 медала спечели Таекуондо клуб „Хоук-Банско“ на “ ITF GRAND PRIX 2019″ в Босна и Херцеговина"}
{"url": "http://www.focus-news.net/news/2019/05/30/2664178/plovdiv-prodalzhava-izgrazhdaneto-na-ulichno-osvetlenie-v-rayon-yuzhen.html", "text": "Продължава изграждането на улично осветление в пловдивския район „Южен“ на места, където досега никога не е имало такова. Това съобщи за  Радио „Фокус“ – Пловдив  кметът на района Борислав Инчев. Приключил е монтажът на стълбове и лампи в неосветени участъци от улиците „Порт Артур“, „Георги Кондолов“, „Георги Икономов“, „Д-р Иван Кесяков“, както и в локалното платно на ул. „Даме Груев“. „Недопустимо е в 21 век във втория град на България да има места без улично осветление“, коментира Борислав Инчев. Той обяви, че кметството на „Южен“ има изготвени проекти за още 6 улици, за които има и издадени разрешения за строеж. Работата по тях може да започне веднага след осигуряване на финансиране от страна на голямата община. „Тъй като основна наша грижа е да осигурим сигурност и спокойствие на гражданите, още в началото на мандата откроихме като приоритет изграждането на допълнително улично осветление и сме последователни в това решение, точно както преследваме всяка възможност за нови паркоместа или детски площадки например“, допълни Борислав Инчев. \r\nТони МИХАЙЛОВ", "date": "2019.05.30", "title": "Пловдив: Продължава изграждането на улично осветление в район „Южен“"}
{"url": "http://www.focus-news.net/news/2019/05/30/2664179/pazardzhik-rzi-organizira-izneseni-konsultativni-kabineti-za-otkazvane-ot-tyutyunopushene-po-povod-svetovniya-den-bez-tyutyun-31-may.html", "text": "РЗИ организира изнесени консултативни кабинети за отказване от тютюнопушене по повод Световния ден без тютюн – 31 май, съобщиха от  РЗИ - Пазарджик . От 11.00 до 13.30 часа в кафе „Линдо“ на булевард „България“ инспектори безплатно ще консултират желаещи да откажат цигарите и ще измерват въглероден оксид  в издишан въздух и количество на карбоксихемоглобин в кръвта.  \r\nНа 31 май от 10.00 часа ще се проведе обучение за вредата от тютюнопушенето с акцент вредата от употребата на наргиле с ученици от гимназия „Ат. Ченгелев“ - Пещера, съпроводено с демонстрация на  измерване на въглероден оксид в издишан въздух. Същия ден в центъра на град Пещера от 11.00 часа съвместно с МКБППМП - Пещера ще бъде изнесен консултативен кабинет. Гражданите на Пещера могат да се възползват от съветите на специалистите, да получат информационни материали и да си направят измервания. Информационните дейности на инспекторите ще продължат и след 31 май в ПГ по ИМ в гр. Пазарджик.", "date": "2019.05.30", "title": "Пазарджик: РЗИ организира изнесени консултативни кабинети за отказване от тютюнопушене по повод Световния ден без тютюн – 31 май"}
{"url": "http://www.focus-news.net/news/2019/05/30/2664107/gazeta-wyborcza-rusiya-se-stroi-port-konkurent-na-gdansk.html", "text": "Владимир Путин подкрепи проект за строителство на дълбоководен морски порт в Калининградска област, който може да се сравни по своя потенциал с пристанището на Гданск, пише полското издание  Gazeta Wyborcza  в материал, представен без редакторска намеса. \r\nДо 1 юли ръководството на Калининградска област трябва да представи бизнес план на руското правителство, а до 1 септември кабинетът ще обмисли възможността за привличане на чуждестранни инвеститори и влагане на публични средства в строителството, съобщава вестник „Коммерсант“, като отбелязва, че Владимир Путин е подкрепил инициативата Конкурент на Гданск \r\nСпоред губернатора на Калининградската област Антон Алиханов в близост до село Янтарни ще се появи дълбоководно пристанище. Комплексът, който ще може да получава до 48 милиона тона товари годишно, ще включва по-специално контейнерен терминал за 35 милиона тона и терминал за течни товари с капацитет от 4,9 милиона тона. Съпоставим е капацитетът и на порта в Гданск. През миналата година през пристанището минаха 49 милиона тона стоки (когато годишният оборот се увеличи с 20%), което го направи четвъртото по големина пристанище на Балтийско море. \r\nЦената на строителството, според руснаците, ще бъде 200 милиарда рубли, една четвърт от тези средства ще предостави на държавата. Размразяване на проекта \r\nОт началото на този век Русия мисли за изграждане на ново дълбоководно пристанище в Калининградска област. Първоначално е планирано да се намира в Балтийск, който се намира на брега на Балтийския проток на входа на Калининградския залив. Село Янтарний е разположено по на север. \r\nПрез 2014 г. руското ръководство реши, че проектът трябва да се изпълни в две фази. Първо, започна работа по изграждането на нов пътнически и товарен терминал в град Пионерски. Руските корабостроителници вече строят фериботи, които ще се движат между Калининградска област и пристанище Уст-Луга край Санкт Петербург. Какво ще поръча Москва \r\nКогато заработи този маршрут, руските превозвачи ще могат да ограничат пътното движение през териториите на Балтийските страни и Полша, отправяйки камионите директно в немските пристанища. \r\nРуските експерти, цитирани от \"Комерсант\", говорят за планове за изграждане на ново пристанище в региона на Калининград без много ентусиазъм. Те посочват, че ще бъде трудно да се намерят чуждестранни компании, които да осигурят на пристанището пълен товар, а за руските предприятия новите терминали няма да бъдат интересни поради високите логистични разходи. Тези проблеми обаче могат да бъдат преодолени, ако властите наредят на руските фирми да изпращат стоките, които транспортират през пристанищата на други държави от Балтийско море до ново пристанище в региона на Калининград. \r\nПревод и редакция:", "date": "2019.05.30", "title": "Gazeta Wyborcza: Русия се строи порт – конкурент на Гданск"}
{"url": "http://www.focus-news.net/news/2019/05/30/2664181/lyubomir-kyuchukov-direktor-na-iimo-predlozhenieto-za-predsedatel-na-ek-shte-bade-indikativno-za-protsesite-koalitsiite-i-tendentsiite-v-badeshtiya-ep.html", "text": "При изборът на нов председател на Европейската комисия преди всичко изниква въпросът дали ще се спази процедурата за номиниране на водещия кандидат от най-голямата политическа партия. Това каза за сутрешния блок „Добро утро, България“ на  Радио „Фокус“  Любомир Кючуков, директор на Института за икономика и международни отношения. „От това могат да се създадат както междупартийни, така и междудържавни напрежения. Наистина се отваря едно френско-немско противоборство за председател на Европейската комисия. От друга страна, ако не се спази това и не се предложи водещият кандидат на най-голямата политическа партия, тогава изниква въпросът изобщо за правилата на предлагане, които засега негласно се спазваха с водещия кандидат“, обясни Любомир Кючуков. Той допълни, че и в двата случая, освен на държавно ниво и двете водещи политически формации ще бъдат поставени в сложна ситуация. „Изместването на проевропейския център наляво ще постави ЕНП в трудна ситуация – или да бъде десният балансьор в проевропейското поле, или да търси взаимодействие по-надясно, за което стана дума, че се отрича. ПЕС също е пред сложен избор, защото едната възможност е да бъде младши партньор на ЕНП и да продължи да губи облик, тежките изборни загуби на германските социалдемократи в резултат на съвместното управление с десницата са една предупредителна лампа за това отношение, или да търси прогресивен съюз наляво – със зелените, евентуално с либерал-демократите, който математически е труден и много неясен и неустойчив като бъдеще. Така че от всяка гледна точка предложението за нов председател на Европейската комисия ще бъде индикативно за процесите, коалициите и тенденциите в бъдещия Европейски парламент, каза “ Любомир Кючуков. Той обобщи, че от всяка гледна точка предложението за нов председател на Европейската комисия ще бъде индикативно за процесите, коалициите и тенденциите в бъдещия Европейски парламент.  \r\nЕлеонора ЧОЛАКОВА", "date": "2019.05.30", "title": "Любомир Кючуков, директор на ИИМО: Предложението за председател на ЕК ще бъде индикативно за процесите, коалициите и тенденциите в бъдещия ЕП"}
{"url": "http://www.focus-news.net/news/2019/05/30/2664171/toma-bikov-gerb-bsp-vzeha-pravilnoto-reshenie-da-se-varnat-v-parlamenta.html", "text": "БСП взеха правилното решение да се върнат в парламента, всеки има право да сбърка и след това да се поправи. Това каза народният представител от ПГ на ГЕРБ Тома Биков пред журналисти във връзка с връщането на БСП в пленарна зала, предаде репортер на  Агенция \"Фокус\" . По думите му по-добре е за работата на Народното събрание, че опозицията участва в пленарните заседания. Той коментира, че не е задължително работата на парламента да бъде спокойна. \"Смятам, че те взеха правилното решение да се върнат в парламента\", заяви Тома Биков. На въпрос дали връщането им е закъсняло, Биков отговори, че не е трябвало и да напускат. \"В края на краищата те взеха такова решение. Всеки има право да сбърка и след това да се поправи. Това че са взели решение да се върнат, според мен е добра новина\", каза още Биков.  \r\nДеница КИТАНОВА", "date": "2019.05.30", "title": "Тома Биков, ГЕРБ: БСП взеха правилното решение да се върнат в парламента"}
{"url": "http://www.focus-news.net/news/2019/05/30/2664180/antoaneta-sharkova-obshtina-dimitrovgrad-s-praznika-na-deteto-zapochvat-letnite-zabavleniya-v-dimitrovgrad.html", "text": "С празника на детето, 1 юни, започват летните забавления в Димитровград. Това каза за сутрешния блок \"Добро утро, България\" на  Радио \"Фокус\"  Антоанета Шаркова – Началник отдел „Хуманитарни дейности” в Община Димитровград. „В навечерието сме на 1 юни. Всяка година организираме детски празник за всички най-малки жители и гости на нашата община, в който не само се забавляват, който е не само развлекателен, но традиционно общоградските празници са с образователна или възпитателна насоченост. В тях децата могат да се научат да правят различни неща и да научат много за света около себе си“, обясни тя. Всяка година Общината поставя различни акценти, като през годините е организиран празник, посветен на безопасността на движението по пътищата. „В този случай представихме театър, който беше по темата. Имали сме празник, посветен на здравето, на здравословното хранене, за който организирахме работилнички, в които децата сами приготвяха и консумираха здравословни храни. Тази година акцентът е лятното забавление, като не пропускаме пак образователния и възпитателния характер. Много от нещата, които децата ще изработят, са свързани с екологичното равновесие, използване на екологично чисти или рециклирани материали, възпитание в примерно по-малко използване на пластмасови или найлонови опаковки или така нататък“, добави експертът. Антоанета Шаркова каза още, че и тази година в артистично-познавателните ателиета и работилници децата ще научат много, ще се забавляват и ще се радват на своя празник. С началото на лятото започват забавленията за малчуганите, защото те не трябва да забравят, че са преди всичко деца.  \r\nЕлеонора ЧОЛАКОВА", "date": "2019.05.30", "title": "Антоанета Шаркова, Община Димитровград: С празника на детето започват летните забавления в Димитровград"}
{"url": "http://www.focus-news.net/news/2019/05/30/2664184/burgas-s-reditsa-initsiativi-na-ostrov-sveta-anastasiya-shte-bade-otbelyazan-denyat-na-deteto-na-1-yuni.html", "text": "С редица инициативи на остров Свeта Анастасия ще бъде отбелязан Денят на детето на 1 юни. Това съобщиха от пресцентъра на  Община Бургас . В ранните часове на 1 юни водолазите от клуб „Приятели на морето“ – Бургас  ще почистят морското дъно около остров Света Анастасия. Традиционно на тази дата посетителите могат да опитат безплатно прясно изпечени миди на тенекия. Екипът на острова ще предложи на гостите да се разхладят с наливна бира и домашно приготвена медена лимонада със свежи ментови листа. Музикантите от група „Stiff Bones“ ще свирят на плажа за настроение. От 1 юни 2019 година Община Бургас стартира кампания за ограничаване използването на пластмасови изделия за еднократна употреба на остров Света Анастасия. Напитките ще се предлагат само в стъкло и метал. Съдовете за еднократна употреба ще са от хартия, чашите и сламките също.  \r\nДокато са на острова на 1 юни, гражданите могат да посетят музея, двете изложби „Скритите тайните на Черно море“ и „Животните на Черно море“. Достъпът до музея ще е с вход свободен за всички деца. Най-малките ще могат да се забавляват още с „Щурата лаборатория“, да рисуват върху миди, както и собственоръчно да засадят растения заедно с приятелите ни от ферма „BIOTIFUL“. Кораб „Анастасия“ ще пътува от Магазия 1 с часове на тръгване 10.00, 11.30, 13.30, 15.00, 17.00. Необходима е предварителна резервация на телефон 0882 004 124.", "date": "2019.05.30", "title": "Бургас: С редица инициативи на остров Свeта Анастасия ще бъде отбелязан Денят на детето на 1 юни"}
{"url": "http://www.focus-news.net/news/2019/05/30/2664186/plovdiv-chast-ot-ul-g-m-dimitrov-e-zatvorena-za-dvizhenie-poradi-izkopni-deynosti.html", "text": "Част от ул. „Г. М. Димитров“ в Пловдив е затворена за движение поради изкопни дейности за изграждане на нов топлопровод. Това съобщиха за  Радио „Фокус“ – Пловдив  от топлофикационното дружество. Строително-монтажните работи ще се извършват на етапи като ул. „Г. М. Димитров“ , в участъка от ул. „Крали Марко“ до ул. “Цар Асен“, ще бъде затворена за движение до 31 май. От края на май до края на юли движението на МПС в този участък от ул. „Г. М. Димитров“ ще се осъществява еднопосочно. \r\nОбектът се намира в зона под археологическо наблюдение и изкопните дейности ще се извършват под ръководството на археолог. Дружеството ще предприеме необходимите мерки за по-бързото приключване на проекта.", "date": "2019.05.30", "title": "Пловдив: Част от ул. „Г. М. Димитров“ е затворена за движение поради изкопни дейности"}
{"url": "http://www.focus-news.net/news/2019/05/30/2664188/burgas-kmetat-dimitar-nikolov-nagradi-finalistite-ot-sastezanieto-po-balgarski-ezik-za-tretoklasnitsi-ezik-sveshten-na-nashite-dedi.html", "text": "Кметът Димитър Николов награди третокласниците събрали максимален брой точки на състезанието “Език свещен на моите деди“. Това съобщиха от пресцентъра на  Община Бургас . Церемонията се състоя на открита сцена „Охлюва“ в Приморски парк. Класираните на второ и трето място в общинското състезание по български език получиха своите отличия от  ректора на Бургаски Свободен Университет – проф. Галя Христозова – автор на теста за състезанието и от зам. областния управител на област Бургас проф. д-р Севдалина Турманова. На състезанието участваха 250 ученици от 23 училища. 14 ученици бяха наградени със златен медал и участие в летен лагер „Опознай Бургас“. 21 ученици получиха сребърен медал и са наградени с еднодневна екскурзия до градовете Карлово и Сопот, а 30 ученици получиха бронзови медали и предметни награди. 76 ученици са с грамота за поощрение, а всички останали участници имат грамота за участие в състезанието. В отборното класиране на първо място са учениците от Основно училище „Любен Каравелов“, на второ място са участниците от Средно училище „Йордан Йовков“, а на трето място – Основно училище „П.Р. Славейков“. С най-висок процент явили се участници на състезанието са учениците от трети клас от Средно училище „Димчо Дебелянов“.  \r\nЦелта на състезанието беше да се демонстрират усвоените знания и умения по български език в условията на съревнование, да се стимулира практическото приложение на знания в нови и различни от познатите ситуации, да се повиши грамотността на учениците и тяхната езикова култура, да се насърчи и поощри увереност в силите и любознателност към допълнителни страни на учебното съдържание по български език и литература.", "date": "2019.05.30", "title": "Бургас: Кметът Димитър Николов награди финалистите от състезанието по български език за третокласници „Език свещен на нашите деди“"}
{"url": "http://www.focus-news.net/news/2019/05/30/2664189/veliko-tarnovo-vavezhda-se-vremenna-organizatsiya-v-dvizhenieto-v-grada-vav-vrazka-s-provezhdaneto-na-kulturni-sabitiya.html", "text": "Въвежда се временна организация в движението в града във връзка с провеждането на културни събития. Това съобщиха от пресцентъра на  Община Велико Търново . Във връзка с подготовката и провеждането на събития на открито от годишният културен календар на Общината се въвежда следната временна организация организацията на движение на МПС: \r\n- на 1 юни 2019 г. за времето от 21.15 до 22.00 часа се затваря за движение Площад \"Цар Асен I\", както и свързаните с него улици; \r\n-на 2 юни за времето от 11.30 до 13.00 часа се затваря за движение ул. \"Христо Ботев\" в участъка от кръстовището с ул. \"Васил Левски\" до кръстовището с ул. \"Хаджи Димитър\". \r\nНаправлението : ул. \"Васил Левски\" - ул. \"Независимост\" и в обратна посока остава отворено за движение на превозни средства. \r\nЗа линиите на градски автобусен транспорт № 1,2,4,5,9,13,30 и 70, които по маршрут от ул. \"Васил Левски\" завиват по ул. \"Христо Ботев\" се променя маршрута, като след спирката срещу Съдебна палата завиват по ул. \"Бачо Киро\" - ул. \"Христо Ботев\"- Южен пътен възел и обратно.", "date": "2019.05.30", "title": "Велико Търново: Въвежда се временна организация в движението в града във връзка с провеждането на културни събития"}
{"url": "http://www.focus-news.net/news/2019/05/30/2664190/pleven-9-godishno-dete-po-nepredpazlivost-e-prichinilo-pozhar-v-selo-stezherovo.html", "text": "9-годишно дете по непредпазливост е причинило пожар в село Стежерово. Това съобщиха от  ОД МВР - Плевен . На 28 май в село Стежерово на улица \"Алеко Константинов\" е възникнал пожар в частен необитаем дом. В пламъците са унищожени около 90 кв. м покривна конструкция. Огънят е потушен от служители на РСПБЗН - Левски. Образувано е досъдебно производство и е уведомен районен прокурор. От проведените процесуални следствени действия служители на РУ - Левски са установили, че пожарът е причинен от 9-годишно момиче по непредпазливост чрез неизгасена цигара. Момичето е разпитано в присъствието на инспектор от детска педагогическа стая и на родител.", "date": "2019.05.30", "title": "Плевен: 9-годишно дете по непредпазливост е причинило пожар в село Стежерово"}
{"url": "http://www.focus-news.net/news/2019/05/30/2664185/tsvetan-tsvetanov-podava-ostavka-ot-vsichki-rakovodni-postove-na-gerb.html", "text": "След разговор между председателя на ПП ГЕРБ Бойко Борисов и Цветан Цветанов, Цветанов подава оставка от всички ръководни постове на ГЕРБ. Това съобщиха от пресцентъра на  партията . Оставката вече е депозирана и приета от председателя на ГЕРБ Бойко Борисов. Борисов благодари на Цветан Цветанов за свършената работа през годините.", "date": "2019.05.30", "title": "Цветан Цветанов подава оставка от всички ръководни постове на ГЕРБ"}
{"url": "http://www.focus-news.net/news/2019/05/30/2664191/burgas-kampaniyata-ot-mama-za-mama-shte-se-provede-v-ekspozitsionen-tsentar-flora-na-22-i-23-yuni.html", "text": "За втора поредна година в Бургас ще се проведе благотворителната кампания от „От мама за мама“, която има за цел да подпомогне бургаски семейства в неравностойно положение. Това съобщиха от пресцентъра на  Община Бургас . Миналата година тя успя да помогне на 30 семейства, като в даряването се включиха родители не само от Бургас, а и от цялата страна. Кампанията ще се осъществи в рамките на тазгодишното издание на изложение „Бебе Зона“, което ще се проведе на 22 и 23 юни в Експозиционен център „Флора“. От своето първо издание „Бебе зона“ се наложи като изложение с кауза, което помага на майки, изпаднали в затруднение. Ето как можете да се включите в кампанията: \r\nНа територията на изложението ще бъде разположен пункт, на който желаещите да помогнат ще могат да оставят своите дарения. Дори най-малката помощ е от значение и ще бъде приета с признателност. Даренията могат да бъдат под формата на стоки от първа необходимост /памперси, шишета, биберони, дрехи, колички, проходилки, играчки и др., казват организаторите. \r\nУсловията за дарените стоки са да са подходящи за деца от 0 до 3 годинки; да са с ненарушена цялост на опаковките и в срок на годност, ако се отнася за козметика или храни; да са чисти, запазени и без видими дефекти, ако се отнася за дрехи и обувки; да са здрави и годни за използване, ако се отнася за електроуреди или колички, кошари, играчки и др. Пунктът ще е отворен от 10:00 до 19:00 часа през първия ден и от 10:00 до 16:00 часа във втория ден в двора в Експозиционен център „Флора“. „Бебе Зона“ е специализирано търговско изложение, предназначено за бременни жени и семейства с малки деца. И през двата дни посетителите ще имат възможността да тестват и закупят продукти и услуги директно от водещи производителите и вносителите на детски стоки и услуги. Изложението ще бъде съпроводено и от двудневен лекционен курс за бъдещи родители на Училище за бременни и родители „Мама знае най-добре“. Много игри с награди очакват посетителите и на самите щандове на изложителите, където, освен да печелят, ще могат да пазаруват с отстъпки. Две големи награди ще бъдат разиграни и в края на двата дни на изложението – ваучери за покупка на стойност 400 и 500 лв., осигурени от местна и национална търговски вериги за детски стоки и услуги. Единственото условие за участие в големите томболи е да попълните формуляр на място и да присъствате по време на тегленето. Организаторите са помислили и за най-малките си посетители, които ще изненадат с двудневен маратон от забавления под формата на детски работилници и забавни образователни игри. Кампанията се осъществява с подкрепата на Община Бургас. Подробна информация за изложение „Бебе Зона“ може да намерите тук: http://bit.ly/2VklN6n и тук: http://bit.ly/2JhLgvx.", "date": "2019.05.30", "title": "Бургас: Кампанията „От мама за мама“ ще се проведе в Експозиционен център „Флора“ на 22 и 23 юни"}
{"url": "http://www.focus-news.net/news/2019/05/30/2664193/burgas-obshtina-pomorie-vze-uchastie-v-mezhdunarodnoto-izlozhenie-uikend-turizam-ruse.html", "text": "Община Поморие взе участие в XV Международно туристическо изложение „Уикенд Туризъм” и в съпътстващия го XII Фестивал на туристическите забавления и анимации. Това съобщиха от пресцентъра на  Община Поморие . Ежегодното изложение се провежда в Театрален комплекс „Доходно здание” – Русе и е второто по посещаемост туристическо експо в България. В тазгодишното му издание се включиха общо 27 общини, а гост на официалното откриване бе министърът на туризма Николина Ангелкова. Тя приветства всички участници, като с любопитство разгледа някои от най-интересните щандове, сред които и този на Община Поморие.  \r\nРусенското изложение и фестивалът допринасят за развитието на специализираните форми на туризъм, за преодоляването на сезонните диспропорции и за развитието на целогодишен туристически продукт.", "date": "2019.05.30", "title": "Бургас: Община Поморие взе участие в Международното изложение „Уикенд Туризъм” - Русе"}
{"url": "http://www.focus-news.net/news/2019/05/30/2664192/valeri-simeonov-nfsb-iskanata-ostavka-na-finansoviya-ministar-vladislav-goranov-e-glupost.html", "text": "Исканата оставка на финансовия министър Владислав Горанов е някаква глупост. Това каза лидерът на НФСБ Валери Симеонов пред журналисти във връзка с поисканата от БСП оставка на финансовия министър Владислав Горанов, предаде репортер на  Агенция \"Фокус\" . По думите му неспазването на Закона за политическите партии датира от 2006 г. \"Доста по-отрано е утвърдена тази практика да се пресмята субсидията на общия брой гласове, а не само на конкретните пуснати за партията. Не мисля, че е основателно това. Те имат правото да си искат оставка на всеки\", коментира Симеонов.  \r\nДеница КИТАНОВА", "date": "2019.05.30", "title": "Валери Симеонов, НФСБ: Исканата оставка на финансовия министър Владислав Горанов е глупост"}
{"url": "http://www.focus-news.net/news/2019/05/30/2664195/pregled-na-osnovnite-temi-vav-varnenskiya-pechat.html", "text": "„До 2 юли е срокът за уведомления за наемане на хора с увреждания“ е водещото заглавие в днешния брой на вестник  „Черно море“ . В публикацията се посочва, че работодателите, желаещи да наемат хора с трайни увреждания, могат да подадат уведомление в дирекция „Бюро по труда“, на чиято територия е седалището на фирмата, независимо дали ще ползва посредническите услуги на Агенцията по заетостта чрез съответната дирекция „Бюро по труда“, или услугите на други частни трудови посредници с издадено удостоверение за регистрация за извършване на посредническа дейност по наемане на работа. „Бърза помощ“ получи 3 нови линейки“, става ясно от друго заглавие в броя. Центърът за спешна медицинска помощ във Варна получи първите 3 нови линейки. Очакват се още 19. Новите реанимобили са по линия на проекта за модернизация на спешната помощ у нас. Когато всички бъдат доставени, всеки от екипите на ЦМСП ще разполага с нова линейка, оборудвана с най-съвременна медицинска апаратура. Във варненския център все още няма назначени парамедици. Няма и такава специалност в Медицинския университет. Осигуряването им е ангажимент на държавата, а според директора д-р Мая Рашева те са много необходими и очакванията им към тях са много големи. „Книгата няма да пребори компютъра, а не е и нужно“, гласи водещото заглавие на четвърта страница. С интересна и човешка среща започна тазгодишното издание на фестивала „Варна Лит“. Платформата обединява писатели, журналисти, художници, артисти, актьори и учители. През първия ден от общо четирите фестивални дни писателят Захари Карабашлиев посети училището, в което е прекарал гимназиалните си години – Професионалната техническа гимназия, и поговори с нейните възпитаници за силата на думите.", "date": "2019.05.30", "title": "Преглед на основните теми във варненския печат"}
{"url": "http://www.focus-news.net/news/2019/05/30/2664194/smolyan-obshtinskiyat-savet-reshi-regionalna-biblioteka-nikolay-vranchev-da-bade-nagradena-po-povod-60-godini-ot-osnovavaneto-.html", "text": "Регионална библиотека „Николай Вранчев” – Смолян ще бъде наградена по повод 60 години от основаването си. Това реши Общински съвет – Смолян на днешното си заседание, предаде репортер на  Радио „Фокус“ – Смолян . Наградата е в размер на 1000 лв. и ще бъде връчена на честването на кръглата годишнина на институцията. Решението бе прието с 25 гласа „за“ и 1 „въздържал се“. \r\nРегионална библиотека „Николай Вранчев” – Смолян е създадена на базата на читалищна библиотека „Христо Ботев”. Като наследство от читалището получава 5 800 тома литература, а днес фондът ѝ наброява 245 217 библиотечни единици – книги, периодични, картографски и графични издания, ноти, касети, CD ROM и др. носители на информация. С решение № 95 на Окръжния народен съвет – Смолян, през 1985 година библиотеката получава своето име – Николай Вранчев. Вранчев е известен родоповед, писател и преводач от национална величина, издател на библиотека „Ралица”. \r\nПо случай 25-годишния юбилей през 1985 година с указ № 2945 на Държавния съвет на НРБ Окръжната библиотека е наградена с орден „Кирил и Методий” І степен. През 1998 г. е поставено начало на автоматизацията на библиотечните процеси и в тази посока е извършена основната дейност. От 2011 година стартира Интернет каталога на библиотеката. В развитието си през годините стремежът на библиотеката е да запази постигнатото, да съхрани традицията в библиотечното обслужване, като я съчетава умело с новите реалности и по този начин утвърждава своето място в регионалната информационна инфраструктура. \r\nНели ГЕРГЬОВСКА", "date": "2019.05.30", "title": "Смолян: Общинският съвет реши Регионална библиотека „Николай Вранчев” да бъде наградена по повод 60 години от основаването ѝ"}
{"url": "http://www.focus-news.net/news/2019/05/30/2664187/valeri-simeonov-nfsb-reshili-bsp-varnali-se-sega-rabotata-v-parlamenta-shte-se-zabatachi.html", "text": "Решили - върнали се. Това каза лидерът на НФСБ Валери Симеонов пред журналисти във връзка с присъствието на БСП в пленарна зала, предаде репортер на  Агенция \"Фокус\" . \"Естествено, че работата ще се забатачи сега, защото ще почнат неоснователни възражения, оспорвания. Може би ще им трябва известно време да си възвърнат самочувствието. Мисля, че и без тях парламентът работеше ефективно\", коментира Симеонов. Той посочи, че парламентът е имал коректив в лицето на НФСБ. \"Ние винаги сме казвали на доброто, че е добро, на лошото, че е лошо. Това до голяма степен ограничава възможностите за действие на опозицията. Когато БСП има някакви възражения и оспорва законопроекти или решения, обикновено го правят повърхностно, като се гони скандалът\", заяви още Симеонов.  \r\nВъв връзка законодателните промени на ДПС за намаляване на ДДС на хляба, лекарствата и книгите, Симеонов заяви, че \"котка в чувал не купува\". \"Трябва да се запознаем\", допълни Симеонов.  \r\nДеница КИТАНОВА", "date": "2019.05.30", "title": "Валери Симеонов, НФСБ: Решили БСП- върнали се, сега работата в парламента ще се забатачи"}
{"url": "http://www.focus-news.net/news/2019/05/30/2664182/daniel-smilov-politolog-vaprosat-v-bsp-e-dali-shte-prodalzhi-da-sledva-liniyata-na-korneliya-ninova-ili-shte-se-varne-kam-po-proevropeyska-pista.html", "text": "Въпросът в БСП е дали ще продължи да следва линията на Корнелия Нинова или ще се върне към по-проевропейска писта. Това каза за сутрешния блок „Добро утро, България“ на  Радио „Фокус“  политологът Даниел Смилов, като уточни, че  голямата борба в левицата се води на два фронта и от  персонална гледна точна тя е за съдбата на самата Нинова, която се опитва да остане на власт в партията, предизвиквайки пряк избор за нов лидер. Връщането на БСП в Народното събрание е конфузно, въпреки скандала с политическата субсидия, уточни той. “Линията, която лидерът на БСП Корнелия Нинова поде, не беше успешна. Излизането от Парламента не донесе нищо на левицата. Нейният електорален въдход според социологическите проучвания в началото на кампанията по никакъв начин не беше свързан с излизането на депутатите й от Парламента, а заради други събития като „Апартаментгейт“, който дори не дойде от социалистическата партия. Това излизане не изигра никаква роля, напротив – оряза възможностите на левицата да оказва влияние върху политиката. Връщането й сега е признаване на грешката, че става дума за грешен политически избор”, обясни Даниел Смилов. Той каза още, че ГЕРБ има политическа инерция след евроизборите и би застанала зад финансовия министър Владислав Горанов. Това обаче ще бъде първоначална борба между управляващите и опозицията, в която ще се види кондициите на двете партии. ГЕРБ не трябва да мислят, че изборната победа ги е стабилизирала до края на мандата, добави политологът.  \r\nЕлеонора ЧОЛАКОВА", "date": "2019.05.30", "title": "Даниел Смилов, политолог: Въпросът в БСП е дали ще продължи да следва линията на Корнелия Нинова или ще се върне към по-проевропейска писта"}
{"url": "http://www.focus-news.net/news/2019/05/30/2664167/kathimerini-gartsiya-misiyata-nevazmozhna-siriza-da-preobarne-politicheskiya-klimat.html", "text": "Въпросът дали убедителната победа на „Нова Демокрация“ (НД) на европейските избори в неделя и местните избори е заради политическите способности на Кириакос Мицотакис и неговата консервативна партия (с всичко, което това предполага за представителите на НД, политическата й програма и доверието на избирателите) е труден. Нещата стоят по същия начин и за въпроса дали това не беше преди всичко протестен от недоволното мнозинство, което иска да изхвърли СИРИЗА, пише електронното издание на вестник  Kathimerini  в материал, представен без редакторска намеса. \r\nГръцките избиратели са склонни да гласуват срещу партии, а не за партии. В този смисъл, повечето избиратели използваха неделните избори, за да направят протествен вот. Мотивът зад поведението на електората вероятно е по-малко важен от самия резултат, което е тежък урок за премиера Алексис Ципрас и неговата лява партия СИРИЗА. \r\nНо интерпретацията за протестния вот ще бъде важна в смисъл, че ако действително избирателите са били мотивирани от желание да отстранят СИРИЗА от власт, на управляващите левичари ще им е много трудно, ако не и невъзможно, да избегнат нова загуба, или унижение, на предстоящите парламентарни избори (Ципрас обяви предсрочен вот, който се очаква да бъде проведен в периода от 30 юни до 7 юли). \r\nТрудно е да се види как Ципрас би могъл да промени политическия климат в рамките на един месец. Дали изведнъж щеше да сложи вратовръзка и ще наложи нов политически етикет на партийните служители? Дали той магически ще превърне Павлос Полакис, неговият знаменит заместник-здравен министър, в достоен политик? Би ли започнал да превежда брътвежите на министъра на финансите Евклид Цакалотос на сносен гръцки? Ще направи ли министъра на енергетиката Георгос Статакис и министъра на транспорта Христос Спиртзис по-ефективни? Ще спре ли министъра на образованието Костас Гавроглу от по-нататъшно разрушаване на образователната система на Гърция. Накрая биха ли накарал неговите помощници да почистят калта, която е избълвал срещу политическите си съперници? \r\nТакива радикални промени, разбира се, са невъзможни. Политическият климат не може да се промени за толкова кратък период от време. Първо, защото НД не е в правителството, така че не би могла да предизвика недоволството на избирателите. Друга, по-важна причина - ако искаме да съдим от коментарите на Ципрас след тежкото поражение на СИРИЗА в неделя - е, че премиерът не изглежда готов да промени поведението си. \r\nЦипрас даде ясно да се разбере на гръцките избиратели, че ще продължи политиката на интензивна поляризация и тормоз. Въпросът сега е дали той отново ще се опита да корумпира избирателите в навечерието на втория тур в неделя. След това парламентът трябва да се закрие преди националните избори. \r\nИначе казано, за Ципрас е невъзможно да изхвърли профила, който той толкова старателно изработи през последните пет или шест години. Междувременно протестният вот срещу СИРИЗА също може да окаже влияние върху левия съюз на „Движението за промяна“ (КИНАЛ). \r\nНа националните избори гласоподавателите ще имат допълнителна причина да подкрепят Нова Демокрация: тя е единствената политическа партия, която може да измести СИРИЗА от властта. КИНАЛ трябва да очаква да бъде подложена на натиск. Малките партии също ще бъдат изправени пред предизвикателство. \r\nПревод и редакция:", "date": "2019.05.30", "title": "Kathimerini (Гърция): Мисията невъзможна: СИРИЗА да преобърне политическия климат"}
{"url": "http://www.focus-news.net/news/2019/05/30/2664199/ministar-desislava-taneva-shte-otkrie-vtoriya-natsionalen-forum-na-mladite-fermeri-v-plovdiv.html", "text": "Министърът на земеделието, храните и горите Десислава Танева ще открие втория Национален форум на младите фермери в Пловдив. Това съобщиха от пресцентъра на   Министерството на земеделието, храните и горите . Тема на събитието ще са иновациите и новите технологии за развитие на устойчив земеделски сектор в България. На него ще бъдат представени класираните проекти в Националния конкурс за млади фермери – 2019 г. В рамките на форума ще бъде излъчен победителят в инициативата, който ще се състезава за Европейската награда за млад фермер в Брюксел. \r\nСъбитието ще се проведе от 14.00 часа в Аграрен университет - Пловдив. \r\nФорумът се организира от евродепутата на Европейска народна партия Владимир Уручев.", "date": "2019.05.30", "title": "Министър Десислава Танева ще открие втория Национален форум на младите фермери в Пловдив"}
{"url": "http://www.focus-news.net/news/2019/05/30/2664202/targovishte-vremenno-dvizhenieto-po-pat-i-4-veliko-tarnovo-targovishte-se-osashtestvyava-v-edna-lenta-v-otsechkata-moravitsa-antonovo-poradi-remontni-deynosti.html", "text": "Временно движението по път I-4 Велико Търново - Търговище се осъществява в една лента в отсечката Моравица - Антоново поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват указанията на „Пътна полиция\".", "date": "2019.05.30", "title": "Търговище: Временно движението по път I-4 Велико Търново - Търговище се осъществява в една лента в отсечката Моравица - Антоново поради ремонтни дейности"}
{"url": "http://www.focus-news.net/news/2019/05/30/2664203/varna-chasti-ot-kvartal-asparuhovo-sa-bez-vodopodavane.html", "text": "Части от квартал „Аспарухово“ във Варна са без водоподаване днес. Това съобщиха за  Радио „Фокус“ – Варна  от водоснабдителното дружество в града. До около 16.00 часа вода няма да имат абонатите от улиците: „Народни будители“, „Ростов“, „Курск“ и „Белгород“. \r\nДиана СТОЕВА", "date": "2019.05.30", "title": "Варна: Части от квартал „Аспарухово“ са без водоподаване"}
{"url": "http://www.focus-news.net/news/2019/05/30/2664183/radio-kontakt-plyus-severna-mitrovitsa-vsichki-shestima-tsivilni-sarbi-sa-osvobodeni-ot-kosovskite-vlasti.html", "text": "Всички шестима цивилни сърби, които бяха арестувани по време на акцията на косовската полиция във вторник в Зубин Поток са освободени в сряда вечерта, съобщава местното  Радио „Контакт Плюс“ . \r\nТе са били освободени от обвинението, след като съдията в Районния съд в Косовска Митровица Лиляна Стеванович е отхвърлила искането на Прокуратурата да наложи мярка задържане под стража. \r\nРадио Контакт Плюс твърди, че съдията е преценил, че няма достатъчно доказателства от прокуратурата за продължаване на задържането на сърбите,  които са се опитали да възпрепятстват арестуването на полицаи и митнически служители в северната част на Косово. \r\nПревод и редакция:", "date": "2019.05.30", "title": "Радио „Контакт плюс“ (Северна Митровица): Всички шестима цивилни сърби са освободени от косовските власти"}
{"url": "http://www.focus-news.net/news/2019/05/30/2664198/tsvetan-tsvetanov-pretsenih-che-e-pravilno-da-podam-ostavka-obmislyah-tova-reshenie-dostatachno-dalgo.html", "text": "Скъпи приятели, днес подадох оставка от заеманите от мен ръководни позиции в ПП ГЕРБ. Искам сърдечно да ви благодаря за тези 13 години съвместна работа в ГЕРБ. Изградихме един функциониращ и работещ политически модел, който винаги се е водил само от обществените интереси на всяко едно населено място, на всяка община, на всеки регион, на България и нашите съграждани. Това написа Цветан Цветанов в профила си в социалната мрежа  „Фейсбук“ . „Доказахме го с нашата силна евролиста, с чиято победа допринесохме за силна и обединена Европа“, изтъква той. „След разговор с лидера на ПП ГЕРБ Бойко Борисов прецених, че по-правилното е да подам оставка. Обмислях това решение достатъчно дълго, но го правя днес, защото за мен ГЕРБ е на всички членове и симпатизанти. За мен беше важно да запазя хладнокръвие и мълчание по време на кампанията, защото изборната победа беше общата ни морална удовлетвореност от съвместната ни работа през годините“, заявява Цветанов.", "date": "2019.05.30", "title": "Цветан Цветанов: Прецених, че е правилно да подам оставка- обмислях това решение достатъчно дълго"}
{"url": "http://www.focus-news.net/news/2019/05/30/2664196/daniel-smilov-politolog-nyama-iznenadi-v-golemite-partii-v-malkite-se-sluchvat-vazhni-neshta.html", "text": "Няма изненади в големите партии, в малките се случват важни неща. Това каза за сутрешния блок „Добро утро, България“ на  Радио „Фокус“  политологът Даниел Смилов. Големият пробив е на „Демократична България“, уточни той. По думите му успехът е важен за партията, защото показа, че формулата на обединението, която беше избрана, работи. “Партиите, които са в дясно, но не са съгласни с модела на управление на Борисов, ако се явяват самостоятелно на избори – губят. Когато се обединят, дори от много трудни изходни позиции, с много нефинансирана кампания, например в сравнение с патриотите тяхната кампания беше с двойно по-малко средства, но дори и в такива ситуации, когато нямат представителство в НС, самата формула на обединение им донесе успех. Това ясно показва какво трябва да правят в бъдеще- да укрепят тази коалиция и да разширят нейната периферия. Формацията има потенциал, това е все пак нов играч, който влиза и в националната политика през европейските избори“, каза Даниел Смилов. Той допълни, че по отношение на Патриотите се наблюдава сериозно ребалансиране. ВМРО успяха да приберат вота на другите две партии – „Атака“ и НФСБ, които сериозно се провалиха на евроизборите. Според него това ще донесе сътресения в малката коалиция и ребалансиране в управляващото мнозинство. Политологът даде за пример Австрия, където партии със силни руски връзки правят управлението уязвимо и могат до доведат до падане на правителството.  \r\nЕлеонора ЧОЛАКОВА", "date": "2019.05.30", "title": "Даниел Смилов, политолог: Няма изненади в големите партии, в малките се случват важни неща"}
{"url": "http://www.focus-news.net/news/2019/05/30/2664201/daniela-daritkova-gerb-tsvetan-tsvetanov-ostava-chlen-na-partiyata.html", "text": "Цветан Цветанов остава редови член на ГЕРБ. Това каза председателят на ПГ на ГЕРБ д-р Даниела Дариткова пред журналисти в Народното събрание във връзка с информацията, че Цветан Цветанов напуска всички ръководни постове в ГЕРБ, предаде репортер на  Агенция \"Фокус\" . \"Бях в Министерски съвет. От председателя на ПП ГЕРБ и премиер на България Бойко Борисов разбрах, че след разговор с него Цветан Цветанов подава оставка от всички ръководни постове в партията. Остава редови член на ГЕРБ\", посочи тя. \"Бойко Борисов благодари на Цветан Цветанов за усилията и работата през годините. Всички останали подробности, оценки и анализи предстои да бъдат направени от председателя на ПП ГЕРБ\", заяви д-р Дариткова.  \r\nДеница КИТАНОВА", "date": "2019.05.30", "title": "Даниела Дариткова, ГЕРБ: Цветан Цветанов остава член на партията"}
{"url": "http://www.focus-news.net/news/2019/05/30/2664206/kardzhali-regionalna-biblioteka-n-y-vaptsarov-shte-otkrie-obnoveniya-detski-otdel-po-proekt-bibliotekata-i-detsata-zaedno-mozhem-poveche.html", "text": "Регионална библиотека „Н. Й. Вапцаров“ ще открие днес обновения Детски отдел по проект „Библиотеката и децата – заедно можем повече“ в 13.30 часа. Това съобщи за  Радио „Фокус“  Галя Настева, началник на Детския отдел в Регионалната библиотека. Новият дизайн на залата за деца в библиотечното пространство сe осъществява с подкрепата на кампанията „Избери, за да помогнеш - 2018” на Райфайзенбанк – България, по проект „Библиотеката и децата – заедно можем повече” на библиотеката. Проектът е насочен към приобщаването на децата със специални потребности към равен достъп до информация, култура и образование, за премахване на различията и стимулиране на любовта към четенето в модерна и достъпна среда. На откриването ще присъстват Лозан Ранков – Регионален мениджър за регион „Южен-Централен” на Райфайзен банк, Любомира Сендова – управител на офиса на банката в Кърджали и зам.-кмета на Община Кърджали Веселина Тихмирова. Ще участват в откриването и тези, за които е предназначен проектът – младежи от Дневен център „Надежда“ и ученици от Основно училище „Св. Климент Охридски“. \r\nДарина ДЕЕНИЧИНА", "date": "2019.05.30", "title": "Кърджали: Регионална библиотека „Н. Й. Вапцаров“ ще открие обновения Детски отдел по проект „Библиотеката и децата – заедно можем повече”"}
{"url": "http://www.focus-news.net/news/2019/05/30/2664208/pazardzhik-ogranichava-se-skorostta-na-dvizhenie-do-90-kmchas-v-uchastaka-ot-km-88-do-km-89-na-am-trakiya-v-posoka-burgas-poradi-polagane-na-markirovka-i-montazh-na-mantineli.html", "text": "До 7 юни се ограничава скоростта на движение до 90 км/час в участъка от км 88 до км 89 на АМ \"Тракия\" в посока Бургас поради полагане на хоризонтална маркировка и монтаж на мантинели. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват пътната сигнализация.", "date": "2019.05.30", "title": "Пазарджик: Ограничава се скоростта на движение до 90 км/час в участъка от км 88 до км 89 на АМ \"Тракия\" в посока Бургас поради полагане на маркировка и монтаж на мантинели"}
{"url": "http://www.focus-news.net/news/2019/05/30/2664207/vyara-tserovska-kmet-na-pernik-obshtinata-shte-remontira-patnata-nastilka-kam-tsentralniya-grobishten-park.html", "text": "Общината ще ремонтира пътната настилка към централния гробищен парк. Ремонтните дейности ще бъдат извършени до предстоящата Черешова задушница. Това съобщи кметът Вяра Церовска на днешното редовно заседание на ОбС - Перник, съобщиха от пресцентъра на  Общината . Стойността на ремонта е 5 061 лева. \r\nВ непосредствена близост до пътя работят фирми, които с товарни автомобили с непочистени от кал гуми, замърсяват околната среда.  \r\n\"Служители от отдел \"Общински инспекторат\" при установени нарушения са съставяли многократно актове, въз основа на които Община Перник е издала Наказателни постановления\", посочи Вяра Церовска.", "date": "2019.05.30", "title": "Вяра Церовска, кмет на Перник: Общината ще ремонтира пътната настилка към централния гробищен парк"}
{"url": "http://www.focus-news.net/news/2019/05/30/2664197/sergey-lavrov-turski-potok-otkriva-vazmozhnosti-za-satrudnichestvo-s-balgariya.html", "text": "Проектът за газопровода „Турски поток“ открива възможности за разширяване на сътрудничеството между Русия и България, но трябва да бъдат получени твърди гаранции от страна на Европейската комисия, че съществуващите планове няма да бъдат осуетени от Брюксел, заяви министърът на външните работи на Русия Сергей Ларвов, цитиран от  РИА Новости . \r\n„Разчитаме, че положителната динамика на политическите контакти ще послужи за разширяване на практическото сътрудничество, на първо място, в енергийната и търговско-икономическата сфери. Още повече, че потенциалът тук е много солиден. Проектът за газопровода „Турски поток“ открива широки възможности за съвместно прилагане на усилия. Продължаването му по територията на България ще укрепи енергийната сигурност на вашата страна. Предвид печалния опит от „Южен поток“, трябва да бъдат получени твърди гаранции от Европейската комисия, че съществуващите планове няма да бъдат осуетени чрез произволни решения от Брюксел“, заяви министърът в интервю пред българска медия. \r\nПроектът „Турски поток“ предполага строителството на газопровод, състоящ се от две нитки с мощност по 15,75 млрд. куб. м. всяка. Първото разклонение е предназначено за доставяне на руски газ за турските потребители, а втората – за снабдяване с газ на страните от Южна и Югоизточна Европа. Очаква се газопровода да бъде пуснат до края на 2019 година. \r\nПревод и редакция:", "date": "2019.05.30", "title": "Сергей Лавров: „Турски поток“ открива възможности за сътрудничество с България"}
{"url": "http://www.focus-news.net/news/2019/05/30/2664209/inzh-kostadin-varev-kmet-na-obshtina-belovo-predstoi-da-zapochne-remontat-na-problemniya-most-v-selo-momina-klisura.html", "text": "Предстои да започнем ремонта на левия устой на моста в село Момина Клисура. Това каза за  Радио „Фокус“ – Пазарджик  кметът на Община Белово инж. Костадин Варев. Той обясни, че средствата за ремонта на проблемния мост в „Дунева махала“, заради който беше обявено частично бедствено положение в населеното място, вече са осигурени. „Имахме готовност да започнем дори със собствени средства, но успоредно с това входирахме преписка в Междуведомствената комисия по бедствия и аварии. Тя отпусна необходимото финансиране не само за ремонта на левия устой на моста, но и за частична корекция на коритото на река Яденица“, коментира Варев. Той допълни, че според направените разчети за ремонта на проблемния мост в село Момина Клисура са необходими около 270 000 лева. \r\nВаня НИКОЛОВА", "date": "2019.05.30", "title": "Инж. Костадин Варев, кмет на Община Белово: Предстои да започне ремонтът на проблемния мост в село Момина Клисура"}
{"url": "http://www.focus-news.net/news/2019/05/30/2664212/aktsenti-v-predavaneto-ekologichen-rezonans-na-radio-fokus.html", "text": "Днес ще бъде представена нова система за предоставяне на информация на обществеността за качеството на атмосферния въздух (КАВ) в реално време, разработена от Изпълнителната агенция по околна среда (ИАОС). На какъв принцип ще работи системата? Какви иновативни подходи ще се използват? Подробностите ще научите в предаването  „Екологичен резонанс“  на  Радио „Фокус“  от Валери Серафимов, директор на дирекция „Мониторинг и оценка на околната среда“ в Изпълнителната агенция по околна среда. Изменението на климата изисква глобално действие на всички нива от правителствата, бизнеса и всеки един от нас. Какво е необходимо да бъде направено от българското правителство и бизнеса? По темата, както и за добрите практики от други европейски държави, ще говорим със зам.-министъра на околната среда и водите Атанаска Николова. Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.05.30", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/05/30/2664210/sport-balkan-otnovo-e-shampion-sled-30-godini.html", "text": "Балкан спечели пета в историята си титла и първа такава от 1989 година насам, след като победи Левски Лукойл пред повече от 3000 зрители в “Арена Ботевград” с 90:75 (21:14; 25:20; 27:18; 17:23) и спечели финалната серия с три на една победи. \r\nДуото Димитров и Браун игра повече от стабилно за победата. Димитър Димитров бе сред най-добрите за Балкан в мач № 4 от серията и заслужи приза „Играч на мача“. Той отбеляза 23 точки, а към тях добави 8 борби, 2 асистенции и 1 открадната топка за 32 минути на паркета и коефициент 29. \r\nТреньорът на Левски Тити Папазов поздрави новите шампиони и призна, че в тази серия Балкан е бил по-добрият отбор.", "date": "2019.05.30", "title": "Спорт: Балкан отново е шампион след 30 години"}
{"url": "http://www.focus-news.net/news/2019/05/30/2664215/api-vremenno-dvizhenieto-po-glaven-pat-e-79-v-uchastaka-mezdra-rebarkovo-se-osashtestvyava-dvuposochno-v-edna-lenta-poradi-avariral-tir.html", "text": "Временно движението по главен път Е-79 Видин - Ботевград в участъка Мездра - Ребърково се осъществява двупосочно в една лента поради аварирал ТИР. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.05.30", "title": "АПИ: Временно движението по главен път Е-79 в участъка Мездра - Ребърково се осъществява двупосочно в една лента поради аварирал ТИР"}
{"url": "http://www.focus-news.net/news/2019/05/30/2664213/nsi-prez-may-2019-g-obshtiyat-pokazatel-na-biznes-klimata-se-povishava-s-13-punkta-spryamo-predhodniya-mesets.html", "text": "През май 2019 г. общият показател на бизнес климата се повишава с 1.3 пункта спрямо предходния месец, което се дължи на подобрената стопанска конюнктура в строителството и търговията на дребно. Това сочи  статистика на Националния статистически институт (НСИ) . Промишленост   \r\nСъставният показател „бизнес климат в промишлеността“ запазва приблизително нивото си от април. Очакванията на промишлените предприемачи както за бизнес състоянието на предприятията през следващите шест месеца, така и за дейността им през следващите три месеца остават благоприятни. \r\nОсновните фактори, ограничаващи развитието на бизнеса в сектора, продължават да бъдат несигурната икономическа среда и недостигът на работна сила, като през май се наблюдава намаление на негативното им влияние. \r\nОтносно продажните цени в промишлеността мениджърите предвиждат те да останат без промяна през следващите три месеца. Строителство   \r\nПрез май съставният показател „бизнес климат в строителството“ нараства с 6.9 пункта в резултат на по-оптимистичните оценки и очаквания на строителните предприемачи за бизнес състоянието на предприятията. Мненията им относно строителната активност през последните три месеца, както и очакванията им за следващите три месеца също се подобряват. Същевременно обаче анкетата отчита увеличение на броя на клиентите със закъснения в плащането. \r\nПрез последния месец се засилва негативното въздействие на фактора „недостиг на работна сила“, като 51.9% от мениджърите го посочват като основен проблем за дейността си. На второ и трето място остават затрудненията, свързани с несигурната икономическа среда и конкуренцията в бранша. По отношение на продажните цени очакванията на строителните предприемачи са за запазване на тяхното равнище през следващите три месеца. Търговия на дребно   \r\nСъставният показател „бизнес климат в търговията на дребно“ се увеличава с 2.1 пункта, което се дължи на подобрените оценки и очаквания на търговците на дребно за бизнес състоянието на предприятията. Относно обема на продажбите и поръчките към доставчиците през следващите три месеца обаче очакванията им са по-резервирани. \r\nКонкуренцията в бранша продължава да бъде основният фактор, затрудняващ развитието на бизнеса, следвана от несигурната икономическа среда и недостатъчното търсене. \r\nТърговците на дребно не предвиждат промяна на продажните цени през следващите три месеца. Услуги \r\nПрез май съставният показател „бизнес климат в сектора на услугите“ се понижава с 2.2 пункта в резултат на неблагоприятните оценки на мениджърите за настоящото бизнес състояние на предприятията. По отношение на търсенето на услуги настоящата тенденция се оценява като леко намалена, докато очакванията за следващите три месеца се подобряват. \r\nНай-сериозните проблеми за дейността на предприятията остават конкуренцията в бранша и несигурната икономическа среда, въпреки че през последния месец се отчита намаление на неблагоприятното им влияние. \r\nОчакванията на мениджърите относно продажните цени в сектора на услугите са те да запазят своето равнище през следващите три месеца.", "date": "2019.05.30", "title": "НСИ: През май 2019 г. общият показател на бизнес климата се повишава с 1.3 пункта спрямо предходния месец"}
{"url": "http://www.focus-news.net/news/2019/05/30/2664214/burgas-svetovnoizvestniyat-ispanski-kitarist-luis-galo-shte-provede-maystorski-klas-v-kulturen-tsentar-morsko-kazino.html", "text": "Световноизвестният испански китарист Луис Гало ще проведе майсторски клас на 26 юли 2019 г. от 18.00 ч. в Културен център „Морско казино“, зала „Георги Баев“. Това съобщиха от пресцентъра на  Община Бургас . Един ден преди участието му в третото издание на Burgas Jam всеки, който желае да обмени опит, да научи нови акорди или просто да посвири рамо до рамо с него, може да го направи, като закупи промо пакет от 25 лв. само в Грабо в срок до 14 юни. Той включва билет от 18 лв. за посещение на фестивала и 7 лв. за майсторския клас. След изтичане на офертата на 14 юни, цената за посещение на уъркшопа ще е на стойност 15 лева. Местата са ограничени (50), затова побързайте да запазите своето. Промо пакетът е в продажба от днес. Испанският мачо Луис Гало е музикант, композитор и продуцент, роден в Мадрид през 1980 година. Известен е като страстен почитател и посланик на фламенкото. Работил е с много изпълнители в различни музикални стилове, има записи на живо за телевизионни и радио предавания, като X-Factor, TVE es música, Fusion Sonora, Radio Nacional de España. Луис е работил в международни продукции за Teatro Real de Madrid (Испания), Сан Карло ди Наполи (Италия), Teatro Piccolo de Milano (Италия). Сътрудничи като солист на оркестъра на Кралската опера в Лондон. Като композитор на документална музика редовно работи с различни продуцентски компании, участва в проекта „Genius: Picasso“ (National Geographic). Луис Гало си е поставил за цел да популяризира фламенко музиката. Прави го с участието си в концерти, университетски семинари, музикални детски проекти, телевизионни предавания, съвместни проекти между джаз, фламенко и класическа музика.", "date": "2019.05.30", "title": "Бургас: Световноизвестният испански китарист Луис Гало ще проведе майсторски клас в Културен център „Морско казино“"}
{"url": "http://www.focus-news.net/news/2019/05/30/2664205/dragomir-stoynev-bsp-ideite-na-dps-za-namalyavane-na-dds-na-hlyaba-i-lekarstvata-sa-levi-i-nie-sme-gi-predlagali.html", "text": "Идеите за намаляване на ДДС на хляба и лекарствата са леви и ние сме ги предлагали. Това каза зам.-председателят на ПГ на „БСП за България“ Драгомир Стойнев пред журналисти в парламента, предаде репортер на  Агенция „Фокус“ . Във връзка с идеята на ДПС за намаляване на ДДС на хляба, Стойнев посочи, че това е била идея на ПГ на „БСП за България“, както и за лекарствата. „Ние тогава не бяхме чути нито от ДПС, нито от ГЕРБ. В крайна сметка това е една добра мярка. Пожелаваме им успех, но ще е странно, ако ГЕРБ я подкрепят. Тогава трябва да се даде обяснение защо, когато БСП я е предлагала и е била отхвърляна, а сега се приема. Нека да видим кога ще бъде внесен законопроектът, какво ще последва от него. Всичко ще се реши в пленарна зала“, коментира Драгомир Стойнев. Той изтъкна, че много пъти идеи на опозицията са преминавали в ръцете на управляващите. Стойнев обясни, че работата на БСП ще продължи както досега. „Три месеца сме отсъствали, но в крайна сметка се интересувахме от работата на Народното събрание. За тези три месеца този парламента работеше между два и три часа\", посочи той. \"Връщаме се в един променен парламент. Липсва Цветан Цветанов, липсва Данаил Кирилов. Виждаме, че Делян Пеевски всеки ден идва на работа. Хората са спокойни. Очакваме конструктивна работа през следващите месеци“, заяви Драгомир Стойнев. Според него две седмици преди изборите БСП е била първа политическа сила и се е оказало, че напускането на парламента е било добра тактика.  \r\nДеница КИТАНОВА", "date": "2019.05.30", "title": "Драгомир Стойнев, БСП: Идеите на ДПС за намаляване на ДДС на хляба и лекарствата са леви и ние сме ги предлагали"}
{"url": "http://www.focus-news.net/news/2019/05/30/2664216/smolyan-obshtinskiyat-savet-opredeli-razmera-na-godishnata-nagrada-na-obshtinata-za-iztaknati-prosvetni-i-kulturni-deytsi.html", "text": "Общински съвет – Смолян реши да награди Фолклорно трио „Родопски извор“ и определи размера на Годишната награда на Общината и на Националната литературна награда „Николай Хайтов“, предаде репортер на  Радио „Фокус“ – Смолян . Награждаването на фолклорно трио „Родопски извор“ е по повод 20-годишнината им, а паричната награда е в размер на 500 лв. и ще се връчи на честването на годишнината на състава, която е на 31 май в Смолян. \r\nОбщинските съветници определиха и размера на Годишната награда на Община Смолян, която се дава всяка година на 24 май на изтъкнати просветни и културни дейци от Общината. Предложенията за наградените се дават от съсловните организации, а местната администрация ги награждава с парична награда от 200 лв. и значка на град Смолян. \r\nНа заседанието на Общински съвет – Смолян бе определен и размерът на Национална литературна награда „Николай Хайтов“ на Община Смолян за 2019 г. Съветниците решиха тя да бъде в размер на 1000 лв. Кметът на Смолян Николай Мелемов от своя страна трябва да назначи комисия, която да определи носителите на наградата за значителни художествени постижения в съвременната българска литература в духа на Хайтовата литературна традиция. \r\nНели ГЕРГЬОВСКА", "date": "2019.05.30", "title": "Смолян: Общинският съвет определи размера на Годишната награда на Общината за изтъкнати просветни и културни дейци"}
{"url": "http://www.focus-news.net/news/2019/05/30/2664219/nsi-prez-parvoto-trimesechie-na-2019-g-se-nablyudava-namalenie-na-prevozenite-tovari-ot-tovarniya-transport-s-38-v-sravnenie-s-predhodnoto-trimesechie.html", "text": "По предварителни сезонно изгладени данни през първото тримесечие на 2019 г. в сравнение с предходното тримесечие се наблюдава намаление на превозените товари от товарния транспорт с 3.8%. При извършената работа също е регистриран спад от 2.9%. Това сочи  статистика на Националния статистически институт (НСИ) . Превозените пътници и извършената работа от пътническия транспорт (сухопътен, воден и градски електротранспорт) се увеличават съответно с 3.6 и 10.6% спрямо четвъртото тримесечие на 2018 година. \r\nПо предварителни данни през първото тримесечие на 2019 г. в сравнение със съответното тримесечие на 2018 г. е отчетен спад както при превозените товари, така и при извършената работа от товарния сухопътен и воден транспорт. През първото тримесечие на 2019 г. превозените пътници и извършената работа от пътническия транспорт (сухопътен, воден и градски електротранспорт) се увеличават съответно с 2.5 и 6.0% спрямо същия период на предходната година.  Товарен сухопътен транспорт \r\nПрез първото тримесечие на 2019 г. превозените товари от сухопътния транспорт са 23 017.6 хил. т, или с 16.2% по-малко спрямо съответното тримесечие на 2018 г., което основно се дължи на международните превози при автомобилния транспорт. Извършената работа също намалява и достига 7 003.1 млн. ткм в резултат на по-малкото средно превозно разстояние при международните превози. Товарен воден транспорт \r\nПревозените товари от речния и морския транспорт през първото тримесечие на 2019 г. намаляват с 9.8% спрямо съответното тримесечие на 2018 г. в резултат на по-малкото превозени товари от речния транспорт. Извършената работа се увеличава с 2.2% поради по-големите разстояния, на които са били превозени товарите от морския транспорт. Пътнически сухопътен транспорт \r\nБроят на превозените пътници от сухопътния транспорт през първото тримесечие на 2019 г. е 114 735.3 хил., или с 3.4% повече спрямо същия период на предходната година, което се дължи на по-големия брой превозени пътници както от автобусния, така и от железопътния транспорт. \r\nСъщевременно и извършената работа се увеличава с 6.7% и достига 2 741.3 млн. пътниккилометра. Пътнически воден транспорт \r\nПрез първото тримесечие на 2019 г. при водния пътнически транспорт се наблюдава намаление на превозените пътници с 11.6%. Извършената работа се увеличава с 1 561.0 хил. пътниккилометра спрямо първото тримесечие на предходната година.  Градски електротранспорт \r\nПрез периода януари - март 2019 г. предприятията от градския електротранспорт (трамваен, тролейбусен и метро) общо са превозили 72 615.0 хил. пътници, или с 865 хил. пътници повече спрямо същия период на предходната година. Увеличение е регистрирано при всички видове електротранспорт, като то е най-голямо при трамвайните превози - 2.7%.   \r\nИзвършената работа, измерена в пътниккилометри, също се увеличава (с 0.5%) в резултат на по-голямото средно превозно разстояние, на което са били превозени пътниците от трамвайния транспорт.", "date": "2019.05.30", "title": "НСИ: През първото тримесечие на 2019 г. се наблюдава намаление на превозените товари от товарния транспорт с 3.8% в сравнение с предходното тримесечие"}
{"url": "http://www.focus-news.net/news/2019/05/30/2664217/mvr-selskostopanskata-rekolta-v-kyustendilska-oblast-shte-se-ohranyava-ot-1-yuni.html", "text": "Специализирана полицейска операция за охрана и недопускане нарушения на обществения ред и предотвратяване на престъпления по време на прибирането на селскостопанската реколта започва от 1 юни в Кюстендилска област. До пика на кампанията по прибирането на черешите охраната ще се поеме от служители на ОДМВР – Кюстендил, като поетапно ще се включват и служители на РДГП – Кюстендил, служители на  Дирекция „Жандармерия“ на МВР. Това съобщиха от пресцентъра на  МВР . Планирано е в рамките на операцията да се осъществяват обходи и в по-малките населени места, където обработваемите площи са по-малко, но присъствието на полиция ще предотврати посегателства и ще пресече опити за извършване на битови престъпления. И тази година в осъществяването на охранителната операция маршрутите на екипите ще бъдат съгласувани с местната власт, поетапно ще бъдат увеличавани и екипите в районите с черешови насаждения, пунктовете за изкупуване на реколта, пунктовете за наемане на работна ръка. Традиционно общинската власт издава заповед за правилата, при които се наемат работници по прибирането на реколтата и извозването им от земеделските масиви и работното време в масивите и на пунктовете за изкупуване на черешите. Специализираната охранителна и превантивна операция  ще продължи до приключването на прибирането на селскостопанската продукция в областта.", "date": "2019.05.30", "title": "МВР: Селскостопанската реколта в Кюстендилска област ще се охранява от 1 юни"}
{"url": "http://www.focus-news.net/news/2019/05/30/2664220/ministar-neno-dimov-predstavi-nova-sistema-za-informirane-za-kachestvoto-na-atmosferniya-vazduh-v-realno-vreme.html", "text": "В Министерството на околната среда и водите беше представена нова система за предоставяне на информация на обществеността за качеството на атмосферния въздух (КАВ) в реално време, предаде репортер на  Агенция „Фокус“ . Проектът е разработен от Изпълнителната агенция по околна среда (ИАОС). Системата служи за визуализиране на данни, събирани и обработвани от Националната автоматизирана система за мониторинг на качеството на атмосферния въздух. Информационната система използва географски карти за представяне на измервателните пунктове от Националната автоматизирана система за мониторинг на качеството на атмосферния въздух. Тя предоставя възможност за преглед на измерваните от даден пункт концентрации на съответните замърсители. Данните за измерените концентрации се визуализират с помощта на графики.  \r\nИнформационната система предоставя, както възможността за преглед на данни в реално време, така и възможност за изготвяне на справочна информация за измерените средночасови, средноденонощни и средногодишни стойности на съответните замърсители. Показателите, за които може да бъде изготвена справочна информация чрез системата, са: фини прахови частици, серен диоксид, азотен диоксид, озон и метеопараметри. В системата ще е достъпна информация от 2015 г. до момента. Визуализирането на информация за качеството на атмосферния въздух се извършва на базата на постъпващите в реално време данни от Националната автоматизирана система за мониторинг. \r\nДаяна ДЮЛГЕРОВА", "date": "2019.05.30", "title": "Министър Нено Димов представи нова система за информиране за качеството на атмосферния въздух в реално време"}
{"url": "http://www.focus-news.net/news/2019/05/30/2664222/kardzhali-obshtinskite-savetnitsi-shte-obsazhdat-dopalnenie-i-izmenenie-na-programata-za-upravlenie-i-razporezhdane-s-obshtinski-imoti-za-2019-g.html", "text": "Общинският съвет ще проведе свое заседание в голямата зала на „Бизнес инкубатора”. Общинските съветници ще обсъждат допълнение и изменение на Програмата за управление и разпореждане с имоти общинска собственост за 2019 г. и определяне на пазарните цени и начина на продажба на имотите, предаде кореспондент на  Радио „Фокус“ . Ще се приемат годишните отчети за 2018 година на  Едноличните  търговски дружества със 100% общинско участие в капитала. Трябва да бъде приет и планът за финансово оздравяване на Община Кърджали за периода 2019 – 2020 г. Ще бъде взето решение също за продажба на общински жилища по административен ред на наематели и определяне на пазарните оценки. Ще бъдат приети Отчет за изпълнение на Програма за закрила на детето за 2018 г. и Общинска Програма за закрила на детето за 2019 г. и  Отчет за изпълнение на годишния план на дейностите за подкрепа за личностно развитие на децата и учениците в Община Кърджали за периода 2018 г. Ще се приеме Годишен план на дейностите за подкрепа за личностното развитие на децата и учениците в Община Кърджали за периода 2019 г. Очаква се кметът Хасан Азис да предложи за награждаване с почетен знак на Общината и парична сума отбора на футболен клуб „Арда-1924“ за влизането им в Първа професионална лига на България. \r\nДарина ДЕЕНИЧИНА", "date": "2019.05.30", "title": "Кърджали: Общинските съветници ще обсъждат допълнение и изменение на Програмата за управление и разпореждане с общински имоти за 2019 г."}
{"url": "http://www.focus-news.net/news/2019/05/30/2664221/pleven-spetsializantat-na-universitetska-bolnitsa-sveta-marina-pleven-d-r-teodora-semova-e-edin-ot-prizyorite-v-ligata-na-debyutantite-na-lekarite-na-koito-vyarvame.html", "text": "За първа година на официална церемония редом до 550 утвърдени носители на отличието „Лекарите, на които вярваме“, идващо от гласуваното от пациентите им доверие, кампанията на в-к „24 часа“ се разшири с нови 100 дебютанти. Това съобщиха от пресцентъра на  МУ - Плевен . Новите лекари са младите медицински специалисти, на които българският пациент вярва. Те са специализанти, номинирани от своите ръководители и учители, управляващи и работещи в отделенията на най-големите здравни заведения от цялата страна. Получавайки приза бъдещ „Лекар, на когото българският пациент вярва“, младите специализанти се обърнаха с думи на благодарност към своите ръководители и учители за търпението, подкрепата и предаваните знания и опит.  \r\nВ лигата на доверието като бъдещ „Лекар, на когото българският пациент вярва“ влезе специализантът по акушерство и гинекология д-р Теодора Семова с ръководител проф. д-р Григор Горчев, която е асистент и докторант в Медицински Университет – Плевен.  \r\nИнициативата за представяне на утвърдените лекари, спечелили доверието на своите пациенти, заедно с техните ученици и последователи – специализантите, носи посланието за изграждане на мост на подкрепа и протегната ръка към бъдещите поколения млади лекари. Самите специализанти получиха думата, за да очертаят проблемите си пред своите началници и ментори, в присъствието на председателя на Народното събрание Цвета Караянчева и на здравния министър Кирил Ананиев, както и на ръководителите на най-големите болници в страната. Младите лекари подчертаха, че не заплатата, а условията на работа и самите ментори са водещи при избора на специализантите да останат в България. Едновременно с това те призоваха за повече колегиалност и съвместна работа в екип в името на общата им цел – здравето на българския пациент.", "date": "2019.05.30", "title": "Плевен: Специализантът на Университетска Болница „Света Марина“ – Плевен д-р Теодора Семова е един от призьорите в лигата на дебютантите на „Лекарите, на които вярваме“"}
{"url": "http://www.focus-news.net/news/2019/05/30/2664224/umbal-sv-ivan-rilski-e-partnyor-na-initsiativata-moyata-nevidima-ms-posvetena-na-denya-za-borba-s-mnozhestvenata-skleroza.html", "text": "На 30 май целият свят отбелязва Деня за борба с множествената склероза (МС). Това съобщиха от пресцентъра на  УМБАЛ „Св. Иван Рилски“ .Тази година той е под мотото „Моята невидима МС“, а основното послание е „Не е нужно да виждаш симптомите ми, за да повярваш, че ги има“, обясняват от Фондация „МС Общество“, която обединява хора с диагноза множествена склероза. УМБАЛ „Св. Иван Рилски“, като един от най-големите национални центрове за лечение на болестта, е партньор на инициативата. \r\nПри МС се развива погрешна реакция на имунната система към собствени клетки и тъкани, които се разпознават като чужди и се атакуват като такива. В следствие на това се нарушава способността на мозъка да контролира основни функции, като зрение, двигателна активност, координация, сетивност и др.  \r\nНай-висока е честотата на МС в Северна и Централна Европа, Северна Америка, Австралия и Нова Зеландия, а най-ниска - в Азия и Африка. Според някои изследователи това се дължи на добрите хигиенни навици в развитите страни, чийто жители по-рядко се срещат с патогенни бактерии и съответно имат по-слаб имунитет. В целия свят около 2.5 милиона души са болни от МС. Техният брой достига над 500 000 в Европа. В България болните са около 3500, като всяка година нови 82 човека чуват страшната диагноза. Обикновено това са млади хора във възрастта 20-40 години, предимно жени. „Съществува една гранична възраст, около 15 години, която влияе на риска за появата на МС“, обяснява проф. Пенко Шотеков, Началник на Клиниката по неврология към УМБАЛ „Св. Иван Рилски“, където се лекува това заболяване. Заедно с д-р Детелина Стоилова той ще вземе участие днес в Среща на МС общността в Зала 1 на Софийския университет от 12:00 до 14:00 часа, на която ще дискутират с пациентите скритите симптоми на болестта. А те могат да бъдат твърде нетипични, което обичайно забавя с години поставянето на диагнозата.  Сред белезите за наличието на МС са : \r\n- Зрителни нарушения. Приблизително в 1/3 от случаите първа проява на заболяването е оптичният неврит. Той се изявява с болка (зад окото или при движение на окото) и намалено зрение. При наличие на подобни симптоми при млади хора се препоръчва задължително консултация с невролог и МРТ изследване в насока МС, предупреждава проф. Шотеков.  \r\n- Двигателни нарушения - слабост и скованост в мускулите на крайниците, бърза уморяемост при ходене и нарушение в походката. \r\n- Промени в мускулния тонус - стегнатост или скованост, най-често са съчетани с намалена мускулна сила. \r\n- Сетивни нарушения - изтръпване (мравучкане) или болка в областта на главата, тялото или крайниците. „При наличие на подобни пристъпни симптоми с внезапно начало при млади хора препоръчваме консултация със специалист – невролог за изключване на неврологична патология, вкл. МС“, алармира известният невролог. \r\n- Двойно виждане и нарушение в очните движения. \r\n- Нарушено равновесие – залитане в изправено положение, залитане при ходене с промяна в походката, нарушена координация на волевите движения на крайниците, което може да се съчетае с треперене на крайниците. \r\n- Хронична умора - едно от много характерните и чести оплаквания при пациенти с множествена склероза. \r\nЗаболяването на този етап на развитието на медицината не може да се излекува напълно. Но вече съществуват редица медикаменти, които съществено променят хода и повлияват честотата и тежестта на отделните пристъпи, както и намаляват риска от прогресия на болестта. Някои от тях са изключително скъпи, но се поемат от НЗОК и се изписват със специални протоколи на всеки 6 месеца от оторизирани комисии, които действат към университетските болници в страната, включително и в УМБАЛ „Св. Иван Рилски“.", "date": "2019.05.30", "title": "УМБАЛ „Св. Иван Рилски“ e партньор на инициативата „Моята невидима МС“, посветена на Деня за борба с множествената склероза"}
{"url": "http://www.focus-news.net/news/2019/05/30/2664226/gabrovo-tyaloto-na-71-godishen-mazh-e-otkrito-v-doma-mu-na-ul-studentska-ne-sa-ustanoveni-sledi-ot-nasilie.html", "text": "Тялото на 71-годишен мъж е открито в дома му на ул. „Студентска” в Габрово, не са установени следи от насилие. Това съобщиха от  ОДМВР – Габрово . На 29 май след получен сигнал от гражданин в жилището му на ул. „Студентска” е намерен починал собственикът на имота на 71 години.  Извършен е оглед на местопроизшествие в присъствие на съдебен лекар, при който следи от насилие не са установени. В РУ – Габрово е започнато досъдебно производство.", "date": "2019.05.30", "title": "Габрово: Тялото на 71-годишен мъж е открито в дома му на ул. „Студентска”, не са установени следи от насилие"}
{"url": "http://www.focus-news.net/news/2019/05/30/2664225/deputatite-odobriha-doklada-na-ban-za-2018-g.html", "text": "Депутатите одобриха доклада на БАН за 2018 г., предаде репортер на  Агенция \"Фокус\" . Докладът бе приет с 131 гласа \"за\". През 2018 г. в Академията са работили 2728 учени. Публикационната активност включва 3101 заглавия в международни реферирани списания, като 36% са в най-високата категория Q1 при 28% за предходната година. Традиционно най-висок дял имат направление „Нанонауки, нови материали и технологии” и направление „Информационни и комуникационни науки и технологии”. Бюджетната субсидия през 2018 г. достига 99 448 лева. Почти цялата субсидия се изразходва за заплати, за осигурителни вноски, за обезщетения и за стипендии. Собствените приходи и трансфери през 2018 г. са 61,993 млн. лв. Те се формират от договори по международни програми и споразумения, от договори с министерства и ведомства, с български и чуждестранни фирми, от продажба на продукция, услуги, дарения и др. Към тях се прибавят и трансфери от Фонд „Научни изследвания”, от министерства и ведомства, от оперативни програми и други програми на Европейския съюз.  \r\nДеница КИТАНОВА", "date": "2019.05.30", "title": "Депутатите одобриха доклада на БАН за 2018 г."}
{"url": "http://www.focus-news.net/news/2019/05/30/2664223/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "На срещата на лидерите на Съюза на независимите социалдемократи (СНСД) и Партията на демократическото действие (ПДД) (най-големите партии на сърбите и бошняците в БиХ) не беше постигнато споразумение за формиране на власт на ниво Босна и Херцеговина (БиХ) Бакир Изетбегович отново е поставил условие страната да върви към интеграция в НАТО, което Милорад Додик е отказал, пише електронното издание на белградския ежедневник  „Вечерне новости“ . \r\nИначе председателстващият Президиума на БиХ Милорад Додик е предупредил, че е налице пълен застой в процеса на взимане на решения на законодателно и изпълнително равнище в БиХ и че съдебната система е попаднала в една от най-тежките си кризи. \r\nТой повтори, че сърбите са били възпрепятствани да имат легитимни представители в сегашния Съвет на министрите, но „там има хора, които работят за своите интереси и наставници, а не за сръбския народ“. \r\n„Някои иска да отнеме легитимното представителство на сърбите, а този някой е бошняшкият политически елит около ПДД, който измисля истории по различни въпроси, какъвто е случаят с НАТО“, заяви Додик. \r\nТой посочи, че партията и политическата група, която води, са готови незабавно да завършат конституирането на властите на ниво БиХ, но без никакви условия и да се справят с всички въпроси в БиХ, а също и с въпроса за НАТО. Додик също така подчерта, че е необходима нова структура на правителството в БиХ за сътрудничество с НАТО, но за сътрудничество, каквото има и Сърбия. \r\n„Ще намерим начин, по който да развием сътрудничеството с НАТО, каквото има днес Сърбия и сме готови да следваме това сътрудничество, каквото има Сърбия“, повтори Додик. \r\nТой каза, че е благодарен на ЕС и ЕК за тяхната отдадена работа по пътя на БиХ към ЕС, но шансовете са пропуснати. \r\n„Това беше ясна позиция на ЕК за решаване на въпроса за формирането на властта на всички нива, но нищо не се случи“, отбеляза лидерът на босненските сърби и подчерта, че апатичната ситуация в БиХ е създадена, защото на първо място босненската политика иска да попречи на сърбите и РС да се представят легитимно на ниво БиХ, макар че Република Сръбска веднага след изборите е формирала стабилно правителство, което е започнало да изпълнява всички свои задължения. \r\nДодик отново подчерта, че Съвета на министрите трябва да се върне към функцията на помощен орган на Президиума на БиХ, както е предвидено в Конституцията. \r\n„Това би било легитимно и законно. Всичко друго се прави на базата на изманипулиран компромис, който е търсен и наложен от международната общност и сега виждаме как изглежда той“, обясни председателят на СНСД. \r\n*** Вицепремиерът, който с месеци не се е появявал на работното си място, който не успя да реши проблема с администрацията, назначена във връзка с прилагането на Охридския рамков договор и които взимат заплата с години и в същото време не ходят на работа, функционерът с най-много назначения в държавните служби, сега вече ще бъде част от Съвета, който оперативно ще ръководи разузнавателните дейности, се казва съобщение от Гражданско-демократичния съюз (ГДУ), пише електронното издание на македонския опозиционен вестник  „Вечер“  в материал, представен без редакторска намеса. \r\n„Когато всички очакваха, че Хазби Лика ще „излети“, той получи и нов пост. И внимавайте, същият този ще бъде част от органа, който ще прилага предложенията на най-висшия орган в сигурността – Съветът за национална сигурност. \r\nИ за да бъде иронията по-голяма, депутатите, които гласуваха за премахване на секретариата за прилагане на Рамковия договор и формиране на ново министерство, същите тези народни представители сега осигуриха място на Лика в Съвета за координация на разузнавателните служби. \r\nНека ви припомним, че Лика е професор по албански език и литература. Вестник „Време” от декември 2004 г. съобщи, че в Министерството на вътрешните работи е имало официална бележка, че Лика е бил известен като командир Чела по време на конфликта през 2001 г. и е един от двадесетте участници в известното клане във Вайце, където са били убити и след това разчленени или изгорени живи осем служители в спецчастите и полицията. \r\nЗа същият този Лика, докато е кмет на Тетово, Държавната сметна палата в доклада за ситуацията с бюджетните разходи за 2009 г. установи, че са изразходвани 5,3 милиона денара от бюджета, които не са в съответствие със законодателството. \r\nГрадоначалникът на Тетово Хазби Лика и председателят на Комисията за обществени поръчки в Общината и директор на тетовското обществено общинско предприятие Хайрула Хасани, с незаконно извършена процедура за изграждане на част от водоснабдителната система през 2006 г., са ощетили държавния бюджет със 157 млн. денара . \r\nМинистър-председателят не трябваше да довежда нещата до таква ситуация. В миналото ГДУ предупреждаваше за Лика и неговата неспособност и поведение. Не очаквахме оставката му, но очаквахме, че „метлата“ за него ще заиграе по-рано. \r\nИ докато премиерът и неговите съзаклятници се крият зад соцреалистически лозунги, от „Блясъка“ се носи непоносима миризма, но не всички са слепи и глухи“, казват от ГДУ. \r\n***  Въпросът дали убедителната победа на „Нова Демокрация“ (НД) на европейските избори в неделя и местните избори е заради политическите способности на Кириакос Мицотакис и неговата консервативна партия (с всичко, което това предполага за представителите на НД, политическата й програма и доверието на избирателите) е труден. Нещата стоят по същия начин и за въпроса дали това не беше преди всичко протестен от недоволното мнозинство, което иска да изхвърли СИРИЗА, пише електронното издание на вестник  Kathimerini  в материал, представен без редакторска намеса. \r\nГръцките избиратели са склонни да гласуват срещу партии, а не за партии. В този смисъл, повечето избиратели използваха неделните избори, за да направят протествен вот. Мотивът зад поведението на електората вероятно е по-малко важен от самия резултат, което е тежък урок за премиера Алексис Ципрас и неговата лява партия СИРИЗА. \r\nНо интерпретацията за протестния вот ще бъде важна в смисъл, че ако действително избирателите са били мотивирани от желание да отстранят СИРИЗА от власт, на управляващите левичари ще им е много трудно, ако не и невъзможно, да избегнат нова загуба, или унижение, на предстоящите парламентарни избори (Ципрас обяви предсрочен вот, който се очаква да бъде проведен в периода от 30 юни до 7 юли). \r\nТрудно е да се види как Ципрас би могъл да промени политическия климат в рамките на един месец. Дали изведнъж щеше да сложи вратовръзка и ще наложи нов политически етикет на партийните служители? Дали той магически ще превърне Павлос Полакис, неговият знаменит заместник-здравен министър, в достоен политик? Би ли започнал да превежда брътвежите на министъра на финансите Евклид Цакалотос на сносен гръцки? Ще направи ли министъра на енергетиката Георгос Статакис и министъра на транспорта Христос Спиртзис по-ефективни? Ще спре ли министъра на образованието Костас Гавроглу от по-нататъшно разрушаване на образователната система на Гърция. Накрая биха ли накарал неговите помощници да почистят калта, която е избълвал срещу политическите си съперници? \r\nТакива радикални промени, разбира се, са невъзможни. Политическият климат не може да се промени за толкова кратък период от време. Първо, защото НД не е в правителството, така че не би могла да предизвика недоволството на избирателите. Друга, по-важна причина - ако искаме да съдим от коментарите на Ципрас след тежкото поражение на СИРИЗА в неделя - е, че премиерът не изглежда готов да промени поведението си. \r\nЦипрас даде ясно да се разбере на гръцките избиратели, че ще продължи политиката на интензивна поляризация и тормоз. Въпросът сега е дали той отново ще се опита да корумпира избирателите в навечерието на втория тур в неделя. След това парламентът трябва да се закрие преди националните избори. \r\nИначе казано, за Ципрас е невъзможно да изхвърли профила, който той толкова старателно изработи през последните пет или шест години. Междувременно протестният вот срещу СИРИЗА също може да окаже влияние върху левия съюз на „Движението за промяна“ (КИНАЛ). \r\nНа националните избори гласоподавателите ще имат допълнителна причина да подкрепят Нова Демокрация: тя е единствената политическа партия, която може да измести СИРИЗА от властта. КИНАЛ трябва да очаква да бъде подложена на натиск. Малките партии също ще бъдат изправени пред предизвикателство. \r\n***  Правителството на австрийския канцлер Себастиан Курц, което бе свалено с вот на недоверие на 27 май, падна жертва на русофобска кампания, заяви пред журналистите в Словения министърът на външните работи на Русия Сергей Лавров, пише електронното издание  Sarajevo Times . \r\n„Русофобията сега е мода, можете да извлечете някои позитивни дивиденти от „големите братя“ и можете да обвините руснаците за всичко на принципа „много вероятно“, въведен от британския премиер Тереза Мей. Това е много модерно“, заяви Лавров. \r\n„Заслужава да се отбележи, че независимите медии на Запад, които разказаха историята, че момичето е рускиня, по-късно започнаха да говорят, че е „руско-говорящо“ и редовно споменаваха това“, отбеляза Лавров. \"Сега, когато е потвърдено, че става въпрос за студент от Босна, те не съобщават широко за това“. \r\n„И така, призовавам представителите на средствата за масово осведомяване, които са тук, да бъдат обективни и да пишат за всичко, което наистина се случва“, каза той. \r\nВ средата на май германските медии Der Spiegel и Suddeutsche Zeitung публикуваха видеозапис, показващ, че тогавашният австрийски вицеканцлер Хайнц-Кристиан Щрахе се среща с неизвестна руско-говоряща жена, за която се твърди, че е свързана с руски олигарх. В клипа те обсъдиха плановете за закупуване на популярен вестник Kronen Zeitung и медийна подкрепа за предизборната кампания на Австрийската партия на свободата преди парламентарните избори през 2017 г. По-късно Kronen Zeitung съобщи, че кадрите са били добре планирани и „руската жена“ се оказва босненска студентка. \r\nВидеото предизвика токсичен политически скандал в Австрия и Щрахе бе принуден да напусне поста си като вицеканцлер и като председател на Австрийската партия на свободата. Канцлерът и председател на Австрийската народна партия Себастиан Курц отказаха да си сътрудничат с Австрийската партия на свободата, а след това беше създадено временно правителство, състоящо се от министри от Австрийската народна партия и експерти. \r\nВпоследствие опозиционните партии в парламента отстраниха канцлера и неговото временно правителство с вот на недоверие. По-късно австрийският президент Александър Ван дер Беллен уволни кабинета начело с канцлера Курц. Той назначи министъра на финансите и заместник-канцлера Хартвиг Логер за действащ канцлер на Австрия.", "date": "2019.05.30", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/05/30/2664227/veliko-tarnovo-24-godishen-mazh-e-s-opasnost-za-zhivota-sled-padane-ot-stalb-s-visoko-naprezhenie-v-selo-prisovo.html", "text": "24-годишен мъж от град Долна Оряховица е с опасност за живота след падане от стълб за високо напрежение в село Присово, съобщиха от  ОДМВР – Велико Търново . Сигнал за случая е получен вчера около 11.00 часа. На мястото незабавно са изпратени полицейски и медицински екипи. Пострадалият е бил откаран в Спешна помощ – Велико Търново, а в последствие транспортиран в болница „Пирогов“ в София. От извършената до момента проверка е изяснено, че 24-годишният мъж е бил качен на стълб за високо напрежение и е паднал от височина около 10 метра. В резултат на това е получил втора степен изгаряния, фрактура на крака и разкъсно-контузни рани в областта на главата. Настанен е за лечение в столичната болница в кома и с опасност за живота. По случая е образувано досъдебно производство. Работата по изясняване на случая продължава.", "date": "2019.05.30", "title": "Велико Търново: 24-годишен мъж е с опасност за живота след падане от стълб с високо напрежение в село Присово"}
{"url": "http://www.focus-news.net/news/2019/05/30/2664228/stara-zagora-blizo-70-resheniya-e-vzel-obshtinskiyat-savet-prez-may.html", "text": "Близо 70 предложения разгледаха на редовното си заседание за месец май общинските съветници в Стара Загора. Това съобщиха от пресцентъра на  Община Стара Загора . Поет бе дългосрочен общински дълг от „Фонд за устойчиви градове“, с който ще бъдат реализирани два мащабни инвестиционни проекта – нова визия и благоустрояване на „Руския пазар“ и разширение на ул. „Капитан Петко Войвода“, както и реконструкция на Зоопарка в града. Предварителните разчети на общинските финансисти сочат, че приходите от пазара и зооградината могат да покрият разходите по неговото обновяване, а по-голямата инвестиция ще бъде в пътната инфраструктура. Разяснения по предложението и финансовите му измерения даде в зала „П. Р. Славейков“ главният финансист на Общината Цанка Ганева. „Само за една събота и неделя, през месец март, който не е популярен топъл месец за разходки, Зоопаркът е отчел 18 хил. лева приходи от такса вход“, подчерта тя и допълни, че не вижда предпоставки за финансово затрудняване на администрацията при връщането за проекта.  \r\nОбщата сума за обновяването на емблематичните за Стара Загора места е малко над 10 млн. лева. Като разумна инвестиция определи проекта председателят на ПК по финанси на ОбС Диян Димитров. Той припомни, че разговори за рехабилитация на „Руския пазар“ се водят от години, защото мястото е естествен център за хората от няколко квартала, а състоянието му в момента не е добро нито за търговците, нито за посетителите. „Вярвам, че няма и човек, който не е виждал струпването в пиков час на автомобили по ул. „Капитан Петко Войвода“. Това затруднява включването към две от основните пътни артерии – бул. „Славянски“ и бул. „Цар Симеон Велики“. Двата обекта са от голямо значение не само откъм инфраструктура, но и за улеснение на гражданите“, допълни Димитров. Той бе категоричен, че другият обект от проекта – Зоопаркът, също заслужава обновяване, както и подобряване на условията на животните в него.  \r\nС 49 гласа „За“ бе приет списъкът с одобрените кандидати за финансово подпомагане за асистирана репродукция. С по 2 хил. лева ще бъдат подпомогнати 28 двойки.  \r\nС 44 гласа „За“, съветниците приеха и годишните финансови отчети за 2018 г. на общинските търговски дружества със сто процента общинско участие в капитала. Шест от общо единадесетте са на печалба, обобщи председателят на ПК по финанси Диян Димитров. Той уточни, че сумите ще бъдат разпределени за бъдещи инвестиции на всяко дружество, както и за покриване на предишни задължения.  \r\nОбщинският съвет даде съгласие още и за изработване на проект за ПУП на Индустриална зона „Загоре“.", "date": "2019.05.30", "title": "Стара Загора: Близо 70 решения е взел Общинският съвет през май"}
{"url": "http://www.focus-news.net/news/2019/05/30/2664230/stara-zagora-v-grada-shte-se-provede-kampaniyata-bezopasna-vakantsiya.html", "text": "На 31 май от 10.30 до 12.30 часа в парк „Александър Стамболийски“ (Алана) ще се проведе кампания „Безопасна ваканция” - инициатива, станала вече традиция и посветена на предстоящата ваканция и Деня на детето – 1 юни. Това съобщиха от пресцентъра на  Община Стара Загора . Проявата е инициирана от ОДМВР, Община Стара Загора, Център за подкрепа за личностно развитие (ЦПЛР) и Младежки общински съвет, МКБППМН. В нея като съорганизатори и активни участници са БМЧК, РС ПБЗН и отбор “Млад огнеборец”, „Детско полицейско управление”, сектор „Пътна полиция”, „Европа директно” и децата от ОУ ”Кирил Христов”, Шесто ОУ „Св. Никола” и СУ „Васил Левски”.  \r\nПод надслов „Безопасна ваканция – Ваканция, здравей! Да играем безопасно” проявата е насочена към ученици от четвърти - седми клас и нейната и цел е да се  привлече вниманието на децата и на техните родители към характерните за ваканционния период рискове и да им предоставят модели за безопасно поведение.  \r\nКампанията включва:\t \r\n- викторина гатанки по безопасност на движението и обучение по безопасно пресичане; \r\n- демонстрации и обучение по оказване на първа помощ, провеждани от Младежки червен кръст – Стара Загора;  \r\n- демонстрации, обучение и блиц - викторина, провеждани от отбор “Млад огнеборец”; \r\n- демонстрации от РСПБЗН; \r\n- конкурси за: \r\n- рисунка на асфалт – организиран от МОС; \r\n-  най-оригинални позитивни послания върху балон организиран от МОС; \r\nВ проявата ще вземат участие състави на ЦПЛР, спортни клубове, децата ще имат възможност да видят полицейски коли, мотори, автомобили за спасителни акции. \r\nУчастниците в конкурсите ще получат награди.", "date": "2019.05.30", "title": "Стара Загора: В града ще се проведе кампанията „Безопасна ваканция”"}
{"url": "http://www.focus-news.net/news/2019/05/30/2664232/nsi-obshtiyat-indeks-na-tsenite-na-proizvoditel-prez-april-2019-g-se-pokachva-s-04-spryamo-predhodniya-mesets.html", "text": "Общият индекс на цените на производител през април 2019 г. се покачва с 0.4% спрямо предходния месец. Това сочи  статистика на Националния статистически институт (НСИ) . По-високи цени са регистрирани в добивната промишленост - с 4.0%, в преработващата промишленост - с 0.5%, а при производството и разпределението на електрическа и топлоенергия и газ се наблюдава спад с 0.3%.  \r\nПо-съществено увеличение на цените в преработващата промишленост е отчетено при производството на облекло - с 0.5%. По-значителен спад е регистриран при производството на основни метали и при производството на химични продукти - по 1.3%. \r\nОбщият индекс на цените на производител през април 2019 г. нараства с 4.3% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - с 6.9%, в преработващата промишленост - с 3.5%, и в добивната промишленост - с 3.4%. \r\nВ преработващата промишленост най-съществен ръст на цените се наблюдава при: производството на основни метали - с 5.0%, обработката на кожи и производството на изделия от обработени кожи без косъм - с 4.9%, и ремонта и инсталирането на машини и оборудване - с 4.3%. \r\nИндексът на цените на производител на вътрешния пазар през април 2019 г. нараства с 0.4% спрямо предходния месец. Повишение на цените се наблюдава в добивната промишленост - с 4.8%, и при производството и разпределението на електрическа и топлоенергия и газ - с 0.4%, а в преработващата промишленост не е отчетена промяна. \r\nВ преработващата промишленост най-значително е намалението на цените спрямо предходния месец при производството на химични продукти - с 1.7%, и при производството на дървен материал и изделия от него, без мебели - с 0.7%. По-съществено покачване на цените е отчетено при: производството на основни метали - с 0.6%, производството на мебели и производството на облекло - по 0.5%. \r\nИндексът на цените на производител на вътрешния пазар през април 2019 г. нараства с 4.0% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - с 6.2%, в добивната промишленост - с 4.0%, и в преработващата промишленост - с 2.7%. \r\nПрез април 2019 г. най-значителен ръст на цените в преработващата промишленост спрямо април 2018 г. е отчетен при: ремонта и инсталирането на машини и оборудване - с 6.4%, производството на химични продукти - с 3.6%, и производството на машини и оборудване, с общо и специално предназначение - с 3.5%.  \r\nИндексът на цените на производител на международния пазар през април 2019 г. се покачва с 0.4% в сравнение с предходния месец. \r\nВ преработващата промишленост цените нарастват с 0.8%. По-съществено увеличение е регистрирано при: производството на лекарствени вещества и продукти - с 1.0%, производството, некласифицирано другаде - с 0.6%, и производството на облекло - с 0.5%, а най-голямо намаление на цените се наблюдава при: производството на основни метали - с 1.6%, производството на химични продукти - с 0.8%, и производството на напитки - с 0.6%. \r\nИндексът на цените на производител на международния пазар през април 2019 г. нараства с 4.7% в сравнение със същия месец на 2018 година. \r\nВ преработващата промишленост цените се покачват с 4.3%. Най-голям ръст на цените е отчетен при: обработката на кожи и производството на изделия от обработени кожи без косъм - с 5.9%, производството на основни метали - с 5.3%, и производството на изделия от други неметални минерални суровини - с 3.8%.", "date": "2019.05.30", "title": "НСИ: Общият индекс на цените на производител през април 2019 г. се покачва с 0.4% спрямо предходния месец"}
{"url": "http://www.focus-news.net/news/2019/05/30/2664211/hamid-hamid-dps-komentarat-ni-za-tsvetan-tsvetanov-e-sashtiya-kakto-pri-ostavkata-na-korneliya-ninova-ne-se-mesim-vav-vatreshnite-raboti-na-nito-edna-partiya.html", "text": "Коментарът ни за Цветан Цветанов е същия, както при оставката на Корнелия Нинова - не се месим във вътрешните работи на нито една партия. Това каза зам.-председателят на ПГ на ДПС Хамид Хамид във връзка с напускането на Цветан Цветанов на всички постове от ПП ГЕРБ, предаде репортер на  Агенция \"Фокус\" . \"Всяка политическа партия си има свой устав и свои правила, както собствен вътрешнопартиен живот. ДПС никога не е коментирала и не се е намесвала във вътрешните работи на нито една партия. Няма да го направи\", заяви Хамид. \"Коментарът ни е същия, какъвто беше при оставката на Корнелия Нинова. Това си е работа на самите партии. Нас ни интересува ДПС\", каза още Хамид Хамид.  \r\nДеница КИТАНОВА", "date": "2019.05.30", "title": "Хамид Хамид, ДПС: Коментарът ни за Цветан Цветанов е същия, както при оставката на Корнелия Нинова - не се месим във вътрешните работи на нито една партия"}
{"url": "http://www.focus-news.net/news/2019/05/30/2664231/smolyan-obshtinskiyat-savet-ne-prie-godishniya-otchet-i-balansa-na-obshtinskoto-druzhestvo-uchenichesko-i-stolovo-hranene.html", "text": "Общинският съвет не прие годишния отчет и баланса на общинското дружество „Ученическо и столово хранене“, предаде репортер на  Радио „Фокус“ – Смолян . По думите на управителя на дружеството Григор Павлов, дружеството има загуба от 27 000 лв. Част от причините за това са, че от години цената на купона за хранене на учениците не е повишавана, вече се готви по нови изисквания и нови рецептурни книжки, а трите столови в селото Смилян, Момчиловци и Търън изхранват малко ученици и там има доста големи разходи. \r\nПредседателят на Бюджетната комисия Стоян Иванов заяви, че една от решителните мерки, чрез които може да се стабилизира финансовото състояние на дружеството е купоните да станат от 2.00 лв. на 2,50 лв. или 3.00 лв. Той призова да се приеме отчетът такъв, какъвто е и да се търсят начини за подобряване финансовото състояние на общинското дружество. \r\nВ залата бяха изказани и резерви по отношение на баланса на дружеството и натрупаните загуби. След проведената дискусия докладната записка не бе приета, а общинските съветници гласуваха: 10 - „за“, 5 - „против“ и 6 - „въздържали се“. \r\nНели ГЕРГЬОВСКА", "date": "2019.05.30", "title": "Смолян: Общинският съвет не прие годишния отчет и баланса на общинското дружество „Ученическо и столово хранене“"}
{"url": "http://www.focus-news.net/news/2019/05/30/2664233/varna-chetirima-dushi-sa-postradali-v-dve-katastrofi-na-patya-za-kvartal-galata.html", "text": "Четирима души са пострадали вчера, в две катастрофи, станали на пътя за квартал „Галата“ във Варна. Това съобщават от  ОДМВР - Варна . За първия инцидент е съобщено около 12.20 часа на 29 май. На пътя от квартал „Галата“ към местност Ракитника 51-годишният водач на лек автомобил от Варна при излизане от паркинг не пропуска и блъска друго превозно средство. Вследствие на инцидента мъжът е получил разкъсно-контузна рана на главата и е настанен за наблюдение в МБАЛ „Св. Анна“. Пострадали са още 62-годишен мъж първия автомобил и 66-годишният водач на втория. Те са получили контузии. Няма опасност за живота на тримата пострадали.  \r\nОколо 13.00 часа на 29 май на кръстовището на пътя от „Галата“ за местност Боровец е възникнал още един инцидент. 72-годишният водач на тежкотоварен автомобил по време на движение губи контрол над превозното средство, излиза от пътя и се блъска в паркиран лек автомобил. Вследствие на инцидента мъжът е получил контузия на коляно, прегледан е и освободен без опасност за живота.", "date": "2019.05.30", "title": "Варна: Четирима души са пострадали в две катастрофи на пътя за квартал „Галата“"}
{"url": "http://www.focus-news.net/news/2019/05/30/2664234/ria-novosti-v-rusiya-zapochnaha-da-razrabotvat-protivokorabna-raketa-za-su-57.html", "text": "В Русия са започнали да разработват перспективна противокорабна авиационна ракета, с която ще бъдат снабдени включително и изтребителите от пето поколение Су-57, заяви заместник-министърът на отбраната на страната Алексей Криворучко пред журналистите в четвъртък в хода на посещението си в предприятието участник в кооперацията по проекта – Уралското проектно-конструкторско бюро „Деталь“, предава  РИА Новости . \r\n„Сега предприятието в интерес на Министерството на отбраната се занимава с разработването на активна глава със самонасочване за перспективна противокорабна ракета, която се планира да бъде използвана включително и на самолета Су-57“, заяви той. \r\nКриворучко поясни, че в „Деталь“ е проведено съвещание, в хода на което по искане на министъра на отбраната на Русия Сергей Шойгу е обсъждан въпроса за сключване в скоро време на голям договор с корпорация „Тактическое ракетное вооружение“ (КРТВ) за покупка на цялата номенклатура от авиационни средства за поражение за Су-57. \r\nУПКБ „Деталь“ (влиза в КТРВ) произвежда компоненти, включително активни самонасочващи глави (ГСН) за противокорабни ракети и ракети клас „въздух-въздух“ за практически всички произвеждани в Русия бойни самолети и хеликоптери. Една от основните разработки на бюрото – ГСН за най-новите противокорабни ракети Х-35У, с които са оборудвани бреговите системи „Бал“. Освен това предприятието разработва перспективна радиолокационна и навигационна апратура, радиовисотометри за безпилотни летателни апарати и космически кораби. \r\nСу-57 (по-рано известен като ПАК ФА) е руски изтребител от пето поколение. За първи път излита във въздуха през 2010 година. Както съобщи по-рано ръководителят на Обединената авиоостроителна корпорация Юрий Слюсар, първата серийна партия от 12 машини трябва да бъде доставена на Военно-космическите сили на Руската Федерация през 2019 година. Комбинацията от високата маневреност и възможността за извършване на свръхзвуков полет, както и съвременната система на бордовото оборудване и ниската забележимост осигуряват превъзходството на Су-57 над конкурентите. \r\nПревод и редакция:", "date": "2019.05.30", "title": "РИА Новости: В Русия започнаха да разработват противокорабна ракета за Су-57"}
{"url": "http://www.focus-news.net/news/2019/05/30/2664236/plovdiv-zhitelite-na-chetiri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода за неопределен период от време са населените места Дълго поле, Церетелево, Климент и Слатина. Заради подмяна на водомери, до 17.00 часа ще бъде нарушено и водоподаването в долната зона на село Първенец. \r\nЗаради аварии е нарушено водоподаването и във високата част на градовете Куклен, както и на територията на град Стамболийски. \r\nЕкипите на водоснабдителното дружество работят по отстраняването на аварии в района на улиците „Волга“, „Владая“, „Стефан Стамболов“, „Нева“, „Тодор Александров“ в Пловдив, също в района на бул. „Княгиня Мария Луиза“ до католическия храм. Заради подмяна на спирателен кран е нарушено до 13.00 часа ще е нарушено водоподаването към абонатите на бул. „Свобода“ в града. Нарушено е водоподаването и в района на блокове №281 и 290 в пловдивския квартал „Тракия“. \r\nТони МИХАЙЛОВ", "date": "2019.05.30", "title": "Пловдив: Жителите на четири села от областта са с нарушено водоподаване заради аварии"}
{"url": "http://www.focus-news.net/news/2019/05/30/2664229/rosalina-indzhieva-izpalnitelna-agentsiya-po-okolna-sreda-sistemata-za-kachestvoto-na-atmosferniya-vazduh-e-izklyuchitelno-lesna-za-izpolzvane-nuzhen-e-samo-dostap-do-internet.html", "text": "Системата за информиране за качеството на атмосферния въздух в реално време е изключително лесна за използване, нужен е само достъп до интернет. Това каза Росалина Инджиева, директор на Дирекция \"Информационно обслужване и технологии, международно сътрудничество и връзки с обществеността\" в Изпълнителна агенция по околна среда, предаде репортер на  Агенция „Фокус“ . „Системата е изключително лесна за използване. На нея може да оперира всеки, стига да има достъп до интернет“, посочи Инджиева. Тя заяви, че при разработването на системата е спазено законодателството, както българското, така и европейското. По думите й в системата постъпват данни за качеството на въздуха от реално време. „В нея могат да се генерират справки средночасови, средноденонощни, средногодишни. Под всяка от тези опции има график за стойностите от последните 24 часа“, посочи тя и допълни, че системата разполага с данни от 2015 г., които могат да бъдат зададени и показани. „Генерираната информация може да бъде качена в PDF файл и да бъде използвана за други проучвания“, допълни тя.  \r\nДаяна ДЮЛГЕРОВА", "date": "2019.05.30", "title": "Росалина Инджиева, Изпълнителна агенция по околна среда: Системата за качеството на атмосферния въздух е изключително лесна за използване, нужен е само достъп до интернет"}
{"url": "http://www.focus-news.net/news/2019/05/30/2664241/zornitsa-kraleva-zam-kmet-na-obshtina-blagoevgrad-natsionalniyat-konkurs-po-preventsiya-na-narkomaniite-e-predizvikatelstvo-za-uchenitsite.html", "text": "Националният конкурс по превенция на наркоманиите е предизвикателство за учениците. Това каза по време на откриването на награждаването на националния конкурс за ученици в зала „22 септември“ Зорница Кралева, зам.-кмет на Община Благоевград, предаде репортер на  Радио „Фокус“ - Пирин . Според Кралева инициативата е повод всеки един от нас да се замисли, да изрази своето мнение и да научи нови неща. Тя допълни, че темата „Моят любим национален герой“ е за ученици от първи до четвърти клас, а темата „Човекът – свободен и независим“ за ученици от пети до дванайсети клас. „За мен е удоволствие и чест да Ви поздравя от името на кмета на Община Благоевград д-р Атанас Камбитов. Всяка година в конкурса взимат участие стотици ученици“, посочи Зорница Кралева. Тя отправи и пожелание към участниците в конкурса. „Скъпи участници пожелавам Ви да бъдете здрави, смело да изразявате гражданската си позиция за важни за обществото теми. Бъдете гордост за своите родители и учители. Бъдете пример за по-малките от вас и продължавайте да се трудите“, каза още Кралева. Тя поздрави организаторите, д-р Теменужка Любенова, комисията, гражданите и гостите, които са се събрали по повод конкурса в зала „22 септември“. „Пожелавам Ви да продължавате да развивате конкурса със същата упоритост и грижа за децата. Благодаря ви, че сте тук. На добър час“, добави Зорница Кралева. Събитието продължи с поздрав от седмокласниците на Първо ОУ „Св. св. Кирил и Методий“ – Гоце Делчев. \r\nДенис НИКИФОРОВ", "date": "2019.05.30", "title": "Зорница Кралева, зам.-кмет на Община Благоевград: Националният конкурс по превенция на наркоманиите е предизвикателство за учениците"}
{"url": "http://www.focus-news.net/news/2019/05/30/2664239/dots-ivan-ivanov-kevr-posveshtavame-golyama-chast-ot-usiliyata-si-na-modernizatsiyata-na-elektroenergiyniya-i-gazov-pazar.html", "text": "Регулаторът посвещава голяма част от своите усилия на действия, свързани с модернизация на електроенергийния и газов пазар. Това каза от парламентарната трибуна председателят на КЕВР доц. Иван Иванов по време на представянето на доклада за работата на комисията  за 2018 г., предаде репортер на  Агенция „Фокус“ . „Докладът, който прочетоха от Комисията по енергетика показва в голяма степен в резюме нашата дейност. Затова аз ще си позволя да спра вашето внимание върху няколко най-важни аспекти от дейността на КЕВР\", коментира той. \"На първо място Комисията посвещава голяма част от своите усилия, решения и подзаконови нормативни актове на действия, свързани с модернизацията на електроенергийния и газов пазар. Това е дейност, която ни приближава към създаването на обединен регионален пазар на електроенергия и природен газ\", заяви Иванов. \"На второ място Комисията създава предпоставки със свои нормативни документи за постепенно либерализиране и най-вече диверсификация на доставките на природен газ в Република България“, изтъкна доц. Иванов. Той посочи, че в областта на електроенергетиката през изминалата година Народното събрание е гласувало промени в Закона за енергетиката, които са направили възможни по-нататъшни действия, свързани с либерализацията. Председателят на КЕВР обърна внимание, че са били въведени изисквания за електроразпределителните дружества да си купуват от борсата всичката електроенергия. \r\nДеница КИТАНОВА", "date": "2019.05.30", "title": "Доц. Иван Иванов, КЕВР: Посвещаваме голяма част от усилията си на модернизацията на електроенергийния и газов пазар"}
{"url": "http://www.focus-news.net/news/2019/05/30/2664242/plovdiv-14-godishno-momiche-e-blasnato-ot-lek-avtomobil-v-selo-parvenets.html", "text": "14-годишно момиче е пострадало, след като е било блъснато от лек автомобил в село Първенец. Това съобщиха за  Радио „Фокус“ – Пловдив  от Областната дирекция на МВР. Според първоначалната информация около 23.00 часа снощи, момичето изскочило внезапно на пътното платно и е било блъснато от лек автомобил „КИА“ с 44-годишен шофьор. Пешеходката е настанена в болница за лечение, като по данни на лекарите няма опасност за живота ѝ. Алкохолната проба на мъжа е отрицателна. Причините за катастрофата се изясняват в рамките на досъдебно производство.", "date": "2019.05.30", "title": "Пловдив: 14-годишно момиче е блъснато от лек автомобил в село Първенец"}
{"url": "http://www.focus-news.net/news/2019/05/30/2664244/targovishte-v-grada-shte-se-sastoi-obshtogradsko-poklonenie-po-povod-denya-na-botev.html", "text": "В града ще се състои общоградско поклонение по повод Деня на Ботев и загиналите за свободата и независимостта на България. Това съобщиха от  Община Търговище . В 11.30 часа на 2 юни от I ОУ „Христо Ботев“ тръгва традиционното ученическо шествие, което ще бъде предвождано от Фанфарния оркестър. То ще премине по маршрут от ул. „Васил Левски“ през бул. „Митрополит Андрей“ до паметника на знаменосеца на Ботевата чета Никола Симов – Куруто. Поклонението е в 11.45 пред монумента, където ученици от I ОУ „Христо Ботев“ ще изнесат поетичната композиция „Следовници на подвига“. В програмата ще вземе участие и Духовият оркестър към Община Търговище. Във връзка с отбелязването на 2 юни къщата музей „Никола Симов – Куруто“ ще бъде с вход свободен от 9.30 до 13.00 часа.", "date": "2019.05.30", "title": "Търговище: В града ще се състои общоградско поклонение по повод Деня на Ботев"}
{"url": "http://www.focus-news.net/news/2019/05/30/2664240/shumen-naznachavane-na-nova-kompleksna-sadebno-tehnicheska-ekspertiza-poiska-zashtitata-na-obvinyaemite-mashinisti-za-katastrofata-na-zhp-garata-v-hitrino.html", "text": "Назначаване на нова комплексна съдебно-техническа експертиза поиска защитата на обвиняемите машинисти за катастрофата на жп гарата в Хитрино, предаде репортер на  Радио „Фокус“ - Шумен . Експертизата следва да изясни причината и механизма за дерайлиране на влаковата композиция, техническата изправност и състоянието на стрелка №5 по време на инцидента, причината за пробива на вагон-цистерната, причината за възпламеняване на газовата смес, изследване на метала и стъклото по корпуса на печката, за която се твърди, че източник на запалване, техническото състояние на пробитата цистерна и дали отговаря на международните стандарти за превоз, състояние на контактната мрежа и др. Защитата на обвиняемите машинисти аргументира искането заради противоречия относно заключенията на вече представени експертизи по делото, касаещи най-вече механизма на настъпилото произшествие. Защитата отбеляза, че според представената вчера комплексна специализирана съдебно- техническа експертиза дерайлирането на влака е поради изместване на релсо-траверсовата скара, докато според представена по-рано експертиза такова изместване е причинено вследствие на дерайлирането.  Адвокатите на машинистите Димитър Михнев и Радослав Петков поискаха още информация за измерванията на стойностите и параметрите на стрелка №5, които се съхраняват в електронна база данни, назначаване на ултразвуков безразрушителен контрол на запазените елементи на стрелка №5 и др. Те представиха на съда докладите за причините за влаковата катастрофа, изготвени от чуждите експерти Лука Паиш, Хенрик Аммосер и Зденек Зак, привлечени като експерти по време на огледите на инцидента на жп гара Хитрино от фирма „Булмаркет“, съдебно-технически експертизи по гражданско дело, както и заключение от инж. Евгений Димов, относно пробитата вагон-цистерна, за сведение за съществуващи данни и обстоятелства, които не са изследвани, но са свързани с делото, както и за съществуване на други гледни точки за механизма на влаковата катастрофа и запалването на газовия облак. Николай Димитров, адвокат на пострадалите посочи, че исканията не следва да бъдат уважени. По думите му делото е изяснено от фактическа страна, събирането на доказателства следва да приключи, а съдът трябва да се произнесе по съществото на спора. Окръжен прокурор Маргарита Георгиева поиска време за обосноваване на становището си по отправените искания.  \r\nСлед прекъсване на заседанието, в отговор на въпроси на журналисти адвокат Николай Димитров още веднъж посочи, че делото е изяснено от фактическа страна. „Следва вече да чуем какво ще каже съдебният състав относно твърденията в обвинителния акт. Няма какво повече да се изяснява. Другата страна се отива да прокарва частни и много добре платени експертизи, които да оневинят. Румънската експертиза и немските заключения са платени, те ползват тяхната теза. В настоящия процес изслушахме много експертизи, ние също имаме наши заключения, които сме ползвали, но не сме ги представили пред съдебния състав, тъй като следва да се представят само експертизи, назначени в хода на съдебния процес. Ние също можем да ползваме заключение, че влакът не е бил управляван в последните 15 - 20 минути преди навлизане в гарата в Хитрино. Част от тези твърдения се установиха и в наказателния процес тук - той е осъществявал безконтролно движение и скоростта е нараствала неуправляемо“, заяви адвокат Николай Димитров.  \r\nИвайло Йорданов от защитата на машинистите заяви, че има съществени разминавания между заключенията в пожаро-техническата експертиза и констатациите в огледните протоколи. „Има съществени разминавания по отношение на самия механизъм на възникване на дерайлирането.  Ако съдът не изясни това, не тушира тези различия, делото няма да е изяснено от обективна страна. Ние правим всички тези доказателствени искания наведнъж, с цел процесуална икономия, да не ги разтегляме във времето и да протакаме“, каза адвокат Ивайло Йорданов. Заседанието ще бъде подновено от 13.00 часа. \r\nИвелина ИВАНОВА", "date": "2019.05.30", "title": "Шумен: Назначаване на нова комплексна съдебно-техническа експертиза поиска защитата на обвиняемите машинисти за катастрофата на жп гарата в Хитрино"}
{"url": "http://www.focus-news.net/news/2019/05/30/2664235/inzh-kostadin-varev-kmet-na-obshtina-belovo-predstoi-da-zapochne-remontat-na-problemniya-most-v-selo-momina-klisura.html", "text": "Предстои да започнем ремонта на левия устой на моста в село Момина Клисура. Това каза за  Радио „Фокус“ – Пазарджик  кметът на Община Белово инж. Костадин Варев. Той обясни, че средствата за ремонта на проблемния мост в „Дунева махала“, заради който беше обявено частично бедствено положение в населеното място вече са осигурени. „Имахме готовност за започнем дори със собствени средства, но успоредно с това входирахме преписка в Междуведомствената комисия по бедствия и аварии. Тя отпусна необходимото финансиране не само за ремонта на левия устой на моста, но и за частична корекция на коритото на река Яденица“, коментира Варев. Той допълни, че според направените разчети за ремонта на проблемния мост в село Момина Клисура са необходими около 270 000 лева. \r\nВаня НИКОЛОВА", "date": "2019.05.30", "title": "Инж. Костадин Варев, кмет на Община Белово: Предстои да започне ремонтът на проблемния мост в село Момина Клисура"}
{"url": "http://www.focus-news.net/news/2019/05/30/2664246/blagoevgrad-obshtinata-organizira-bogata-praznichna-programa-za-denya-na-deteto.html", "text": "Общината организира богата празнична програма за Деня на детето. Това съобщиха от пресцентъра на  Община Благоевград . Събитията ще започнат от 10.00 часа на площад „Македония“. Музикална програма ще разчупи атмосферата на площада, а талантите от танцов клуб „Силвана денс“, Танцова формация „Астра“, Денс студио „Дежа вю“ и солистите от Вокално студио „Фа диез“, ще дадат възможност на децата на Благоевград да танцуват и да пеят заедно с тях.  \r\nТрадиционна томбола на „Зайо-байо“ очаква най-малките жители на Благоевград на специално обособена шатра на пл. „Македония“. Играта ще даде възможност да бъде спечелен чисто нов велосипед.  \r\nНа площад „Македония“ ще има много изненади, подготвени от Община Благоевград, по повод Международния ден на детето.  \r\nПрограмата обещава много усмивки, награди и незабравими мигове.", "date": "2019.05.30", "title": "Благоевград: Общината организира богата празнична програма за Деня на детето"}
{"url": "http://www.focus-news.net/news/2019/05/30/2664243/dots-ivan-ivanov-kevr-ne-dopuskame-rezki-izmeneniya-na-tsenite-na-elektroenergiyata-prirodniya-gaz-i-toplinnata-energiya.html", "text": "Комисията не допуска резки изменения на цените, както на електроенергията, така и на природния газ и на топлинната енергия. Това каза от парламентарната трибуна председателят на КЕВР доц. Иван Иванов по време на представянето на доклада за работата на комисията за 2018 г., предаде репортер на  Агенция „Фокус“ . „По отношение на един важен сегмент- ценовите решения на КЕВР, ще отбележа, че по същество тази дейност на Комисията би трябвало при пълната либерализация постепенно да отпадне. Комисията ще продължи след няколко години единствено да определя регулирани цени за енергийно уязвимите потребители. Това, което е изискване на ЕК и което е заложено в директивата от 2009 г. е КЕВР в своите ценови решения винаги се ръководи от два принципа – да бъдат прозрачни решенията, и да бъдат балансирани, защото, за да имаме една устойчива енергийна система не трябва да се допусне да фалират енергийните дружества\", обясни той. \" \r\nЕвентуален фалит на дружествата би довел до катастрофални резултати за обществото. Затова Комисията отчита в определена степен необходимостта те да поддържат и развиват мрежите и услугите, които предоставят. В същото време отчитайки нивото на приходите на българските граждани, Комисията не допуска резки изменения на цените, както на електроенергията, така и на природния газ и на топлинната енергия“, допълни още доц. Иванов. По думите му в днешния глобализиран свят тези цени ще зависят от фактори, които не са от национален аспект, но са незаобиколими. Той обясни, че има предвид цената на емисиите въглероден диоксид. „Цена, която нарасна близо 5 пъти в рамките на година и половина и цена, която по необходимост трябва да включим в разходната част на бюджетите на тези дружества. Тя не може да не дава отражения върху цената за крайния потребител“, каза Иванов и обясни, че друг фактор е цената на природния газ.  \r\nДеница КИТАНОВА", "date": "2019.05.30", "title": "Доц. Иван Иванов, КЕВР: Не допускаме резки изменения на цените на електроенергията, природния газ и топлинната енергия"}
{"url": "http://www.focus-news.net/news/2019/05/30/2664245/valeri-serafimov-agentsiya-po-okolna-sreda-v-smolyan-montana-sofiya-gorna-oryahovitsa-i-nikopol-sa-izmereni-nay-visoki-niva-na-zamarsyavane-na-vazduha.html", "text": "В Смолян, Монтана, София и Горна Оряховица и Никопол са измерени най-високи нива на замърсяване на въздуха за първото тримесечие на 2019 г. Това каза Валери Серафимов – директор на Дирекция \"Мониторинг и оценка на околната среда\" в Изпълнителна агенция по околна среда, предаде репортер на  Агенция „Фокус“ . \"За 2019 г. от 1.01. до 31.03. най-много замърсявания са измерени в Смолян, след това Горна Оряховица, Монтана, Никопол,  София – ж.к „Надежда“. „На противоположната страна са тези, които нямат почти никакви замърсявания – Сливен,  Добрич, Пирдоп, Бургас, Девня, София- „Копитото“ и Стара Загора. Данните сочат, че има градове, в които няма да бъде превишена нормата, а други, които до края на годината ще надвишат нормите“, поясни Серафимов. „Единственият замърсител, който е проблемен за България, това са фините прахови частици“, добави той.  Валери Серафимов припомни, че за 2018 г. във Враца и Перник , е измерено над 4 пъти завишение над допустимите норми на фини прахови частици. \r\nДаяна ДЮЛГЕРОВА", "date": "2019.05.30", "title": "Валери Серафимов, Агенция по околна среда: В Смолян, Монтана, София, Горна Оряховица и Никопол са измерени най-високи нива на замърсяване на въздуха"}
{"url": "http://www.focus-news.net/news/2019/05/30/2664218/milorad-dodik-s-nato-tochno-kato-sarbiya-boshnyatsite-vazprepyatstvat-sarbite-da-imat-legitimni-predstaviteli-vav-vlastta.html", "text": "На срещата на лидерите на Съюза на независимите социалдемократи (СНСД) и Партията на демократическото действие (ПДД) (най-големите партии на сърбите и бошняците в БиХ) не беше постигнато споразумение за формиране на власт на ниво Босна и Херцеговина (БиХ) Бакир Изетбегович отново е поставил условие страната да върви към интеграция в НАТО, което Милорад Додик е отказал, пише електронното издание на белградския ежедневник  „Вечерне новости“ . \r\nИначе председателстващият Президиума на БиХ Милорад Додик е предупредил, че е налице пълен застой в процеса на взимане на решения на законодателно и изпълнително равнище в БиХ и че съдебната система е попаднала в една от най-тежките си кризи. \r\nТой повтори, че сърбите са били възпрепятствани да имат легитимни представители в сегашния Съвет на министрите, но „там има хора, които работят за своите интереси и наставници, а не за сръбския народ“. \r\n„Някои иска да отнеме легитимното представителство на сърбите, а този някой е бошняшкият политически елит около ПДД, който измисля истории по различни въпроси, какъвто е случаят с НАТО“, заяви Додик. \r\nТой посочи, че партията и политическата група, която води, са готови незабавно да завършат конституирането на властите на ниво БиХ, но без никакви условия и да се справят с всички въпроси в БиХ, а също и с въпроса за НАТО. Додик също така подчерта, че е необходима нова структура на правителството в БиХ за сътрудничество с НАТО, но за сътрудничество, каквото има и Сърбия. \r\n„Ще намерим начин, по който да развием сътрудничеството с НАТО, каквото има днес Сърбия и сме готови да следваме това сътрудничество, каквото има Сърбия“, повтори Додик. \r\nТой каза, че е благодарен на ЕС и ЕК за тяхната отдадена работа по пътя на БиХ към ЕС, но шансовете са пропуснати. \r\n„Това беше ясна позиция на ЕК за решаване на въпроса за формирането на властта на всички нива, но нищо не се случи“, отбеляза лидерът на босненските сърби и подчерта, че апатичната ситуация в БиХ е създадена, защото на първо място босненската политика иска да попречи на сърбите и РС да се представят легитимно на ниво БиХ, макар че Република Сръбска веднага след изборите е формирала стабилно правителство, което е започнало да изпълнява всички свои задължения. \r\nДодик отново подчерта, че Съвета на министрите трябва да се върне към функцията на помощен орган на Президиума на БиХ, както е предвидено в Конституцията. \r\n„Това би било легитимно и законно. Всичко друго се прави на базата на изманипулиран компромис, който е търсен и наложен от международната общност и сега виждаме как изглежда той“, обясни председателят на СНСД. \r\nПревод и редакция:", "date": "2019.05.30", "title": "Милорад Додик: С НАТО точно като Сърбия, бошняците възпрепятстват сърбите да имат легитимни представители във властта"}
{"url": "http://www.focus-news.net/news/2019/05/30/2664237/tass-putin-vnese-zakonoproekt-za-preustanovyavane-na-deystvieto-na-drsmo.html", "text": "Президентът на Русия Владимир Путин в четвъртък внесе за разглеждане от Държавната дума проектозакон за преустановяване на действието на Договора за ликвидация на ракетите със среден и малък обсег (ДРСМО), съобщи пред журналистите председателят на долната камара на парламента Вячеслав Володин, цитиран от  ТАСС . \r\n„В течение на един час Съветът на Държавната дума ще обсъди този законопроект и ще определи сроковете за неговото разглеждане“, продължи председателят на палатата. Той обърна внимание, че в съответствие с проектозакона „на президента се предоставя правото да вземе решение за възобновяване на действието на договора“. Документът влиза в сила от момента на официалното му публикуване, уточни Володин. \r\nДоговорът между СССР и САЩ беше подписан във Вашингтон на 8 декември 1987 г. и влезе в сила на 1 юни 1988 г., под неговото действие попадат ракети с малък (от 500 до 1000 км) и среден (от 1000 до 5500 км) обсег с наземно базиране. Задълженията по договора бяха изпълнени до юни 1991 г: СССР унищожи 1846 ракети, САЩ - 846. \r\nПревод и редакция:", "date": "2019.05.30", "title": "ТАСС: Путин внесе законопроект за преустановяване на действието на ДРСМО"}
{"url": "http://www.focus-news.net/news/2019/05/30/2664251/plovdiv-zadarzhana-e-mnima-vrachka-otnela-nad-20-000-leva-ot-19-godishno-momiche.html", "text": "Задържана е мнима врачка, отнела над 20 000 лева от 19-годишно момиче. Това съобщиха за  Радио „Фокус“ – Пловдив  от Областната дирекция на МВР. Разследването стартирало в средата на април, когато потърпевшата решила да разкаже в полицията, че била измамена по сценария за разваляне на черна магия. По думите ѝ в периода 8 - 20 март тя дала на части крупната сума на непозната, от която била въведена в заблудата. В хода на образуваното досъдебно производство били проведени множество оперативни и издирвателни действия, които вчера довели до залавянето на 33-годишната извършителка в момент на поредното вземане на пари от момичето. С полицейска заповед криминално проявената жена от Стамболийски е задържана за едно денонощие. Случаят е докладван в Районна прокуратура – Пловдив. Работата по документирането му продължава разследващ полицай.", "date": "2019.05.30", "title": "Пловдив: Задържана е мнима врачка, отнела над 20 000 лева от 19-годишно момиче"}
{"url": "http://www.focus-news.net/news/2019/05/30/2664238/ministar-neno-dimov-nablyudenieto-na-kachestvoto-na-atmosferniya-vazduh-i-predostavyaneto-na-informatsiya-na-obshtestvoto-e-prioritet.html", "text": "В системата за информиране за качеството на атмосферния въздух в реално време ще има данни от 2015 г. Това каза министърът на околната среда и водите Нено Димов при представяне на нова система за информиране за качеството на атмосферния въздух в реално време, предаде репортер на  Агенция „Фокус“ . Той посочи, че приоритет на Министерството на околната среда и водите е наблюдението на качеството на атмосферния въздух и предоставянето на информация на обществото в реално време. „Може да се избират всички периоди от 2015 г. насам. Опитваме се максимално да се доближим до начина, по който Европейската агенция по околната среда има съпоставимост. Специално за фините прахови частици използваме тяхната класификация цветово, за да бъде визуализирано максимално и да бъде достъпно. 5-те нива на състояние са добро, допустимо, умерено, лошо и много лошо. Там, където има пределно допустими норми по закон, те са зададени с линия“, уточни той. Министър Нено Димов отбеляза, че с влезлия нов Закон за околната среда в началото на тази година се изисква от общините да показват резултати по отношение на качеството на въздуха. По думите му отговорните лица, общини, предприятия, които замърсяват на въздуха, ще бъдат санкционирани. „Вече има санкции, които се разгледаха от Административния съд и Министерството ги е спечелило“, добави той. Нено Димов коментира, че ведомството подпомага и програми на общини свързани за битово отопление. \r\nДаяна ДЮЛГЕРОВА", "date": "2019.05.30", "title": "Министър Нено Димов: Наблюдението на качеството на атмосферния въздух и предоставянето на информация на обществото е приоритет"}
{"url": "http://www.focus-news.net/news/2019/05/30/2664249/anzhela-doseva-rd-sotsialno-podpomagane-veliko-tarnovo-v-strategiyata-za-deteto-nikade-ne-pishe-che-detsata-tryabva-da-se-izvezhdat-ot-biologichnite-im-semeystva.html", "text": "В Стратегията за детето никъде не пише, че децата трябва да се извеждат от биологичните им семейства. Това заяви пред журналисти директорът на Дирекция „Социално подпомагане“ Анжела Досева, предаде репортер на  Радио „Фокус“ – Велико Търново . Досева подчерта, че в документа изрично се посочва, че извеждането на дете от семейната му среда е мярка, която се предприема само в краен случай, когато има риск за живота и здравето на детето. По думите ѝ текстът не е променян почти 19 години. Стратегията за детето е държавен документ, който е създаден през 2000 година, обновен е през 2008 година и през 2018 година за следващите 10 години. „Категорично опровергаваме твърденията, които съществуват в публичното пространство и в социалните мрежи, че са приети законодателни променим, с които на социалните работници се дават нови правомощия за отнемане на деца след фалшиви сигнали. Колегите работят по Закона за закрила на детето и правилника към него, който е с давност почти 19 години и няма направени промени в този закон. Всички мерки, с които държавата защитава децата са описани в Закона за закрила на детето. Текстовете, които се отнасят до настаняването на деца в приемно семейства, са влезли в сила между 2003 и 2009 година“, подчерта Анжела Досева. Тя посочи, че новите моменти в Стратегията за детето включват въвеждането на т. нар. патронажна грижа за всички семейства с деца до 3-годишна възраст. „Това е помощ, която е съществувала преди двадесетина година и после е отпаднала. Тя включва съвети а родители за това как се кърмят, повиват, кърмят, хранят децата“, допълни Досева. Тя посочи, че документът предвижда също и цялостна реформа в областта на детското правосъдие, ориентирано към децата участващи в съдебни процедури, т.е. към децата, а които са жертви или свидетели на насилие или към децата, които са извършвали някакви девиантни прояви. \r\nНадежда КРЪСТЕВА", "date": "2019.05.30", "title": "Анжела Досева, РД „Социално подпомагане“ – Велико Търново: В Стратегията за детето никъде не пише, че децата трябва да се извеждат от биологичните им семейства"}
{"url": "http://www.focus-news.net/news/2019/05/30/2664247/ramush-haradinay-za-doklada-na-ek-premahvame-mitata-sled-kato-sarbiya-ni-priznae.html", "text": "Премиерът на Косово Рамуш Харадинай отново заяви, че митата върху сръбските стоки ще бъдат отменени, след като бъде постигнат „всеобхватен договор за взаимно признаване между Косово и Сърбия“, като направи това изявление във връзка с излезлия в сряда доклад на Европейската комисия за Косово, където се иска 100-процентовите такси върху стоките от Сърбия и Босна и Херцеговина да бъдат отменени, предава  „МКД“ . \r\nСлед срещата си с началника на канцеларията на ЕС в Прищина Наталия Апостолова, от която получи документа, Харадинай определи доклада като „смесен преглед на стагнацията и напредъка, осъществени за една година“. \r\nАпостолова заяви, че докладът за напредъка потвърждава \"европейската перспектива на шестте партньори от Западните Балкани, включително Косово\", като в същото време посочва проблеми в региона, койко се очаква да стане част от ЕС един ден. \r\nВ доклада на ЕК, освен другото, се констатира, че решението на Прищина за тарифите заплашва усилията за регионално сътрудничество. \r\nПревод и редакция:", "date": "2019.05.30", "title": "Рамуш Харадинай за доклада на ЕК: Премахваме митата след като Сърбия ни признае"}
{"url": "http://www.focus-news.net/news/2019/05/30/2664250/afp-zapochna-kriminalno-razsledvane-za-tragediyata-s-potavaneto-na-koraba-v-dunav.html", "text": "Унгарската полиция в четвъртък започна криминално разследване в най-трагичния инцидент с кораб в страната, в резултат от който седмина южнокорейски туристи загинаха, а още 21 са безследно изчезнали, предава  AFP . \r\nТуристическото корабче потъна късно в сряда в река Дунав в сърцето на Будапеща. \r\nПревод и редакция:", "date": "2019.05.30", "title": "AFP: Започна криминално разследване за трагедията с потъването на кораба в Дунав"}
{"url": "http://www.focus-news.net/news/2019/05/30/2664254/zam-kmetat-todor-chobanov-s-nad-204-hil-leva-podkrepyame-restavratsiyata-i-izgrazhdaneto-na-hramove-na-razlichni-veroizpovedaniya-v-sofiya.html", "text": "Както вече е традиция в Столичния общински съвет местната власт ще подкрепи реставрацията или изграждането на нови храмове на различни вероизповедания в нашия град. Това каза пред журналисти в Столичния общински съвет зам.-кметът на София доц. д- р Тодор Чобанов, предаде репортер на  Агенция „Фокус“ . „Общата сума, която се отпуска, по доклада е 204 500 лева“, заяви той. „Логично и разбираемо е основната подкрепа да бъде за Българската православна църква, която стопанисва обекти, някои от които с различни проблеми. Други се изграждат в части на София, където никога не е имало храмове“, коментира Чобанов. „Помним, че доскоро имаше огромни квартали като „Младост“, където християните нямаха къде да се черкуват. Нямаше никаква възможност за нормален духовен живот“, обърна внимание той. „Именно затова много години вече по различен начин, включително и чрез дарения, подкрепяме вероизповедания“, обяви зам.-кметът. „Избрани са обекти на базата на консултациите, които провеждаме с ръководствата на вероизповеданията. Това са обекти, които са спешни, приоритетни и важни, както за духовния живот и културата на града, така и за туризма“, обясни Тодор Чобанов. „Един от нашите акценти е грижата за най-старата сграда в София- това е храм „Св. Георги“, построен през 3 век. През вековете е претърпявал най- различни въздействия, включително и сериозни реставрации в 20 век. Става дума и за гробищната църква в кв. „Курило“, която е изключително важно да бъде поддържана. Това е нормална дейност, свързана с траурните обреди. И за нов храм в ж.к. „Дружба“, който се изгражда от 2012 година насам с решение на Светия синод. Опитваме се най-накрая да приключим въпроса с изграждането на храм за арменската общност в София. Вече сме във финалните фази на изграждането на техния храм, който се намира в центъра на града“, поясни зам.-кметът. „Това е важен и символичен жест. Броят на храмовете е голям и нуждите са големи, но това са дарения от данъкоплатците и възможното в момента“, каза Чобанов. „Искрено се надявам в края на годината да имаме друг такъв доклад с подкрепа и за други храмове“, коментира той. \r\nДаяна ДЮЛГЕРОВА", "date": "2019.05.30", "title": "Зам.- кметът Тодор Чобанов: С над 204 хил. лева подкрепяме реставрацията и изграждането на храмове на различни вероизповедания в София"}
{"url": "http://www.focus-news.net/news/2019/05/30/2664253/nsi-prez-mart-2019-g-s-50-narastva-proizvodstvoto-na-priroden-gaz-spryamo-fevruari-2019-g.html", "text": "През март 2019 г. с 50% нараства производството на природен газ спрямо февруари 2019 г. Това сочи  статистика на Националния статистически институт (НСИ) . \r\nПрез март 2019 г. спрямо февруари 2019 г. нараства производството на: \r\n- природен газ - с 50.0% до 3 млн. куб. м.  \r\nНамалява производството на: \r\n- твърди горива - с 23.5% до 2 055 хил. т; \r\n- пропан-бутанови смеси - с 11.1% до 8 хил. т; \r\n- безоловен бензин - с 39.9% до 86 хил. т; \r\n- дизелово гориво - с 27.0% до 176 хил. т; \r\n- електроенергия - с 4.4% до 3 966 ГВтч. \r\nПрез март 2019 г. спрямо същия месец на предходната година намалява производството на: \r\n- твърди горива - с 14.7%; \r\n- електроенергия - с 2.6%. \r\nПроизводството на пропан-бутанови смеси, безоловен бензин и дизелово гориво през март  \r\n2019 г. е в обичайните обеми. Сравнено със същия месец на предходната година, се наблюдава значително отклонение, дължащо се на ограниченото производство на горива през март 2018 г. поради планов ремонт на мощности. \r\nПрез март 2019 г. спрямо февруари 2019 г. нарастват доставките на: \r\n- безоловен бензин - с 11.1% до 40 хил. т;  \r\n- дизелово гориво - с 23.0% до 187 хил. т.  \r\nНамаляват доставките на: \r\n- твърди горива - с 22.7% до 2 158 хил. т; \r\n- природен газ - с 10.5% до 290 млн. куб. м; \r\n- електроенергия - с 4.7% до 3 001 ГВтч. \r\nДоставките на пропан-бутанови смеси остават без изменение.  \r\nПрез март 2019 г. спрямо същия месец на предходната година нарастват доставките на:  \r\n- дизелово гориво - с 3.9%.  \r\nНамаляват доставките на: \r\n- твърди горива - с 13.3%; \r\n- пропан-бутанови смеси - с 14.0%;  \r\n- безоловен бензин - с 4.8%;  \r\n- природен газ - с 12.9%;  \r\n- електроенергия - с 4.6%.", "date": "2019.05.30", "title": "НСИ: През март 2019 г. с 50% нараства производството на природен газ спрямо февруари 2019 г."}
{"url": "http://www.focus-news.net/news/2019/05/30/2664252/valentin-nikolov-gerb-nablyudavame-saprotiva-za-reformata-vav-vik-sektora.html", "text": "Наблюдаваме съпротива за реформата във ВиК сектора. Това каза председателят на Комисията по енергетика Валентин Николов по време на представянето на доклада за работата на комисията за 2018 г., предаде репортер на  Агенция „Фокус“ . Според него трудно се случва защитата на бизнес плановете в Комисията за енергийно и водно регулиране, въпреки че комисията прави всички усилия, за да могат да бъдат създадени тези планове. „Съпротивата е голяма, за съжаление трудно върви, но върви. При условия, че вече отчитат 77%, това е един добър процент на база всичката съпротива. Ние нямаме друг път за развитие“, допълни Николов. По думите му така ще могат потребителите на получават качествено обслужване.  \r\nДеница КИТАНОВА", "date": "2019.05.30", "title": "Валентин Николов, ГЕРБ: Наблюдаваме съпротива за реформата във ВиК сектора"}
{"url": "http://www.focus-news.net/news/2019/05/30/2664257/api-v-pikovite-chasove-prez-uikendite-shte-se-spira-dvizhenieto-na-kamionite-nad-12-tona-po-avtomagistralite.html", "text": "Заради очаквания засилен трафик към морето през летния сезон ще бъде спирано движението на тежкотоварните автомобили по магистрали и натоварените пътища в пиковите часове в края на работната седмица и през уикендите. Това съобщиха от пресцентъра на  Агенция „Пътна инфраструктура“ . От 1 юни влиза в сила заповедта за движение на камионите над 12 тона през летните месеци. Целта е да се улесни пътуването, да се повиши безопасността и да се избегнат задръстванията. Това обявиха на съвместна пресконференция в Агенция „Пътна инфраструктура” (АПИ) Радослав Влахов, член на Управителния съвет на АПИ, инж. Иван Досев, директор на дирекция „Поддържане на пътната инфраструктура” в АПИ и главен инспектор Калоян Драганов от ГД „Национална полиция” на МВР. \r\nВ петък и събота, когато се очаква интензивно движение в посока Варна и Бургас в участъците с ремонтни дейности на автомагистралите „Хемус” и „Тракия”, ще има две ленти за движение в посока морето, а в неделя и понеделник две ленти в посока София. Тази организация на движение сработи успешно в почивните дни около 24 май и бяха избегнати тапи по магистралата, отчетоха от АПИ и “Пътна полиция”.  \r\nДо края на юни ще приключат ремонтите по АМ „Тракия”. Всички временни ограничения на движението ще бъдат премахнати и шофьорите ще пътуват без ограничения, съобщи инж. Иван Досев. По магистрала „Хемус” строителните работи в тръбата на тунел „Витиня” в посока София, на съоръжението край село Потоп и виадукта „Коренишки дол“ ще продължат и през летния сезон.  \r\nГражданите могат да сигнализират за нарушители, които не спазват правилата и организацията на движение, както и за всякакви други проблеми по пътя на номер 112 и в Ситуационния център на АПИ на денонощния телефон 0700 130 20.  \r\nРадослав Влахов апелира всички водачи да спазват правилата, да са по-толерантни и да не използват аварийната лента за изпреварване или по-бързо придвижване. Главен инспектор Драганов посочи, че въпреки строгите санкции – глоба от 1000 лв. и лишаване от право за управление за три месеца за шофиране в аварийната лента, водачите продължават да го правят. \r\nВлахов съобщи още, че до края на седмицата ще бъде направен обстоен обход на всички заграждения по магистралите и ще бъдат обобщени резултатите. Той подчерта, че такива се правят постоянно и част от тях с по-ограничен обхват се поправят на момента. През следващата седмица ще започне отстраняването на по-сериозните пробиви от служителите на областните пътни управления и пътноподдържащите фирми.  \r\nПо повод инцидента на АМ „Тракия” с безстопанствен кон инж. Досев подчерта, че животното е излязло на магистралата през пътния възел, който е в близост до скоростното трасе и осигурява връзката с останалата пътна мрежа, а те е невъзможно да бъдат оградени. Той призова гражданите да сигнализират своевременно, а стопаните на животни да бъдат много по-отговорни, тъй като оставянето на животни край пътя без надзор застрашава пътуването на всички.", "date": "2019.05.30", "title": "АПИ: В пиковите часове през уикендите ще се спира движението на камионите над 12 тона по автомагистралите"}
{"url": "http://www.focus-news.net/news/2019/05/30/2664256/manol-genov-bsp-poveche-ot-godina-zakonat-za-vik-operatorite-nyakade-sabira-prah-da-ne-bi-ikonomicheski-interesi-da-go-darzhat-na-raftcheto.html", "text": "Повече от година Законът за ВиК операторите някъде събира прах - да не би икономически интереси да го държат на рафтчето. Това каза народният представител от ПГ на „БСП за България“ Манол Генов по време на дебатите по доклада за работата на комисията за 2018 г., предаде репортер на  Агенция „Фокус“ . Според него КЕВР е съучастник в неслучващата се ВиК реформа. Той обърна внимание на казаното от Валентин Николов от ГЕРБ, че имало съпротива за неслучващата ВиК реформа. „Г-н Николов, имам само един единствен въпрос, кой е принципалът на тези, които оказват съпротива. Кой назначава ръководните кадри в този сектор? Може би има различни икономически интереси по места тази ВиК реформа да не се случи. Години наред си говорим за нов закон за ВиК операторите. Две години вече станаха откакто започна така активно да се пропагандира този нов закон“, каза Генов. \r\nДеница КИТАНОВА", "date": "2019.05.30", "title": "Манол Генов, БСП: Повече от година Законът за ВиК операторите някъде събира прах - да не би икономически интереси да го държат на рафтчето"}
{"url": "http://www.focus-news.net/news/2019/05/30/2664260/burgas-27-godishen-motorist-e-postradal-pri-katastrofa-na-ul-hadzhi-dimitar-v-aytos.html", "text": "27-годишен моторист е пострадал при катастрофа на ул. „Хаджи Димитър“ в Айтос. Това съобщиха от  ОДМВР – Бургас . Инцидентът е станал на 29 май т.г. около 20.45 часа на айтоската улица „Хаджи Димитър“ в района на кръстовището с ул. „Панайот Хитов“. Автомобил с бургаска регистрация, управляван от 31-годишен мъж от с. Климаш, общ. Сунгурларе, не спира на пътен знак „СТОП“ и отнемайки предимството, допуска ПТП с мотоциклет с бургаска регистрация, управляван от 27-годишен мъж. Мотористът е пострадал и е със сътресение на мозъка и счупен пръст на ръката. Той е настанен за лечение в УМБАЛ – Бургас.", "date": "2019.05.30", "title": "Бургас: 27-годишен моторист е пострадал при катастрофа на ул. „Хаджи Димитър“ в Айтос"}
{"url": "http://www.focus-news.net/news/2019/05/30/2664259/zam-kmetat-todor-chobanov-shte-predlozhim-dopalnitelen-priem-v-nyakoi-detski-gradini-za-uchebnata-2019-2020-godina.html", "text": "Проектът ни за решение ни отвежда към доклад, който ще касае учебната 2019-2020 година. Ще се направи анализ градина по градина, а със следващ доклад за тези градини, в които имаме на годишна база по- ниска посещаемост ще предложим прием допълнително. Това каза пред журналисти в Столичния общински съвет зам.-кметът на София доц. д- р Тодор Чобанов, предаде репортер на  Агенция „Фокус“ . „От сега мога да кажа, че броят на тези градини няма да бъде голям. Това са само отделни случаи“, заяви той и допълни, че градините са на места, където по най- различни причини децата не посещават заниманията и броят им пада под определения в наредбата на МОН. „Наредбата отдавна е в сила. Опцията казва, че по решение на общинските съвети, където има средна посещаемост под определени прагове, може да бъдат приемани до 3 деца допълнително“, поясни Тодор Чобанов. „Няма нужда да изчисляваме броя, с който ще се увеличат децата, той е посочен. Където има под 12 деца например могат да бъдат приемани по 3 деца допълнително“, коментира зам.-кметът. „Където има средно ниска посещаемост, градината работи с пълен персонал, и кухнята също работи, е нормално да се търси уплътняване на броя на децата“, заяви Чобанов. „Да видим какво ще се случи при статистическия анализ на посещаемостта и в следващия доклад ще покажем кои са градините“, каза още той. \r\nДаяна ДЮЛГЕРОВА", "date": "2019.05.30", "title": "Зам.- кметът Тодор Чобанов: Ще предложим допълнителен прием в някои детски градини за учебната 2019-2020 година"}
{"url": "http://www.focus-news.net/news/2019/05/30/2664258/agentsiyata-po-vpisvaniyata-zapochva-optimizirane-na-sistemite-vazmozhni-sa-chastichni-spiraniya-na-elektronnite--uslugi.html", "text": "Агенцията по вписванията започва оптимизиране на системите, Възможни са частични спирания на електронните ѝ услуги. Това съобщиха от пресцентъра на  Агенцията .  \r\nДо края на годината Агенцията по вписванията ще извърши поетапно действия по оптимизация на хардуера и софтуера на информационните си системи, както и въвеждане на нови функционалности. Част от тях са ангажименти по проектите за надграждане на ТРРЮЛНЦ и Имотния регистър, по Оперативна програма „Добро управление“. Всички предстоящи активности целят модернизиране и обновяване на услугите, въвеждане на нов модел за постоянно наблюдение и контрол и повишаване сигурността на работата на информационните системи на Агенцията. \r\nАгенцията по вписванията уведомява всички потребители, че като първи етап от планираното оптимизиране, в периода  от 15.00 ч. до 18.30 ч. на 1 юни 2019 г., както и на 8 и 9 юни 2019 г. и 15 и 16 юни 2019 г. електронните услуги, предоставяни от Имотен регистър, Търговски регистър, Регистър БУЛСТАТ и Регистър на имуществените отношения на съпрузите няма да бъдат достъпни. \r\nПотребителите на електронните услуги, ще бъдат допълнително уведомени, на официалния сайт на Агенцията по вписванията за точното времетраене на спиранията, за датите 8 - 9 и 15 - 16 юни 2019 г. \r\nПериодите и времетраенето на процедурите, в които ще се извършват действията по оптимизация, са съобразени с очакваните натоварвания на системите. Първият етап от планираното оптимизиране е предвиден непосредствено след края на кампанията за деклариране на действителните собственици – 31 май 2019 г. и възможно най-отдалечен от пика на кампанията по подаване на годишни финансови отчети – 30 юни 2019 г.", "date": "2019.05.30", "title": "Агенцията по вписванията започва оптимизиране на системите, Възможни са частични спирания на електронните ѝ услуги"}
{"url": "http://www.focus-news.net/news/2019/05/30/2664255/pavel-shopov-ataka-dokladat-na-kevr-e-regulyaren-no-dosta-banalen.html", "text": "Докладът на КЕВР е регулярен, но доста банален. Това каза народният представите от ПГ на „Обединени патриоти“ и член на ръководството на Атака Павел Шопов по време дебатите по доклада за работата на комисията  за 2018 г., предаде репортер на  Агенция „Фокус“ . Според него хората се вълнуват дали ще се увеличи цената на тока. „Аз ви заявявам – не трябва да се увеличава, защото няма причина, а ако се увеличи, това ще бъде въпрос на несвършена работа и на приоритети, които не са осъществени. Трябва ясно и честно да си кажем, че да не се увеличават цените на енергоносителите, има някои неща, които трябва да се направят“, допълни Шопов. Според него трябва да се построи новата ядрена мощност АЕЦ „Белене“. „Дано да стане“, допълни още депутатът от „Атака“ и уточни, че това е все още под въпрос.  \r\nДеница КИТАНОВА", "date": "2019.05.30", "title": "Павел Шопов, „Атака“: Докладът на КЕВР е регулярен, но доста банален"}
{"url": "http://www.focus-news.net/news/2019/05/30/2664261/veliko-tarnovo-94-detsa-sa-vpisani-v-registara-za-osinovyavane-na-regionalna-direktsiya-sotsialno-podpomagane.html", "text": "94 деца са вписани в регистъра за осиновяване на Регионална дирекция „Социално подпомагане“ – Велико Търново. Това съобщи директорът на Дирекция „Социално подпомагане“ Анжела Досева, предаде репортер на  Радио „Фокус“ – Велико Търново . Тя посочи, че 72 от тези деца са здрави, а децата с увреждания са 22. Децата от 0 до 3 години са 10, от 3 до 7 години са 8, като 4 са с увреждания, а останалите 76 деца са над 7 години. Общият брой вписани кандидат-осиновители от област Велико Търново към момента са 48. 1449 са кандидат-осиновителите от страната, вписани в регистрите на РД „Социално подпомагане“ – Велико Търново.  \r\nПрез 2018 година са осиновени 21 деца национално и 15 деца международно. От началото на 2019 година и към момента са осиновени 7 деца национално. Няма деца, които са осиновени международно през 2019 г. \r\nНадежда КРЪСТЕВА", "date": "2019.05.30", "title": "Велико Търново: 94 деца са вписани в регистъра за осиновяване на Регионална дирекция „Социално подпомагане“"}
{"url": "http://www.focus-news.net/news/2019/05/30/2664263/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.30", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/30/2664267/veliko-tarnovo-s-nad-50-izgaryaniya-e-mazhat-padnal-ot-elektricheski-stalb-v-selo-prisovo.html", "text": "С над 50% изгаряния е мъжът, паднал от електрически стълб в село Присово, съобщиха от  МОБАЛ „Д-р Стефан Черкезов“ . Той е бил приет в Спешното отделение на Великотърновската болница вчера. При падането мъжът е бил ударен от елктроволтова дъга. В областната болница е докаран с над 50 процента изгаряния по тялото от втора и трета степен, в безсъзнание. След реанимационни действия от медицински екип на МОБАЛ “Д-р Стефан Черкезов”, е дошъл в съзнание и стабилизиран. Транспортиран е в Клиниката по изгаряния в “Пирогов”, в съзнание, в тежко състояние и с опасност за живота поради големия процент изгаряния.", "date": "2019.05.30", "title": "Велико Търново: С над 50% изгаряния е мъжът, паднал от електрически стълб в село Присово"}
{"url": "http://www.focus-news.net/news/2019/05/30/2664268/1tv-makedoniya-reka-sava-izleze-ot-koritoto-si-v-zagreb.html", "text": "Река Сава излезе от коритото си в Загреб след поройните дъждове през изминалите 48 часа, съобщават хърватските медии, предава скопският телевизионен канал  „1ТВ“ . \r\nПодготвителни мерки за защита от наводнения бяха въведени около Сава в Загреб. Същите мерки са приложени за защита от наводнения около още няколко реки в Хърватия. \r\nМестният метеорологичен институт съобщи, че се очаква валежите в четвъртък да са рекордни за месец май и предупреди, че те продължат в следващите дни. \r\nПревод и редакция:", "date": "2019.05.30", "title": "„1ТВ“ (Македония): Река Сава излезе от коритото си в Загреб"}
{"url": "http://www.focus-news.net/news/2019/05/30/2664262/kyustendil-muzikalnata-komediya-fintat-bekenbauer-shte-bade-predstavena-blagotvoritelno-v-obshtinskiya-dramatichen-teatar.html", "text": "Музикалната комедия „Финтът Бекенбауер” ще бъде представена благотворително в Кюстендил. Това съобщиха за  Радио „Фокус” – Кюстендил  от Общински драматичен театър – Кюстендил. Постановката ще бъде представена от 19.00 часа в залата на културния институт. Приходите от продажбата на билетите ще бъдат използвани за участието на Международния театрален фестивал „Приятели на България”. На входа на залага ще бъде поставена кутия за дарения за лечението на 14-годишния Теодор Велинов. Постановката е на Станислава Ризова, музиката на Артак Кулиджанян, а аранжиментът е на Мирослав Маринов. Участват актьори от София и Кюстендил. \r\nВенцеслав ИЛЧЕВ", "date": "2019.05.30", "title": "Кюстендил: Музикалната комедия „Финтът Бекенбауер” ще бъде представена благотворително в Общинския драматичен театър"}
{"url": "http://www.focus-news.net/news/2019/05/30/2664266/kyustendil-rayonniyat-sad-shte-zasedava-po-deloto-obrazuvano-po-povod-otkritite-martvi-kone-v-osogovska-planina-prez-mesets-mart-2018-g.html", "text": "Районният съд ще заседава по делото, образувано по повод откритите мъртви коне в Осоговска планина през месец март 2018 г. Това съобщиха за  Радио „Фокус” – Кюстендил  от съдебната институция. Заседанието по делото е насрочено за 14.00 часа в Районен съд – Кюстендил. Обвинението е по член 325 б, ал. 2 т. 1 от Наказателния кодекс. Този член третира извършване на престъпление от лице, което осъществява дейност или професия, свързани с отглеждането на животни – причинена смърт на гръбначни животни.  \r\nРайонна прокуратура е направила предложение обвиненото лице да бъде освободено от наказателна отговорност, спрямо него да се наложи административно наказание.  \r\nНа заседанието по делото, провело се на 13 май, стана ясно, че обвиняемият е упълномощил друг адвокат, който да го защитава в рамките на процеса, който трябва да се запознае с материалите по делото. Около 15 са вписаните свидетели, има и вещи лица, които трябва да представят своите експертизи. „Фокус” припомня , че през месец март 2018 година беше подаден сигнал за коне в Осоговска планина, които са оставени през зимния сезон на временно пасище, а някои от тях от тях бяха загинали. По случая беше образувано досъдебно производство. \r\nВенцеслав ИЛЧЕВ", "date": "2019.05.30", "title": "Кюстендил: Районният съд ще заседава по делото, образувано по повод откритите мъртви коне в Осоговска планина през месец март 2018 г."}
{"url": "http://www.focus-news.net/news/2019/05/30/2664264/kaloyan-pargov-bsp-prizovavame-stolichna-obshtina-da-izleze-pred-stolichani-i-da-kazhe-istinata-za-remonta-na-ul-graf-ignatiev.html", "text": "Призоваваме Столична община да излезе пред столичани и да каже истината за ремонта на ул. „Граф Игнатиев“. Това каза пред журналисти председателят на Градския съвет на БСП – София Калоян Паргов след редовно заседание на Столичния общински съвет (СОС), предаде репортер на  Агенция „Фокус“ . „Разбрахме с учудване, че големите закани и санкции по няколко милиони, всъщност са в хиляди или 106 хил., което не оправдава качеството на ремонта“, поясни той. Паргов попита кмета на София Йорданка Фандъкова дали така Столична община управлява проекти за милиони. „Призовавам общината преди да пристъпи към замазване на този ремонт тихомълком, да си посипе главата с пепел, да излезе пред столичани, да каже истината, да наложи конкретните санкции и корекции, защото е недопустимо да подминем така този въпрос и всички да се спъваме във фугите“, подчерта Паргов. „Ние имахме много критики по време на ремонта, че едва ли не даваме акъл как се редят плочки“, изтъка той.  \r\nДаяна ДЮЛГЕРОВА", "date": "2019.05.30", "title": "Калоян Паргов, БСП: Призоваваме Столична община да излезе пред столичани и да каже истината за ремонта на ул. „Граф Игнатиев“"}
{"url": "http://www.focus-news.net/news/2019/05/30/2664265/yeni-safak-darzhavniyat-departament-obyavi-che-iran-izteglya-hizbulla-ot-siriya-zaradi-sanktsiite-na-vashington.html", "text": "Държавният департамент на САЩ обяви, че Иран изтегля силите на „Хизбулла“ от Сирия заради натиска на Вашингтон, включително санкциите и увеличаването на военното присъствие в региона, пише електронното издание на турския ежедневник  Yeni Safak . \r\n„Нашата кампания работи. Кампанията лишава прокситата на Иран от средствата, на които разчитат, за да действат в полза на режима“, заяви говорителят на департамента Морган Ортагус по време на пресконференция. \r\n„Ще продължим да оказваме максимален натиск над иранския режим, за да го лишим от средствата за провеждане на разрушителната му външна политика“. \r\nОртагус цитира вестниците „Ню Йорк Таймс“ и „Вашингтон пост“, които съобщават, че американските санкции срещу Иран са ограничили способността на Техеран да финансира прокси групите в Близкия изток, включително „Хизбулла“. \r\n„Вашингтон пост“ заяви, че съкращенията в финансирането на \"Хизбула\" са тежки, в резултат на което бойците получават съкращения на заплатите, а много от тях са изтеглени от Сирия, където „изиграха важна роля в борбата на президента Башар Асад и осигуряването на оцеляването му“. \r\nВашингтон поднови натиска си над Иран през май, когато прекрати изключенията за страните да купуват ирански петрол без санкции, като държавният секретар Майк Помпео заяви, че целта е да се сведе иранският износ до нула. \r\nПо-рано този месец САЩ изпратиха авионосна ударна група, стратегически бомбардировачи и системи за ПВО „Пейтриът“ в Близкия Изток заради „заплаха“ от Техеран. Тръмп също така потвърди, че САЩ ще изпратят още 1500 войници в региона. \r\nПревод и редакция:", "date": "2019.05.30", "title": "Yeni Safak: Държавният департамент обяви, че Иран изтегля „Хизбулла“ от Сирия заради санкциите на Вашингтон"}
{"url": "http://www.focus-news.net/news/2019/05/30/2664271/pregled-na-mezhdunarodnite-novini-do-13-chasa-agentsiya-fokus.html", "text": "Река Сава излезе от коритото си в Загреб след поройните дъждове през изминалите 48 часа, съобщават хърватските медии, предава скопският телевизионен канал  „1ТВ“ . \r\nПодготвителни мерки за защита от наводнения бяха въведени около Сава в Загреб. Същите мерки са приложени за защита от наводнения около още няколко реки в Хърватия. \r\nМестният метеорологичен институт съобщи, че се очаква валежите в четвъртък да са рекордни за месец май и предупреди, че те продължат в следващите дни. \r\n***  Унгарската полиция в четвъртък започна криминално разследване в най-трагичния инцидент с кораб в страната, в резултат от който седмина южнокорейски туристи загинаха, а още 21 са безследно изчезнали, предава  AFP . \r\nТуристическото корабче потъна късно в сряда в река Дунав в сърцето на Будапеща. \r\n*** Президентът на Русия Владимир Путин в четвъртък внесе за разглеждане от Държавната дума проектозакон за преустановяване на действието на Договора за ликвидация на ракетите със среден и малък обсег (ДРСМО), съобщи пред журналистите председателят на долната камара на парламента Вячеслав Володин, цитиран от  ТАСС . \r\n„В течение на един час Съветът на Държавната дума ще обсъди този законопроект и ще определи сроковете за неговото разглеждане“, продължи председателят на палатата. Той обърна внимание, че в съответствие с проектозакона „на президента се предоставя правото да вземе решение за възобновяване на действието на договора“. Документът влиза в сила от момента на официалното му публикуване, уточни Володин. \r\nДоговорът между СССР и САЩ беше подписан във Вашингтон на 8 декември 1987 г. и влезе в сила на 1 юни 1988 г., под неговото действие попадат ракети с малък (от 500 до 1000 км) и среден (от 1000 до 5500 км) обсег с наземно базиране. Задълженията по договора бяха изпълнени до юни 1991 г: СССР унищожи 1846 ракети, САЩ - 846. \r\n***  В Русия са започнали да разработват перспективна противокорабна авиационна ракета, с която ще бъдат снабдени включително и изтребителите от пето поколение Су-57, заяви заместник-министърът на отбраната на страната Алексей Криворучко пред журналистите в четвъртък в хода на посещението си в предприятието участник в кооперацията по проекта – Уралското проектно-конструкторско бюро „Деталь“, предава  РИА Новости . \r\n„Сега предприятието в интерес на Министерството на отбраната се занимава с разработването на активна глава със самонасочване за перспективна противокорабна ракета, която се планира да бъде използвана включително и на самолета Су-57“, заяви той. \r\nКриворучко поясни, че в „Деталь“ е проведено съвещание, в хода на което по искане на министъра на отбраната на Русия Сергей Шойгу е обсъждан въпроса за сключване в скоро време на голям договор с корпорация „Тактическое ракетное вооружение“ (КРТВ) за покупка на цялата номенклатура от авиационни средства за поражение за Су-57. \r\nУПКБ „Деталь“ (влиза в КТРВ) произвежда компоненти, включително активни самонасочващи глави (ГСН) за противокорабни ракети и ракети клас „въздух-въздух“ за практически всички произвеждани в Русия бойни самолети и хеликоптери. Една от основните разработки на бюрото – ГСН за най-новите противокорабни ракети Х-35У, с които са оборудвани бреговите системи „Бал“. Освен това предприятието разработва перспективна радиолокационна и навигационна апратура, радиовисотометри за безпилотни летателни апарати и космически кораби. \r\nСу-57 (по-рано известен като ПАК ФА) е руски изтребител от пето поколение. За първи път излита във въздуха през 2010 година. Както съобщи по-рано ръководителят на Обединената авиоостроителна корпорация Юрий Слюсар, първата серийна партия от 12 машини трябва да бъде доставена на Военно-космическите сили на Руската Федерация през 2019 година. Комбинацията от високата маневреност и възможността за извършване на свръхзвуков полет, както и съвременната система на бордовото оборудване и ниската забележимост осигуряват превъзходството на Су-57 над конкурентите. \r\n*** На срещата на лидерите на Съюза на независимите социалдемократи (СНСД) и Партията на демократическото действие (ПДД) (най-големите партии на сърбите и бошняците в БиХ) не беше постигнато споразумение за формиране на власт на ниво Босна и Херцеговина (БиХ) Бакир Изетбегович отново е поставил условие страната да върви към интеграция в НАТО, което Милорад Додик е отказал, пише електронното издание на белградския ежедневник  „Вечерне новости“ . \r\nИначе председателстващият Президиума на БиХ Милорад Додик е предупредил, че е налице пълен застой в процеса на взимане на решения на законодателно и изпълнително равнище в БиХ и че съдебната система е попаднала в една от най-тежките си кризи. \r\nТой повтори, че сърбите са били възпрепятствани да имат легитимни представители в сегашния Съвет на министрите, но „там има хора, които работят за своите интереси и наставници, а не за сръбския народ“. \r\n„Някои иска да отнеме легитимното представителство на сърбите, а този някой е бошняшкият политически елит около ПДД, който измисля истории по различни въпроси, какъвто е случаят с НАТО“, заяви Додик. \r\nТой посочи, че партията и политическата група, която води, са готови незабавно да завършат конституирането на властите на ниво БиХ, но без никакви условия и да се справят с всички въпроси в БиХ, а също и с въпроса за НАТО. Додик също така подчерта, че е необходима нова структура на правителството в БиХ за сътрудничество с НАТО, но за сътрудничество, каквото има и Сърбия. \r\n„Ще намерим начин, по който да развием сътрудничеството с НАТО, каквото има днес Сърбия и сме готови да следваме това сътрудничество, каквото има Сърбия“, повтори Додик. \r\nТой каза, че е благодарен на ЕС и ЕК за тяхната отдадена работа по пътя на БиХ към ЕС, но шансовете са пропуснати. \r\n„Това беше ясна позиция на ЕК за решаване на въпроса за формирането на властта на всички нива, но нищо не се случи“, отбеляза лидерът на босненските сърби и подчерта, че апатичната ситуация в БиХ е създадена, защото на първо място босненската политика иска да попречи на сърбите и РС да се представят легитимно на ниво БиХ, макар че Република Сръбска веднага след изборите е формирала стабилно правителство, което е започнало да изпълнява всички свои задължения. \r\nДодик отново подчерта, че Съвета на министрите трябва да се върне към функцията на помощен орган на Президиума на БиХ, както е предвидено в Конституцията. \r\n„Това би било легитимно и законно. Всичко друго се прави на базата на изманипулиран компромис, който е търсен и наложен от международната общност и сега виждаме как изглежда той“, обясни председателят на СНСД. \r\n***  Проектът за газопровода „Турски поток“ открива възможности за разширяване на сътрудничеството между Русия и България, но трябва да бъдат получени твърди гаранции от страна на Европейската комисия, че съществуващите планове няма да бъдат осуетени от Брюксел, заяви министърът на външните работи на Русия Сергей Ларвов, цитиран от  РИА Новости . \r\n„Разчитаме, че положителната динамика на политическите контакти ще послужи за разширяване на практическото сътрудничество, на първо място, в енергийната и търговско-икономическата сфери. Още повече, че потенциалът тук е много солиден. Проектът за газопровода „Турски поток“ открива широки възможности за съвместно прилагане на усилия. Продължаването му по територията на България ще укрепи енергийната сигурност на вашата страна. Предвид печалния опит от „Южен поток“, трябва да бъдат получени твърди гаранции от Европейската комисия, че съществуващите планове няма да бъдат осуетени чрез произволни решения от Брюксел“, заяви министърът в интервю пред българска медия. \r\nПроектът „Турски поток“ предполага строителството на газопровод, състоящ се от две нитки с мощност по 15,75 млрд. куб. м. всяка. Първото разклонение е предназначено за доставяне на руски газ за турските потребители, а втората – за снабдяване с газ на страните от Южна и Югоизточна Европа. Очаква се газопровода да бъде пуснат до края на 2019 година. \r\n***  Всички шестима цивилни сърби, които бяха арестувани по време на акцията на косовската полиция във вторник в Зубин Поток са освободени в сряда вечерта, съобщава местното  Радио „Контакт Плюс“ . \r\nТе са били освободени от обвинението, след като съдията в Районния съд в Косовска Митровица Лиляна Стеванович е отхвърлила искането на Прокуратурата да наложи мярка задържане под стража. \r\nРадио Контакт Плюс твърди, че съдията е преценил, че няма достатъчно доказателства от прокуратурата за продължаване на задържането на сърбите,  които са се опитали да възпрепятстват арестуването на полицаи и митнически служители в северната част на Косово. \r\n***  Петима души загинаха в резултат от падане на хеликоптер Ми-8 на Сухопътните войски на Въоръжените сили на Украйна по време на тренировъчен полет, се казва в съобщение на страницата на Сухопътните войски във „Фейсбук“, предава  ТАСС . \r\n„В резултат от авиационна катастрофа са загинали четирима членове на екипажа заедно с командира на 16-а отделна бригада на армейската авиация на Сухопътните войски на Въоръжените сили на Украйна“, се отбелязва в заявлението. \r\nАварията се е случила късно вечерта на 29 май. Хеликоптерът е паднал край село Сестрянин в Ровенска облсаст. \r\nНа мястото на разбиването на хеликоптера работят спасителни служби и правозащитни органи. Също така на мястото на произшествието е пристигнала комисия на Министерството на отбраната, Генералния щаб и командването на Сухопътните войски на ВС на Украйна. Причините за аварията се изясняват. \r\n*** Вицепремиерът, който с месеци не се е появявал на работното си място, който не успя да реши проблема с администрацията, назначена във връзка с прилагането на Охридския рамков договор и които взимат заплата с години и в същото време не ходят на работа, функционерът с най-много назначения в държавните служби, сега вече ще бъде част от Съвета, който оперативно ще ръководи разузнавателните дейности, се казва съобщение от Гражданско-демократичния съюз (ГДУ), пише електронното издание на македонския опозиционен вестник  „Вечер“  в материал, представен без редакторска намеса. \r\n„Когато всички очакваха, че Хазби Лика ще „излети“, той получи и нов пост. И внимавайте, същият този ще бъде част от органа, който ще прилага предложенията на най-висшия орган в сигурността – Съветът за национална сигурност. \r\nИ за да бъде иронията по-голяма, депутатите, които гласуваха за премахване на секретариата за прилагане на Рамковия договор и формиране на ново министерство, същите тези народни представители сега осигуриха място на Лика в Съвета за координация на разузнавателните служби. \r\nНека ви припомним, че Лика е професор по албански език и литература. Вестник „Време” от декември 2004 г. съобщи, че в Министерството на вътрешните работи е имало официална бележка, че Лика е бил известен като командир Чела по време на конфликта през 2001 г. и е един от двадесетте участници в известното клане във Вайце, където са били убити и след това разчленени или изгорени живи осем служители в спецчастите и полицията. \r\nЗа същият този Лика, докато е кмет на Тетово, Държавната сметна палата в доклада за ситуацията с бюджетните разходи за 2009 г. установи, че са изразходвани 5,3 милиона денара от бюджета, които не са в съответствие със законодателството. \r\nГрадоначалникът на Тетово Хазби Лика и председателят на Комисията за обществени поръчки в Общината и директор на тетовското обществено общинско предприятие Хайрула Хасани, с незаконно извършена процедура за изграждане на част от водоснабдителната система през 2006 г., са ощетили държавния бюджет със 157 млн. денара . \r\nМинистър-председателят не трябваше да довежда нещата до таква ситуация. В миналото ГДУ предупреждаваше за Лика и неговата неспособност и поведение. Не очаквахме оставката му, но очаквахме, че „метлата“ за него ще заиграе по-рано. \r\nИ докато премиерът и неговите съзаклятници се крият зад соцреалистически лозунги, от „Блясъка“ се носи непоносима миризма, но не всички са слепи и глухи“, казват от ГДУ. \r\n***  Правителството на австрийския канцлер Себастиан Курц, което бе свалено с вот на недоверие на 27 май, падна жертва на русофобска кампания, заяви пред журналистите в Словения министърът на външните работи на Русия Сергей Лавров, пише електронното издание  Sarajevo Times . \r\n„Русофобията сега е мода, можете да извлечете някои позитивни дивиденти от „големите братя“ и можете да обвините руснаците за всичко на принципа „много вероятно“, въведен от британския премиер Тереза Мей. Това е много модерно“, заяви Лавров. \r\n„Заслужава да се отбележи, че независимите медии на Запад, които разказаха историята, че момичето е рускиня, по-късно започнаха да говорят, че е „руско-говорящо“ и редовно споменаваха това“, отбеляза Лавров. \"Сега, когато е потвърдено, че става въпрос за студент от Босна, те не съобщават широко за това“. \r\n„И така, призовавам представителите на средствата за масово осведомяване, които са тук, да бъдат обективни и да пишат за всичко, което наистина се случва“, каза той. \r\nВ средата на май германските медии Der Spiegel и Suddeutsche Zeitung публикуваха видеозапис, показващ, че тогавашният австрийски вицеканцлер Хайнц-Кристиан Щрахе се среща с неизвестна руско-говоряща жена, за която се твърди, че е свързана с руски олигарх. В клипа те обсъдиха плановете за закупуване на популярен вестник Kronen Zeitung и медийна подкрепа за предизборната кампания на Австрийската партия на свободата преди парламентарните избори през 2017 г. По-късно Kronen Zeitung съобщи, че кадрите са били добре планирани и „руската жена“ се оказва босненска студентка. \r\nВидеото предизвика токсичен политически скандал в Австрия и Щрахе бе принуден да напусне поста си като вицеканцлер и като председател на Австрийската партия на свободата. Канцлерът и председател на Австрийската народна партия Себастиан Курц отказаха да си сътрудничат с Австрийската партия на свободата, а след това беше създадено временно правителство, състоящо се от министри от Австрийската народна партия и експерти. \r\nВпоследствие опозиционните партии в парламента отстраниха канцлера и неговото временно правителство с вот на недоверие. По-късно австрийският президент Александър Ван дер Беллен уволни кабинета начело с канцлера Курц. Той назначи министъра на финансите и заместник-канцлера Хартвиг Логер за действащ канцлер на Австрия. \r\n***  Китай обвини САЩ в „откровен икономически тероризъм“ в четвъртък, предава  AFP . \r\nДвете най-големи икономики в света не успяха да постигнат пробив в търговските преговори помежду си и напрежението продължи да се покачва, след като американският президент Доналд Тръмп наложи нови наказателни мита върху китайските стоки и постави в черния списък телекомуникационния гигант „Хуавей“. \r\n„Ние сме срещу търговската война, но не се страхуваме от нея“, заяви заместник-външният министър Жан Ханхуй на пресконференция по повод предстоящото следващата седмица посещение на китайския държавен глава Си Дзинпин в Русия. \r\n„Това предумишлено подбуждане към търговски конфликт е откровен икономически тероризъм, икономически шовинизъм и икономически тормоз“, каза Жан. \r\n\"Няма победител в търговската война\", предупреди той. \r\nКитай също отговори с увеличаване на митата, докато държавните медии предположиха, че Пекин може да спре износа на редки земни елементи в Съединените щати, лишавайки Вашингтон от ключов материал за производство на технологични продукти. \r\n\"Този търговски конфликт ще има и сериозно отрицателно въздействие върху развитието и съживяването на световната икономика“, уверен е Жан. \r\nКитай и Русия имат широк консенсус и общи интереси по въпроса за търговската война, съобщи той. \r\n\"Китай и Русия със сигурност ще засилят икономическото и търговското сътрудничество, включително сътрудничеството в различни области като икономическите и търговските инвестиции\", добави Жан. \r\n„Със сигурност ще отговорим на различни външни предизвикателства, ще направим това, което трябва да направим, ще развием икономиките си и постоянно ще подобряваме жизнения стандарт на нашите два народа“. \r\n*** Турският президент Реджеп Тайип Ердоган проведе телефонен разговор в сряда с президента на САЩ Доналд Тръмп, предава  Anadolu Agency . \r\nДиректорът за комуникациите на президента Фахретин Алтън написа в социалната мрежа „Туитър“, че Ердоган и Тръмп също обсъдиха двустранни и регионални въпроси. \r\nВашингтон е категорично против покупката на ракетите С-400 от Турция и заплашват Турция със санкции, припомня агенцията. \r\nАмерикански служители съветват Турция да закупи ракетната система „Пейтриът“, а не системата С-400 от Москва, като твърди, че тя е несъвместима със системите на НАТО. \r\nТурция отвърна, че отказът на САЩ по-рано да продаде американска ракетна система я е принудила да търси други производители, като добави, че Русия е предложила по-добра сделка, включително трансфер на технологии. \r\n***", "date": "2019.05.30", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/05/30/2664269/milka-hristova-bsp-iskame-da-stane-yasno-dali-nalozhenite-106-hil-lv-sa-edinstvenata-sanktsiya-koyato-shte-ponese-izpalnitelyat-na-remonta-na-ul-graf-ignatiev.html", "text": "Искаме да стане ясно дали наложените 106 хил. лв. са единствената санкция, която ще понесе изпълнителят на ремонта на ул. „Граф Игнатиев“. Това каза пред журналисти зам.-председателят на Столичния общински съвет Милка Христова след редовно заседание на Столичния общински съвет (СОС), предаде репортер на  Агенция „Фокус“ . „Ние бяхме едни от първите, които поставиха въпроса за това, което се случва. Тези 106 хил. лева, които бяха тиражирани в публичното пространство, не от кой да е, а от представител на Надзорното дружество, искаме да знаем дали тази санкция единствена ли е и за какво“, попита Христова. „Изпълнен ли е този проект, това е много спорно. В крайна сметка нашето искане е да се сложат картите на масата и да стане ясно за софиянци, какви санкции ще понесе строителят, за чия сметка са санкциите и дали всичко ще приключи с едни 106 хил. лв. и с едни недоволни софиянци, които  дълго време ще се „радват“ на това пред очите им“, изтъкна зам.-председателят на групата на БСП в СОС.  \r\nДаяна ДЮЛГЕРОВА", "date": "2019.05.30", "title": "Милка Христова, БСП: Искаме да стане ясно дали наложените 106 хил. лв. са единствената санкция, която ще понесе изпълнителят на ремонта на ул. „Граф Игнатиев“"}
{"url": "http://www.focus-news.net/news/2019/05/30/2664270/veliko-tarnovo-137-sa-utvardenite-priemnite-semeystva-v-oblastta-nastanenite-detsa-sa-138.html", "text": "137 са утвърдените приемните семейства в област Велико Търново. Това съобщи директорът на Дирекция „Социално подпомагане“ Анжела Досева, предаде репортер на  Радио „Фокус“ – Велико Търново . Досева посочи, че общият брой на приемните семейства, в които има деца, са 97. Настанените деца са 138. Най-много са приемните семейства в община Павликени – 37, следвани от община Велико Търново – 29, община Полски Тръмбеш – 19, община Стражица – 18, община Горна Оряховица – 15, община Елена – 11, община Свищов – 6 и община Лясковец - 2. Според Анжела Досева интересът към услугата приемни семейства през последните години се запазва. Тя посочи, че в приемните семейства в област Велико Търново се настаняват и деца, които биват изоставени в други области. „Най-често това са деца на ниво родилен дом, които биват изоставени от своите майки. Ако в нашата област има приемно семейство с профил „новородено дете“, такова може да бъде настанено от други области“, посочи Досева.  \r\nТя припомни, че приемната грижа е до навършване на пълнолетие. След това, ако семейството и детето имат достатъчно силна привързаност и възможност и занапред да живеят заедно, детето може да остане. „Има немалко случаи на приемни семейства, които имат свои биологични деца и осиновяват настаненото при тях детенце, защото се привързват към него, ако то е вписано в регистъра за осиновяване, разбира се“, допълни Анжела Досева.  \r\nТя посочи, че всеки месец служители на Дирекцията  извършват проверки на място в приемното семейство. При сигнал се предприемат навремени мерки. До момента на територията на областта само едно дете е било изведено от приемно семейство. Става въпрос за случая, при който 5-годишно дете бе с опасност за ампутация на пръстите на краката заради измръзване. В този случай приемният родител е бил заличен от списъка, а детето в последствие е било осиновено. \r\nНадежда КРЪСТЕВА", "date": "2019.05.30", "title": "Велико Търново: 137 са утвърдените приемните семейства в областта, настанените деца са 138"}
{"url": "http://www.focus-news.net/news/2019/05/30/2664272/velizara-dobreva-asotsiatsiya-balgarska-kniga-panairat-na-knigata-shte-predstavi-poveche-ot-160-izdateli-koito-shte-predlozhat-nad-10-hil-zaglaviya.html", "text": "Тазгодишният Панаир на книгата ще представи повече от 160 издатели, които ще предложат над 10 хил. заглавия в обсега на широка възрастова и жанрова група. Това каза Велизара Добрева – председател на Управителния съвет на Асоциация „Българска книга“ в интервю за  Агенция „Фокус“  по повод ежегодния Панаир на книгата. „Всеки четящ човек ще има възможност да открие своята книга и четиво“, заяви Добрева. Тя отбеляза, че организаторите на панаира са подготвили богата културна програма. „За шестте дни на изложението на сцената в Мраморно фоайе ще има над 50 литературни събития, които са от изключително разнообразен характер. Ще има срещи с автори и други участници  в създаването на книгата, като илюстратори и преводачи“, посочи председателят на Управителния съвет на Асоциация „Българска книга“. Велизара Добрева отбеляза още, че в детската част е подготвена и работнички за децата. „Включили сме и другите изкуства, като връзката между книгата и театъра, защото тя е взаимна. Илюстрацията също съпътства детската книга и този път имаме фокус върху нея и създаването на това изображение. Разнообразни са формите и е едно приятно съчетание между самото изложение, самите книги, които читателите могат да получат в разговор със издателите, и културната програма, в която могат да се срещнат с тези, които създават книгите и творят световете и историите“, каза Добрева. Тя поясни, че тази година Панаирът на книгата и Софийският международен литературен фестивал за деца и юноши са съчетани. „И двете събития, сами по себе си, имат една единствена идеална цел- да направят абсолютната връзка между читателите и създателите на книгите. В същото време те подпомагат четенето и интересът към българската книга и българското слово. Това, което е характерно за Детският литературен фестивал, е че той предлага на българските читатели едно разнообразие от активности. Най-важното е, че ние имаме и гости от чужбина, водещи автори от Норвегия, Италия и Гърция. Те ще присъстват тук, на живо. Читателите ще могат да се срещнат с тях, да поговорят, как създават своите герои, своите истории и как възниква книгата. Това е най-силният досег между читателят и книгата“, каза още тя и уточни, че това е второто издание на Детския фестивал. „С това от Асоциация „Българска книга“ искаме да покажем, че желаем да превърнем този литературен фестивал в традиция и да пребъде в следващите години. Тази година акцентите, естествено, са много, но един от най-силните моменти е съпътстващата изложба на Любен Зидаров. Една емблематична личност в българската илюстрация на детската книга. Той има над 50 години творчески живот. Има над 200 създадени илюстрации на корици за детски издания“, разказа още тя, като посочи, че тази изложба през цялото време ще бъде в Мраморно фоайе. „Тя ще покаже истинската връзка, защото детската книга не е немислима без прекрасната илюстрация“, отбеляза Добрева.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.30", "title": "Велизара Добрева, Асоциация „Българска книга“: Панаирът на книгата ще представи повече от 160 издатели, които ще предложат над 10 хил. заглавия"}
{"url": "http://www.focus-news.net/news/2019/05/30/2664275/blagoevgrad-regionalna-zdravna-inspektsiya-shte-otbelezhi-svetovniya-den-bez-tyutyunev-dim-s-initsiativa-pod-nadslov-tyutyun-i-belite-drobove.html", "text": "Регионална здравна инспекция ще отбележи Световния ден без тютюнев дим с инициатива под надслов „Тютюн и белите дробове“. Това съобщиха за  Радио „Фокус“ – Пирин  от РЗИ. По повод Световния ден е подготвена богата програма, която ще започне в 10.00 часа на 31 май. Тогава ще се състои пресконференция с участието на старши експерт Милка Данчова, психолог в отдел ПБПЗ. След това ще бъдат представени резултатите от Анкетно проучване на тема „Тютюнопушене“, извършено в ЮЗУ „Неофит Рилски“ от асистент д-р Диляна Керанова – социолог. По-късни ще бъде представена презентация на номинирания на първо място проект „Бездимните цигари – модерни, но вредни“, част от съвместната инициатива на РЗИ – Благоевград и Община Благоевград „Живей здравословно“.  \r\nВ рамките на деня ще бъде открита и Кампания „Спри сега за по-добро здраве утре“ за безплатни скринингови профилактични прегледи на активни пушачи, пасивни пушачи и пушачи на бездимни цигари в община Благоевград. По повод световния ден са подготвени и още други прояви като раздаване на информативни брошури, концерти и други. \r\nЛивия НИНОВА", "date": "2019.05.30", "title": "Благоевград: Регионална здравна инспекция ще отбележи Световния ден без тютюнев дим с инициатива под надслов „Тютюн и белите дробове“"}
{"url": "http://www.focus-news.net/news/2019/05/30/2664273/ministar-petya-avramova-osnovnata-ni-zadacha-e-da-sprem-obezlyudyavaneto-i-da-sazdadem-dobri-usloviya-za-zhivot-i-v-po-malkite-naseleni-mesta.html", "text": "Наша основна задача е да спрем обезлюдяването и да създадем добри условия за живот и в по-малките населени места. Да подобрим свързаността и възможностите за мобилност на населението. Това каза министърът на регионалното развитие и благоустройството Петя Аврамова при откриването на Международната архитектурна конференция SHARE Sofia, съобщиха от пресцентъра на  Министерство на регионалното развитие и благоустройството . \r\n„Предизвикателство пред всички, ангажирани в инвестиционния процес, е свръхурбанизацията и това се вижда не само в България“, каза още министърът и допълни, че към големите градове на Европа – както към София, продължават да прииждат все повече хора.  \r\nСпоред официалната статистика 73.7% от българите живеят в големите градове. В шест града с над 100 хил. души е съсредоточено 34.4% от населението на страната или малко над една трета от всички българи.  \r\nПланирането на развитието на градовете трябва да бъде така, че териториите да бъдат полифункционални, като в тях да има едновременно жилища, офис площи и сгради за свободното време. \r\nПред участниците във форума Петя Аврамова подчерта, че в страната се наблюдава стабилен растеж в строителството, като със средства от републиканския бюджет или по линия на европейската солидарност се обновяват градовете, подобряват се социалната и образователната инфраструктура, както и енергийната ефективност на хиляди обществени и частни сгради. Това открива нови, по-широки хоризонти пред всички участници в инвестиционния процес – проектанти, архитекти, строители. \r\nУскоряването на отчуждителните процедури с промените в Закона за държавната собственост, които Парламентът прие, също ще имат положителен резултат за инвестиционните процеси. Пред журналисти министърът коментира, че измененията ще дадат възможност по-бързо да стартират строителни дейности за важни обекти като Околовръстното на София в участъка от ж.к. „Младост“ до АМ „Тракия“ и за участъка Буховци – Белокопитово на АМ „Хемус“, който се бави вече една година, за участъците от Видин до Враца и др. \r\nВече е започнала проверката на състоянието на оградните съоръжения по магистралите, а докладът с резултатите трябва да бъде готов в понеделник. \"Издадено е разпореждане в момента, в който се констатира повредена мрежа, мантинела или оградни пана, те да бъдат незабавно възлагани и възстановяването им да стартира\", обясни министър Аврамова. \r\nПо отношение старта на тол системата министърът съобщи, че предстои среща с бранша, на която да бъдат обсъдени различни варианти за тарифите на тол таксите. Предстои да бъде свикан и Общественият съвет, конституиран с решение на Народното събрание.  \r\n„Необходима е голяма обществена подкрепа за приемането на тарифите,  обхвата и въвеждането на тол системата, защото всички в България искаме да имаме добри пътища, а заради недофинансирането на сектора има такива, които са в много лошо експлоатационно състояние“, каза Петя Аврамова.  \r\nПо повод продължаването на Националната програма за енергийна ефективност на многофамилни жилищни сгради министърът заяви, че до сега Програмата дава добри резултати за хората и облика на градовете, като общото мнение е тя да продължи и се обмислят различни варианти за това.  \r\nОбсъждат се получените предложения за промени в Закона за етажната собственост. Очаква се през есента да има готовност да бъде обявен вариант за неговата промяна.  \r\nПромени ще претърпи и Наредбата за ВиК услугите, които също предстои да бъдат обявени за обсъждане.", "date": "2019.05.30", "title": "Министър Петя Аврамова: Основната ни задача е да спрем обезлюдяването и да създадем добри условия за живот и в по-малките населени места"}
{"url": "http://www.focus-news.net/news/2019/05/30/2664204/iskren-veselinov-vmro-ne-me-iznenadvat-deystviyata-na-tsvetan-tsvetanov-ochevidno-natam-se-varveshe-zaradi-sagata-s-apartamentite.html", "text": "Не ме изненадват действията на Цветан Цветанов, защото очевидно натам се вървеше от началото на сагата с апартаментите. Това каза зам.-председателят на ПГ на \"Обединени патриоти\" и заместник-председател на ВМРО Искрен Веселинов пред журналисти в парламента във връзка с напускането на Цветан Цветанов от всички ръководни постове на ГЕРБ, предаде репортер на  Агенция \"Фокус\" . Веселинов коментира, че това не го изненадва, защото очевидно натам се е вървяло от началото на цялата сага с апартаментите. Според него идеята на премиера Бойко Борисов е да се скъса с лицата, които по една или друга причина са създали лош имидж на партията. \r\nДеница КИТАНОВА", "date": "2019.05.30", "title": "Искрен Веселинов, ВМРО: Не ме изненадват действията на Цветан Цветанов, очевидно натам се вървеше заради сагата с апартаментите"}
{"url": "http://www.focus-news.net/news/2019/05/30/2664276/sportopashka-ot-hilyadi-fenove-i-pochetni-gosti-izpratiha-niki-lauda.html", "text": "Опашка от хиляди фенове, които искат да изкажат почитта си към великия пилот на Формула 1 Ники Лауда, се образува в дъжда пред катедралата Свети Стефан във Виена. Опелото на Лауда започна още в 8 часа сутринта местно време. Освен феновете на иконата на спорта редица настоящи и бивши състезатели също отдадоха почит на Лауда. Върху ковчега на трикратния 01 шампион бе поставена и легендарната му червена каска. Победителят от Монако Люис Хамилтън и шефът на отбора Тото Волф бяха сред гостите на отслужената по-късно публична меса. Бившият съотборник на Лауда в Макларън Ален Прост прочете откъс от Стария завет, а президентът на Австрия Александър ван дер Белен и доскорошният канцлер на страната Себастиан Курц изнесоха кратки речи. Сред гостите бяха още бившият австрийски пилот Герхард Бергер, Нико Розберг, Нелсън Пикет, Жан Алези и Арнолд Шварценегер.", "date": "2019.05.30", "title": "Спорт:Опашка от хиляди фенове и почетни гости изпратиха Ники Лауда"}
{"url": "http://www.focus-news.net/news/2019/05/30/2664280/smolyan-obshtinskiyat-savet-dade-saglasie-za-otkrivane-na-uchenichesko-obshtezhitie-v-selo-shiroka-laka.html", "text": "Общински съвет – Смолян даде съгласие за откриване на ученическо общежитие в село Широка лъка, предаде репортер на  Радио „Фокус“ – Смолян . Решение бе взето с пълно мнозинство. Мотивите за необходимостта от откриване на общежитие са изложени в докладната записка, внесена от кмета на Смолян Николай Мелемов, от директора на ОУ „Никола Й. Вапцаров“ в селото Маруся Бочукова. \r\nВ тях Бочукова посочва, че училището в Широка лъка е с 200-годишна история, с богати родолюбиви традиции и собствен облик. От 2001 г. училището е член на асоциираните към ЮНЕСКО училища, наречени „лаборатории за новаторства“. В него от 14 години се организират Летни театрални академии за деца, съвместно с дом за деца „Катя Ванчева“, създадени са добри партньорства и с други образователни институции от община Смолян и страната. Значима е и връзката на основното училище с Националното училище за фолклорни изкуства в Широка лъка. В училището работят педагогически специалисти с необходимия капацитет от знания, умения и практически опит за осъществяване на образователно-възпитателен процес с даровити ученици в сферата на музиката и изобразителното изкуство. През предстоящата учебна 2019/2020 г е заложен план-прием на ученици в пети клас за даровитите деца от страната, които ще бъдат настанени в новооткритото общежитие. Неговото откриване е улеснено от обстоятелството, че в сградата на ОУ „Никола Вапцаров“ вече има подготвена, добре оборудвана и неизползваема общинска база с капацитет 12 места. Настанените в нея ученици ще имат много добри битови условия за живот и самоподготовка и ще имат възможност за продължавана на образованието си в НУФИ „Широка лъка“, в Професионална гимназия за приложни изкуства – Смолян и в други образователни институции. Новооткритото общежитие ще бъде със статут Център за подкрепа за личностно развитие и в него предстои да бъдат назначени трима специалисти. \r\nНели ГЕРГЬОВСКА", "date": "2019.05.30", "title": "Смолян: Общинският съвет даде съгласие за откриване на ученическо общежитие в село Широка лъка"}
{"url": "http://www.focus-news.net/news/2019/05/30/2664277/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nНа ГКПП „Лесово“ ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до месец август.", "date": "2019.05.30", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/05/30/2664278/reuters-vse-oshte-ne-sa-otkriti-21-dushi-ot-potanaloto-v-dunav-korabche.html", "text": "Все още липсват 21 души, след като в сряда късно вечерта туристическо корабче с южнокорейци потъна в река Дунав в сърцето на Бъдапеща, съобщиха от полицията в четвъртък,  предава  Reuters . \r\nАдриан Пал, говорител на полицията, каза на пресконференция, че туристическата лодка е потънала почти веднага след сблъсъка с голям пътнически кораб до един от дунавските мостове. Полицията е започнала криминално разследване на инцидента. \r\nОт полицията заявиха, че може да са нужни няколко дни са вдигането на лодката от дъното на реката и не могат да потвърдят или отрекат дали телата на липсващите са в корпуса му. \r\nПревод и редакция:", "date": "2019.05.30", "title": "Reuters: Все още не са открити 21 души от потъналото в Дунав корабче"}
{"url": "http://www.focus-news.net/news/2019/05/30/2664281/nikolay-stoynev-gerb-stroitelyat-na-ul-graf-ignatiev-e-sanktsioniran-za-otkloneniya-v-kachestvoto-a-ne-za-neizpalnenie-na-srokove.html", "text": "Строителят на ул. „Граф Игнатиев“ е санкциониран за отклонения в качеството, а не за неизпълнение на срокове. Това каза пред журналисти зам.- председателят на Столичния общински съвет и на групата на ГЕРБ Николай Стойнев, предаде репортер на   Агенция „Фокус“ . „Проектът за ул. „Граф Игнатиев“ е приключен в срок. Не се дължат неустойки по отношение на това изпълнение. Санкция е наложена, защото са установени отклонения. Но това са отклонения, които са в рамките на допустимите за стандартите за изпълняване на такива строителни дейности“, посочи той. „Към този момент ул. „Граф Игнатиев“ е готова за експлоатиране. По отношение на това, че има нарушения при фугите, това е констатирано. Това на практика е довело до санкция на изпълнителя“, заяви той. Попитан, дали ще бъде поправена пътната маркировка за незрящи в зоната, той отговори: „Имаме уверение, че те са поставени с всички изисквания за такава маркировка, включително и с представители на хора в неравностойно положение“, добави Стойнев.  \r\nДаяна ДЮЛГЕРОВА", "date": "2019.05.30", "title": "Николай Стойнев, ГЕРБ: Строителят на ул. „Граф Игнатиев“ е санкциониран за отклонения в качеството, а не за неизпълнение на срокове"}
{"url": "http://www.focus-news.net/news/2019/05/30/2664283/", "text": "Нова система предоставя информация на обществеността за качеството на атмосферния въздух в реално време, разработена от Изпълнителната агенция по околна среда. Това каза в интервю за предаването  „Екологичен резонанс“  на  Радио „Фокус“  Валери Серафимов, директор на дирекция „Мониторинг и оценка на околната среда“ в Изпълнителната агенция по околна среда (ИАОС). „Системата за информиране на населението за качеството на атмосферния въздух визуализира постъпващите в реално време данни от Националната автоматизирана система за мониторинг на качеството на атмосферния въздух. Тя е базирана система и е много лесна за достъп на всички граждани, които искат да се запознаят с моментното или минало качество на въздуха. Разработването на системата се наложи заради сериозния интерес на гражданите към нивото на замърсяване на въздуха. Ние бяхме подготвени и след като започнахме да изпращаме данни в реално време до Европейската агенция, реализирахме такава система и за нуждите на населението в страната“, обясни Валери Серафимов. По думите му данните предоставят информация за всички атмосферни замърсители, включително за фини прахови частици. „При данните в реално време за фините прахови частици няма норма за един час, но когато гражданинът влезе в системата и изкара данните за денонощието, може да проследи в кой час стойностите са най-високи“, каза още Валери Серафимов. Според него липсата на подобна система би могла да доведе до манипулиране на населението по отношение нивото на замърсяване на въздуха заради неправилно обработени статистически стойности. Системата е разработена в период от шест месеца от фирма, определена по Закона за обществените поръчки. „Най-иновативното е, че сме приложили индексите за оценка качеството на въздуха по отношение на фините прахови чисти, които са оцветени в различен цвят. Надявам се, че сме създали добра система за информиране на населението. След една година ще проверим колко потребители са ползвали системата и ще оценим полезността й. Има начин за преброяване на потребителите, за да имаме една положителна оценка на системата след една година“, отбеляза Валери Серафимов. \r\nЙоланда ПЕЛОВА", "date": "2019.05.30", "title": "Валери Серафимов, ИАОС: Нова система предоставя информация на обществеността за качеството на атмосферния въздух в реално време"}
{"url": "http://www.focus-news.net/news/2019/05/30/2664285/evropeyski-izbori-2019-rik-pernik-pp-gerb-pecheli-izborite-v-oblastta-s-3945-pri-obraboteni-100-sik-protokoli-v-rik.html", "text": "ПП ГЕРБ печели изборите в областта с 39.45% при обработени 100% СИК протоколи в РИК. Това показват окончателните данни за резултатите от изборите за членове на Европейския парламент, проведени на 26 май, публикувани на сайта на  РИК – Перник . Втори с 27.85% са \"БСП за България\", а на трета позиция са ПП ВМРО – Българско национално движение с 10.45%. Четвърта политическа сила за областта е ВОЛЯ – Българските родолюбци, които са били подкрепени от 3.59%. Движение за права и свободи – ДПС е получило подкрепа от 3.48% от имащите право да гласуват в Област Перник. За \"Демократична България – обединение\" (Да България и ДСБ) са  гласували 3.45%, а за КП \"Коалиция за България\" – 2.08%. На предпоследно и последно място по брой гласове в областта се нареждат ИК за Десислава Петрова Иванчева и ИК за Минчо Христов Куминев с 1.81% и 1.21%.", "date": "2019.05.30", "title": "Европейски избори 2019: РИК – Перник: ПП ГЕРБ печели изборите в областта с 39.45% при обработени 100% СИК протоколи в РИК"}
{"url": "http://www.focus-news.net/news/2019/05/30/2664274/malina-edreva-gerb-kmetat-na-sofiya-yordanka-fandakova-udarzha-polovinata-ot-garantsiyata-za-remonta-na-ul-graf-ignatiev-v-byudzheta-na-obshtinata.html", "text": "Кметът на София Йорданка Фандъкова удържа половината от гаранцията за ремонта на ул. „Граф Игнатиев“ в бюджета на общината. Това каза пред журналисти председателят на групата на ГЕРБ в Столичния общински съвет (СОС) Малина Едрева, предаде репортер на   Агенция „Фокус“ . \"Гаранцията на този ремонт е 8 години. В рамките на това време фирмата изпълнител има ангажимент да отстранява всички дефекти по извършената дейност. От една страна това е срокът. За първи път кметът на Столична община удържа половината от гаранцията в бюджета на Столична община. Няма никакъв риск, ако станат промени във фирмата, къде ще се търсят средства за ремонт” поясни тя. \"През цялото време контролът над изпълнението на дейностите беше много голям, както от граждани, така и от общински съветници и от кмета на София. Всичко, което е направено, е свързано с това да не бъде допуснато да остане някой, който не си е свършил работата“, подчерта Едрева. Според нея проверката на ремонтираната улица е установила неправилно подредени павета, но те не пречат на движението в града. „Там, където има дефектни фуги, счупени плочки и некачествено изпълнение, там изпълнителят ще си свърши работата,“ заяви тя. \r\nДаяна ДЮЛГЕРОВА", "date": "2019.05.30", "title": "Малина Едрева, ГЕРБ: Кметът на София Йорданка Фандъкова удържа половината от гаранцията за ремонта на ул. „Граф Игнатиев“ в бюджета на общината"}
{"url": "http://www.focus-news.net/news/2019/05/30/2664282/evropeyski-izbori-2019-rik-blagoevgrad-pp-gerb-pecheli-izborite-v-oblastta-s-3654-pri-obraboteni-100-sik-protokoli-v-rik.html", "text": "ПП ГЕРБ печели изборите в областта с 36.54% при обработени 100% СИК протоколи в РИК. Това показват окончателните данни за резултатите от изборите за членове на Европейския парламент, проведени на 26 май, публикувани на сайта на  РИК – Благоевград . Втори с 21.06% са \"БСП за България\", а на трета позиция са Движение за права и свободи – ДПС с 20.42%. Четвърта политическа сила за областта е ПП ВМРО – Българско национално движение с 8.37%. За \"Демократична България – обединение\" (Да България и ДСБ) са гласували 3.45% от избирателите в област Благоевград. ВОЛЯ са подкрепени от 2.62% от населението. ИК за Десислава Петрова Иванчева са получили гласове от 0.97%, ИК за Минчо Христов Куминев получават 0.85%, а Път на младите (НДСВ И Новото време) печелят 0.81% от гласовете на избирателите в област Благоевград.", "date": "2019.05.30", "title": "Европейски избори 2019: РИК – Благоевград: ПП ГЕРБ печели изборите в областта с 36.54% при обработени 100% СИК протоколи в РИК"}
{"url": "http://www.focus-news.net/news/2019/05/30/2664288/magdalena-rahova-obshtinski-savet-po-narkotichnite-veshtestva-blagoevgrad-okolo-120-uchilishta-ot-tsyalata-straha-vzeha-uchastie-v-natsionalniya-konkurs-po-preventsiya-na-narkomaniite.html", "text": "Около 120 училища от цялата страха взеха участие в Националния конкурс по превенция на наркоманиите, който организирахме. Това каза за  Радио „Фокус“ - Пирин  Магдалена Рахова, секретар на Общинския съвет по наркотичните вещества в Благоевград по повод награждаването, което се проведе днес в зала „22 септември“ по случай превенцията на наркоманиите. Тя посочи, че конкурсът е ежегоден и се провежда в две теми. „Темата за най-малките от първи до четвърти клас е: „Моят любим национален герой“. За другите две възрастови групи, които са от пети до седми клас и от осми до дванайсети клас темата е: „Човекът – свободен и независим“, каза още Магдалена Рахова. Тя добави, че децата са имали право да творят в различни области. „Те имаха свободата да изберат есе, рисунка, мултимедийна презентация. Всичко това е оценено. Творбите са над 800, а участниците са около 680. Около 125 са наградените. Те са класирани в първо, второ и трето място като има и много поощрения“, коментира Магдалена Рахова. По думите ѝ комисиите са били много затруднени в оценяването на проектите. „Благодарни сме на всички, които взеха участие в конкурса. Пожелавам късмет и успех на всички, които мислят да вземат участие в наши конкурси през следващата учебна година“, заяви Магдалена Рахова. Тя заяви, че фактите показват, че интереса към конкурса е огромен. „Имаме участници от най-отдалечени кътчета на страната като Монтана, Вършец, училища в Северна България. Също така имаме участници от Варна, Ямбол. Благодарим на училищата, които се включиха от цялата страна в конкурса“, добави Магдалена Рахова. \r\nДенис НИКИФОРОВ", "date": "2019.05.30", "title": "Магдалена Рахова, Общински съвет по наркотичните вещества - Благоевград: Около 120 училища от цялата страха взеха участие в Националния конкурс по превенция на наркоманиите"}
{"url": "http://www.focus-news.net/news/2019/05/30/2664289/zam-glavniyat-prokuror-ivan-geshev-nad-15-sa-zadarzhanite-pri-spetsializiranata-operatsiya-v-montana-i-sofiya.html", "text": "В специализираната операция до момента са задържани над 15 човека, в София и в Монтана. С лицата се работи. Това каза пред журналисти в Монтана зам. главният прокурор Иван Гешев във връзка със мащабната специализирана операция на Специализираната прокуратура и ГДБОП, предаде репортер на  Агенция „Фокус“ . „Организираната престъпна група се занимава с рекет, палежи, телесни повреди и доста други неща“, заяви Гешев. „Проведени са над 25 претърсвания на различни обекти. Иззети са наркотични вещества, различни парични суми, хладно оръжие и други доказателства, които касаят разследването“, посочи зам. главният прокурор.", "date": "2019.05.30", "title": "Зам. главният прокурор Иван Гешев: Над 15 са задържаните при специализираната операция в Монтана и София"}
{"url": "http://www.focus-news.net/news/2019/05/30/2664290/yoana-hristova-zam-kmet-na-sofiya-shte-napravim-prouchvane-za-vavezhdane-na-ohladitelna-sistema-po-spirkite-na-gradskiya-transport.html", "text": "Ще направим проучване за въвеждане на охладителна система по спирките на градския транспорт. Това каза пред журналисти заместник-кметът на Столична община Йоана Христова, предаде репортер на   Агенция „Фокус“ . Попитана дали ще бъде реализирана идеята за въвеждане на охладителна система по спирките на градския транспорт, тя отговори: „Ще направим проучване за тези възможности и когато проучването стане факт, ще се направят анализи. „Там, където има проучвания, те ще бъдат стартирани като подготовка за реализация за тази година“, добави тя. Йоана Христова припомни, че в началото на 2019 г. Столична община се е включила в глобалното споразумение за климат и енергия. Зам.-кметът на София коментира и дейностите по двете програми за подмяна на битово отопление за столицата. Тя отбеляза, че подмяната на печките няма как да се случи през зимата. „В рамките на следващите до 3 години очакваме да се подменят отоплителните инсталации на 1/3 от домакинствата, ползващи битово отопление“, поясни Христова. \r\nДаяна ДЮЛГЕРОВА", "date": "2019.05.30", "title": "Йоана Христова, зам.-кмет на София: Ще направим проучване за въвеждане на охладителна система по спирките на градския транспорт"}
{"url": "http://www.focus-news.net/news/2019/05/30/2664279/valeri-simeonov-nfsb-tsvetanov-beshe-osvoboden-sled-kato-otkasna-elektorat-ot-dps-v-smesenite-obshtini-ostavkata-mu-e-poiskana-ot-borisov.html", "text": "В нашето коалиционно семейство има някакъв друг член- задкулисен, след като Цветанов откъсна електорат от ДПС в смесените общини, той беше освободен от работа. Това каза пред журналисти лидерът на НФСБ Валери Симеонов във връзка с оттеглянето на Цветан Цветанов от ръководните постове в ГЕРБ, предаде репортер на  Агенция \"Фокус\" . \"Не ми е работа да коментирам кадрови решения на други партии. Това си е тяхно право, тяхно решение. За мен е изненада, защото аз смятам, че досегашните резултати на ГЕРБ до голяма степен се дължат на неуморната дейност на Цветанов. То не само на тези избори. Практически в цялата история на ГЕРБ Цветанов има своето място като човека, който организира структурите и извършва цялата дейност по подготовката и организацията на изборите\", заяви Симеонов. На въпрос защо Цветанов се оттегля, Валери Симеонов коментира: \"В ГЕРБ оставките по принцип са принудителни. Няма доброволно подаване на оставки. Там има оставчване. В случая става въпрос за оставка, която е поискана от Борисов. Въпросът е защо е поискана. Не съм много опитен политик, но за мен например е показателно, че след като лично Цветанов постигна много сериозни пробиви в смесените общини и откъсна доста сериозен електорат от ДПС, той беше освободен от работа. Това говори за една предполагаема връзка между Бойко Борисов и ДПС. Това всичко е в сферата на вероятностите и не е добре за България, защото в такъв случай нашето коалиционно семейство си има някакъв друг член - задкулисен\", каза още Симеонов. Той посочи, че вижда връзката между оставката на Цветанов и новозакупената ТЕЦ \"Варна\" от Ахмед Доган. Според него отстраняването на Цветанов е подозрително. На въпрос дали промените в ГЕРБ ще доведат до промяна в голямата коалиция, той посочи, че отношенията се определят от коалиционното споразумение, което е подписано от Бойко Борисов.  \r\nДеница КИТАНОВА", "date": "2019.05.30", "title": "Валери Симеонов, НФСБ: Цветанов беше освободен след като откъсна електорат от ДПС в смесените общини, оставката му е поискана от Борисов"}
{"url": "http://www.focus-news.net/news/2019/05/30/2664287/s-94-glasa-za-29-protiv-i-5-ma-vazdarzhali-se-deputatite-podkrepiha-doklada-na-kevr-za-2018-g.html", "text": "С 94 гласа „за“, 29 „против“ и 5-ма „въздържали се“ депутатите подкрепиха доклада на КЕВР за 2018 г., предаде репортер на  Агенция „Фокус“ . От доклада става ясно, че дейността на регулатора през 2018 г. е насочена към подкрепа на общите усилия на държавните институции за ускорено провеждане на реформите в българската енергетика. Основният фокус в действията на регулатора е била стимулирането на по-нататъшната либерализация на електроенергийния пазар и развитието на борсовата търговия с електроенергия, както и създаването на предпоставки за регионална свързаност на пазарите. В доклада се посочва, че през 2019 г. сред основните задачи на КЕВР ще бъде регулаторна подкрепа за продължаване на процеса на либерализация на енергийния сектор и определяне на стратегически насоки за неговото развитие в контекста на новия пакет на ЕС „Чиста енергия за всеки европеец“. След дискусията по доклада председателят на КЕВР доц. Иван Иванов коментира, че очевидно интересът към дейността на КЕВР е голям. „В немалка част от изказванията бяха застъпени въпроси, които ме накараха да мисля, че към мен се обръщате като министър на енергетиката. Част от тези въпроси засягат политиката в енергетиката, а съгласно Закона за енергетиката има ясно разписани и разграничени правомощия. Народното събрание приема законите и енергийната стратегия, която е всъщност коловозът, който трябва да следва политиката“, каза още доц. Иванов. Той посочи, че въпросът за строителството за АЕЦ „Белене“ не е свързан с КЕВР.  \r\nДеница КИТАНОВА", "date": "2019.05.30", "title": "С 94 гласа „за“, 29 „против“ и 5-ма „въздържали се“ депутатите подкрепиха доклада на КЕВР за 2018 г."}
{"url": "http://www.focus-news.net/news/2019/05/30/2664291/bdzh-podaryava-bezplatno-patuvane-na-detsata-po-sluchay-mezhdunarodniya-den-na-deteto.html", "text": "По повод Международния ден на детето БДЖ и тази година ще спази добрата си традиция и ще подари безплатно пътуване на всички български деца на възраст до 14 години. Това съобщиха от пресцентъра на  БДЖ . Младите пътници могат да се възползват от тази възможност от 00.00 часа до 24.00 часа на 1 юни във всички пътнически и бързи влакове (2-ра класа). При условие, че пътуването започва с нощен влак, който заминава преди 24.00 часа на 1 юни, безплатното пътуване важи до пристигането на влака в крайната гара на следващия ден.  \r\nНа празничния ден безплатното пътуване за децата до 14 години ще важи и за влака по маршрута Пловдив - Одрин - Пловдив. \r\nВъзрастта на децата се удостоверява с копие на акт за раждане или друг документ доказващ възрастта, както и с железопътни карти „Дете” и „Учащ”. Запазените места за всички категории влакове и спалните места се заплащат. Децата на възраст до 10 години задължително пътуват с придружител. \r\nБДЖ поздравява своите най-малки пътници с предстоящия празник – Международния ден на детето, и им пожелава щастливо детство, усмивки и весели игри през лятната ваканция!", "date": "2019.05.30", "title": "БДЖ подарява безплатно пътуване на децата по случай Международния ден на детето"}
{"url": "http://www.focus-news.net/news/2019/05/30/2664295/vitseprezidentat-iliyana-yotova-razgovarya-s-prezidenta-na-regionalniya-parlament-na-hesen.html", "text": "Вицепрезидентът Илияна Йотова разговаря с президента на регионалния парламент на Федерална провинция Хесен Борис Райн. Това съобщиха от  прессекретариата на държавния глава . Двамата обсъдиха резултатите от европейските избори и предизвикателствата пред Европейския съюз. Общо беше мнението, че не са се сбъднали най-големите страхове за победа на гласовете против Европа. „Най-лесно е да се заиграваш със страховете на хората. Тези партии започват да губят доверие, когато влязат в управлението и трябва да вземат реални решения, които зорко се следят от избирателите“, подчерта вицепрезидентът Йотова. \r\nКато слаб определи Илияна Йотова отиващия си мандат на Европейската комисия. Много от важните въпроси като миграционната политика и политиката за сигурност бяха оставени за следващия мандат. Борис Райн посочи като грешка факта, че страните от външните граници на ЕС са били оставени дълго време сами да се справят с миграционния натиск. \r\n„За ръководители на Европа са необходими смели и решителни хора, които знаят какво искат европейските граждани. Такъв човек трябва да оглави и Европейската комисия“, изтъкна Илияна Йотова. Президентът на парламента на Хесен се обяви за повече прозрачност в разговорите за европейските постове. По думите му е необходим обществен диалог по темата, а не задкулисни договорки. \r\n„По-важни от постовете са политиките“, заяви Илияна Йотова и подчерта, че трябва да се търсят балансите между Западна и Източна Европа и да се сложи край на политиката на двойните стандарти. Вицепрезидентът постави въпросите за двойните стандарти при храните и приемането на България в Шенген. \r\nИлияна Йотова и Борис Райн обсъдиха и вътрешни за България и Германия въпроси. Вицепрезидентът заяви, че Федералната република може да бъде добър партньор на нашата страна за засилване на дуалното обучение в борбата с недостига на професионално подготвени кадри. Президентът на регионалния парламент подчерта, че липсата на квалифицирана работна ръка също е проблем за Германия. Райн изтъкна, че дуалната система на обучение подпомага икономическото развитие, но в момента се наблюдава тенденцията младите хора да се стремят към академично образование, а не към професионално.", "date": "2019.05.30", "title": "Вицепрезидентът Илияна Йотова разговаря с президента на регионалния парламент на Хесен"}
{"url": "http://www.focus-news.net/news/2019/05/30/2664297/inzh-daniel-panov-kmet-na-veliko-tarnovo-obektite-renovirani-po-proekta-za-sahranena-avtentichna-gradska-sreda-shte-badat-prieti-sled-otstranyavane-na-nerednostite.html", "text": "Обектите, реновирани в рамките на проект „Привлекателна и съхранена автентична градска среда на град Велико Търново“, ще бъдат приети след отстраняване на нередностите. Това каза по време на заседание на Общински съвет – Велико Търново кметът инж. Даниел Панов. Въпросът за качеството на строително монтажните работи в старата част на града бе повдигнат от общинския съветник от групата на БСП Валерия Дончева, предаде репортер на  Радио „Фокус“ – Велико Търново . Въпросът ѝ е провокиран от сигнали на граждани, живущи в района на Самоводската чаршия, за некачествено изпълнение на ремонтните дейности. Инж. Даниел Панов посочи, че Община Велико Търново получава от строителния надзор на обекта ежемесечен доклад за хода на строително монтажните работи, както и за предоставените му от строителните фирми декларации за съответствие на вложените материали. Той посочи, че в тези документи не се съдържат данни за нарушаване на строителните правила и норми, както и за несъответствие на вложените строителни материали. Крайният срок за завършване на предвидени по проекта е 17 юли 2019 година. „Строително монтажните дейности се очаква да приключат, съгласно предвидения договор за безвъзмездна финансова помощ, в срок. След като пристъпим към приемането на обекта нередностите трябва да бъдат отстранени от фирмите. Няма как да ги приемем в това състояние. Там, където има некачествено изпълнено строителство, при приемането на обекта, задължително то ще бъде отстранено, включително и средствата, които са предвидени по безвъзмездната финансова помощ няма да бъдат изпълнени“, посочи инж. Даниел Панов. Той подчерта, че фирмата, която изпълнява строително монтажните работи, е задължена в продължение на 5 години след приключване на проекта да отстранява всички нередности. \r\nНадежда КРЪСТЕВА", "date": "2019.05.30", "title": "Инж. Даниел Панов, кмет на Велико Търново: Обектите, реновирани по проекта за съхранена автентична градска среда ще бъдат приети след отстраняване на нередностите"}
{"url": "http://www.focus-news.net/news/2019/05/30/2664292/vidin-pri-proverki-inspektsiyata-po-truda-e-ustanovila-13-dushi-rabotili-bez-sklyuchen-trudov-dogovor-prez-mesets-april.html", "text": "При проверки са установени 13 души, работили без сключен трудов договор през месец април. Това съобщиха за  Радио „Фокус“ – Видин  от Инспекцията по труда във Видин. Най-много нарушения, свързани с работа без договор, са установени в отрасъл „Строителство“ – 6 броя, и в отрасъл „Селско стопанство“ – 5 броя. \r\nПо заплащането на труда през април са констатирани 38 нарушения. След намесата на Инспекцията по труда са изплатени забавени възнаграждения в размер на 20 000 лв. Сумата на забавените възнаграждения, установени от Инспекцията, е в размер на около 36 000 лв., които се дължат от четирима работодатели. Предприети са всички мерки в рамките на компетентността на Инспекцията по труда за изплащането им. \r\nСъставените актове за установени административни нарушения по време на проверките са 23 бр. Влезлите в сила наказателни постановления през месеца са 9 бр. с общ размер на санкциите 7000 лева. \r\nАнна ЛОЗАНОВА", "date": "2019.05.30", "title": "Видин: При проверки Инспекцията по труда е установила 13 души, работили без сключен трудов договор през месец април"}
{"url": "http://www.focus-news.net/news/2019/05/30/2664293/velizara-dobreva-asotsiatsiya-balgarska-kniga-ochakvame-mezhdu-50-60-hil-posetiteli-na-panaira-na-knigata.html", "text": "Очакваме между 50- 60 хил. човека да посетят Панаира на книгата и Софийския международен литературен фестивал за деца и младежи. Това каза Велизара Добрева – председател на Управителния съвет на Асоциация „Българска книга“ в интервю за  Агенция „Фокус“  по повод ежегодния Панаир на книгата. „За самия литературен фестивал, благодарение на организацията и подкрепата на Министерството на образованието и науката, ще бъде осъществено и посещението на ученици от различни училища от София и София окръг. Така че, много читатели ще могат да се докоснат до книгата в тези 6 дни. Освен това, един от дните не е случайно избран, да бъде 1 юни- Денят на детето“, заяви тя, като отбеляза, че през този ден програмата на панаира е най-силна и фокусът е върху детската аудитория. „Намаленията от издателите са политика на самите издателства. Има различен диапазон на отстъпките и това е в зависимост от съответното издателство или изложител“, обясни Добрева. По думите й в момента българската литература е в истински подем. „Имаме много голямо жанрово разнообразие и много съвременни български автори. Естествено, имена, като Георги Господинов и други водят, но не искам да изброявам всички, защото може да изпусна някого, а това не е коректно“, посочи още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.30", "title": "Велизара Добрева, Асоциация „Българска книга“: Очакваме между 50- 60 хил. посетители на Панаира на книгата"}
{"url": "http://www.focus-news.net/news/2019/05/30/2664294/zam-ministar-atanaska-nikolova-balgariya-uchastva-aktivno-v-obshtite-mezhdunarodni-usiliya-za-smekchavane-izmeneniyata-na-klimata-i-adaptatsiya-kam-veche-nastapilite-promeni.html", "text": "България участва активно в общите международни усилия за смекчаване измененията на климата и адаптация към вече настъпилите промени. Това каза в интервю за предаването „Екологичен резонанс“ на  Радио „Фокус“  зам.-министърът на околната среда и водите Атанаска Николова. „Неведнъж съм подчертавала, че климатичните промени са неоспорим факт и последиците от тях оказват въздействие както върху различните сектори на икономиката, така и върху социалната сфера – здравеопазването, биоразнообразието, екосистемите. И в този контекст страната ни трябва ясно да си постави своите стратегически цели в по-широк времеви хоризонт, за да можем максимално да се приспособим към тези до голяма степен необратими процеси“, подчерта Атанаска Николова. По думите й България се намира в един от регионите, които са особено уязвими от изменението на климата главно чрез проявлението на т. нар. екстремни явления като бури, наводнения, горски пожари свлачища. „Това изисква действия, насочени към изграждане капацитет на обществото, институциите и бизнеса, за да сме в състояние да предприемем адекватни и добре информирани решения и да се справяме с предизвикателствата на промените в климата, но същевременно да се възползваме от възможностите, които предоставят те“, отбеляза Атанаска Николова. Ключово е интегрирането на дейностите за адаптация към изменение на климата във всички политики, осъществяване както с публични, така и с частни средства, за да има гаранция, че всяка една инвестиция е устойчива и гарантира както опазването на човешкия живот, така и благосъстоянието на обществото и е насочена към намаляване на риска от бедствия и катастрофични явления, обясни тя. Изготвена е и предстои да бъде приета от Министерски съвет Национална стратегия за адаптация и план за действие към нея, която обхваща периода до 2030 година и очертава стратегическата рамка и приоритетните направления за адаптация към изменението на климата на национално и секторно равнище. От 2014 година действа Закон за ограничаване на изменението на климата и успешно се изпълнява третият национален план за действия при изменение на климата 2013 – 2020 година. „Предприемане на действия за преход към по-устойчива на промените икономика е един от приоритетите, заложен в Националната програма за развитие на България 2020. Тези приоритети са подкрепени и финансово. Към настоящия момент 20% от всички средства по оперативните програми следва да бъдат насочени към дейности по климата за смекчаване или адаптация. В момента на европейско ниво се договаря многогодишната финансова рамка на ЕС за следващия програмен период 2021 – 2027 година, като обсъжданият към момента процент за дейности по климата е 25, а за общата селскостопанска политика този процент е 40. При преговорите с ЕП е възможно тези проценти дори да бъдат увеличени“, каза още Атанаска Николова. Тя подчерта, че програма LIFE, която е основен инструмент на ЕК за мерки по околна среда и климат, за следващия период е с увеличен бюджет - от 3,5 милиарда евро за текущия период на 5,45 милиарда евро за периода 2021 – 2027 година. \r\nЙоланда ПЕЛОВА", "date": "2019.05.30", "title": "Зам.- министър Атанаска Николова: България участва активно в общите международни усилия за смекчаване измененията на климата и адаптация към вече настъпилите промени"}
{"url": "http://www.focus-news.net/news/2019/05/30/2664299/zapochva-konkursat-za-otlichiyata-v-initsiativata-na-prezidenta-na-republika-balgariya-nagrada-dzhon-atanasov-za-2019-g.html", "text": "На 1 юни 2019 г. стартира ежегодният конкурс за Наградата „Джон Атанасов“ на Президента на Републиката. Това съобщиха от  прессекретариата на държавния глава . Конкурсът носи името на световноизвестния изобретател от български произход Джон Атанасов – създател на първия електронен цифров компютър с регенеративна памет.  \r\nОт началото на инициативата през 2003 г., Наградата „Джон Атанасов“ се връчва на изявили се в световен мащаб млади български учени и изследователи в областта на компютърните науки. Сред лауреатите на президентската награда са ръководители на изследователските центрове на водещите в света в областта на  компютърните науки научно-изследователски институти и мултинационални компании.  \r\nУчастниците в конкурса за наградата през 2019 г. ще се съревновават за отличия в следните категории:  \r\n- Награда „Джон Атанасов“ на Президента на Република България;  \r\n- Две Грамоти „Джон Атанасов – Ученици и техните преподаватели“ – първата за успехи, постигнати през годината от екип ученик-преподавател в международните олимпиади по информатика и втората за успехи, постигнати през годината от екип ученик-преподавател в международните олимпиади по информационни технологии;  \r\n- Грамота „Джон Атанасов – за проект с голям обществен принос“;  \r\n- Грамота „Джон Атанасов – за дебютен пробив в областта на компютърните технологии“.  \r\nНосителите на Наградата и Грамотите „Джон Атанасов“ се определят от жури, съставено от водещи в областта на компютърните науки учени и експерти.  \r\nКрайният срок за кандидатстване за отличията в отделните категории на Наградата „Джон Атанасов“ е 10 септември 2019 година. Правилата за всяка от категориите и необходимите документи за участие в конкурса са публикувани на сайта на президентската институция.  \r\nДопълнителна информация може да получите на тел. 02/9239393 и на е-mail: nagradajohnatanasoff@president.bg.", "date": "2019.05.30", "title": "Започва конкурсът за отличията в инициативата на Президента на Република България Награда „Джон Атанасов“ за 2019 г."}
{"url": "http://www.focus-news.net/news/2019/05/30/2664298/sofiya-v-grada-shte-se-provede-preskonferentsiya-po-povod-predstoyashtiya-xix-rok-blus-fest-tsvete-za-gosho.html", "text": "На 31 май от 11.30 часа в сградата на Столична община на ул. „Париж” 1 ще се проведе пресконференция за предстоящото издание на XIX Рок & блус фест „Цвете за Гошо”. Това съобщиха от пресцентъра на  Столична община . \r\nНа 1 юни и 2 юни в Южен парк ІІІ част на Голямата поляна откъм бул. „Гоце Делчев”, ще се проведе Рок & Блус фестивалът „Цвете за Гошо”. Фестивалът ще се проведе за деветнадесети път в памет на големия български музикант Георги Минчев, организатори са Столична община и Фондация „София Блус”. \r\nПрограмата включва:  \r\n- на 1 юни от 18.00 часа - Мечо Пух, Пързалка, Блус Трафик, Зомби бар, Докторс, ГМО - Георги Минчев Оркестра, Кокаин, Васко Кръпката и „Подуене Блус Бенд”; \r\n- на 2 юни от 17.30 часа - Александров Рагтайм Бенд, Росс’Н’Лорина, Интензивен сектор, Делта Руустърс, Темпеста & Френдс, Бараби Блус Бенд, Монолит, Бумеранг и Милена Славова. \r\nРок & Блус фестивалът „Цвете за Гошо” е част от Календара на културните събития на Столична община.", "date": "2019.05.30", "title": "София: В града ще се проведе пресконференция по повод предстоящия XIX Рок & блус фест „Цвете за Гошо”"}
{"url": "http://www.focus-news.net/news/2019/05/30/2664300/veliko-tarnovo-sportnata-ploshtadka-v-kv-kolyu-ficheto-otnovo-predizvika-skandal-sred-grazhdanite-po-vreme-na-zasedanieto-na-obshtinskiya-savet.html", "text": "Скейтбордната площадка и баскетболното игрище в кв. „Колю Фичето“ отново предизвикаха скандал сред гражданите по време на заседанието на Общински съвет – Велико Търново, предаде репортер на  Радио „Фокус“ – Велико Търново . Сесията на общинските съветници за пореден път започна с изказвания на граждани. Радостта си от решението на Върховния административен съд за запечатване на спортното съоръжение изрази един от жалбоподателите - Делян Генчев. Той посочи, че настилката на съоръженията е некачествена. По думите му самата площадка трябва да отстои на най-малко 500 метра от жилищен блок. Второто изказване беше от името на спортната общественост в града. Позицията бе представена от млад баща, който настоя съоръжението да бъде отворено. „Това е единственото място в града, където ние можем да играем баскетбол. Настилката е хлъзгава, защото там беше излят катран и боя дни след отварянето на съоръженията. Беше извършена вандалска проява и Вие, като живущ там, може би знаете кой я е извършил. Силно вярваме, че подобни съоръжения трябва да има във всеки великотърновски квартал, за да могат децата ни да запалят искрата си към спорта. Те няма да стоят празни, уверяваме Ви. Градът ни расте количествено, растат блоковете и индустриалните зони. Нека расте и качествено!”, се каза в позицията на спортната общественост пред Великотърновския общински съвет. \r\nСпортната площадка на ул. „Илия Янулов“ 3 бе изградена през 2015 година по проект „Велико Търново – зелена и достъпна Балканска столица на културния туризъм“ по ОП „Регионално развитие”. От както съществува площадката на няколко пъти е ставала жертва на вандалски прояви. \r\nНадежда КРЪСТЕВА", "date": "2019.05.30", "title": "Велико Търново: Спортната площадка в кв. „Колю Фичето“ отново предизвика скандал сред гражданите по време на заседанието на Общинския съвет"}
{"url": "http://www.focus-news.net/news/2019/05/30/2664301/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница. Преминаването се осъществява без забавяне. \r\nМария ПОПЧЕВА", "date": "2019.05.30", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/05/30/2664302/d-r-dafina-tachova-patsientite-imat-vazmozhnostta-da-smenyat-lichnite-si-lekari-ot-1-do-30-yuni.html", "text": "Пациентите имат възможността да сменят личните си лекари от 1 до 30 юни. Това каза за  Радио „Фокус“ – Пирин  д-р Дафина Тачова, председател на Районната колегия на БЛС в Благоевград. По думите ѝ процедурата за смяна на личния лекар е една и съща от въвеждането ѝ. „От 2000 г. по един и същ начин два пъти в годината пациентите могат да сменят общопрактикуващия си лекар. Това може да се случи от 1 до 30 юни и в края на годината от 1 до 31 декември“, допълни д-р Тачова. Тя коментира, че със сините здравни книжки пациентите могат да отидат при лекаря, който са си избрали и така да направят своя преизбор за нов личен лекар. „Пациентите не са длъжни да носят каквито и да е други документи. Процедурата е достатъчно свободна като позволява пациентите да нямат притеснение. Това дава възможност те да направят какъвто си искат избор“, каза още д-р Тачова. Тя заяви, че пациентите не трябва да търсят от предишния си личен лекар каквито и да е документи. „По този начин те не са поставени в неудобна ситуация. Нещата свързани с преизбора на личен лекар се случват много добре“, добави д-р Дафина Тачова. \r\nДенис НИКИФОРОВ", "date": "2019.05.30", "title": "Д-р Дафина Тачова: Пациентите имат възможността да сменят личните си лекари от 1 до 30 юни"}
{"url": "http://www.focus-news.net/news/2019/05/30/2664303/fokus-makedoniya-kruizen-korab-ot-1000-tona-potopi-turisticheskoto-korabche-v-budapeshta.html", "text": "Броят на жертвите, загинали по време на снощната катастрофа в Дунав в Будапеща, се повиши до осем душу, докато броят на изчезналите продължава да е 21 човека, предава македонският  „Фокус“ . \r\nКорабчето потъна, след като бе ударено от луксозен круизен кораб, който, според информацията на унгарските медии, тежи 1000 тона, дълъг е 135 метра и е широк 12 метра. \r\nМестните спасителни служби казват, че шансът да има оцелели сред тези, които се издирват, са малки. \r\nМеждувременно южнокорейското външно министерство заяви, че министър Канг Куанг Ва ще пристигне в Будапеща, тъй като пострадалите са южнокорейски граждани. \r\nПревод и редакция:", "date": "2019.05.30", "title": "„Фокус“ (Македония): Круизен кораб от 1000 тона потопи туристическото корабче в Будапеща"}
{"url": "http://www.focus-news.net/news/2019/05/30/2664296/tasko-ermenkov-za-doklada-na-kevr-nezavisimostta-na-edin-organ-ne-oznachava-che-ot-nego-nishto-ne-zavisi.html", "text": "Оценката на доклада на КЕВР, която даваме е лоша. Това не ни дава основание да го подкрепим. Независимостта на един орган не означава, че от него нищо не зависи. Това заяви народният представител от левицата Таско Ерменков, съобщиха от пресцентъра на  БСП . По думите му има няколко основни аргумента за лошата оценка на доклада. На първо място той отбеляза, че не се посочват съществуващи проблеми в системата и има опит да се премълчи липсата на сътрудничество между КЕВР и изпълнителната власт, особено в областта на т. нар. водна реформа. \"Допълнително все още продължават да лисват критериите, по които КЕВР ще вземе решение дали да разрешава продажбата на енергийни дружества от стратегическо значение\", каза още той. Според него не на последно място левицата няма да подкрепи доклада, защото в него не са отразени мерките, които комисията е предприела по отношение на съмненията за манипулация на продажбите на независимата енергийна борса. \"В резултат на това, в доклада липсват не само изводи, но и предложения как да бъде подобрена работата в следващите години\", добави Таско Ерменков.", "date": "2019.05.30", "title": "Таско Ерменков за доклада на КЕВР: Независимостта на един орган не означава, че от него нищо не зависи"}
{"url": "http://www.focus-news.net/news/2019/05/30/2664307/haskovo-trabi-sa-bili-otkradnati-ot-novostroyashtata-se-raketna-ploshtadka-za-borba-s-gradushkite-kray-selo-dryanovo.html", "text": "От новострояща се ракетна площадка за борба с градушките в землището на село Дряново са откраднати 33 поцинковани тръби, оставени безстопанствени и немонтирани. Това съобщиха от  ОДМВР- Хасково . Сигналът за кражбата е подаден вчера от Регионалната дирекция за борба с градушките – Хасково. Образувано е досъдебно производство.", "date": "2019.05.30", "title": "Хасково: Тръби са били откраднати от новостроящата се ракетна площадка за борба с градушките край село Дряново"}
{"url": "http://www.focus-news.net/news/2019/05/30/2664306/dobrich-uchenitsi-i-prepodavateli-sazdadoha-v-svoyata-gimnaziya-kat-posveten-na-belezhitiya-vazrozhdenets-rayko-tsonchev.html", "text": "Ученици и преподаватели създадоха в своята гимназия кът, посветен на бележития възрожденец Райко Цончев. Това каза в предаването „Добрич - Блян вихрен, понесен над степ ековита...“ на  Радио „Фокус“  Маргарита Христова, директор на Профилирана гимназия по предприемачество и туризъм „Райко Цончев“. „Този кът трябва да кажем, че стана възможен с усилията на преподавателите и на учениците. Инициативата е на ръководството и на учителя по история Надежда Иванова, която има дългогодишен опит в музейното дело. Тя успя да вдъхнови своите ученици от осми, девети и десети клас и всеки допринесе с нещо този кът да бъде реалност. Има два основни момента в него. Това е стена на Райко Цончев, където са подредени постери с информация, където всеки посетител на нашето училище може да прочете биографията, приноса на Райко Цончев. Също така има типичен музеен кът с автентични предмети от миналото. Ние сме направили възстановка всъщност на онази масичка, където Райко Цончев е шиел аби. Има го плата, има я старата въглищна на ютия, има я ножицата има я ножицата, има го аршина, има готова ушитата аба, а също така платове в стария скрин, газена лампа и така всичко онези предмети, които очертават картината на делото на трудолюбието му“, каза Маргарита Христова.  \r\nПо думите ѝ училището е пример за добри практики и новаторски подходи в преподаването. Училището се характеризира с един изключително динамичен учебен процес, който е иновативен. Доказателство за това многобройните успехи на възпитаниците на гимназията от участия в национални и международни престижни състезания и конкурси. „Ние сме едно от първите иновативни училища в България. Смея да кажа едно от най-добрите в България, поне по моя преценка, по преценка на Националната комисия за иновативно училище. Непрекъснато имаме обаждане и запитвания от училища в страната за посещения, за споделяне на добрите практики. Само две ще споделя. Първата от тях е това, че ние развиваме личностните умения на учениците и базовите им качества, т.е. има модел за личностно развитие. Той е наш, разработен методически, обоснован и смятаме, че нашите ученици, които са с много различни таланти, трябва да притежават една поредица от базови качества, които ще са им нужни в бъдеще, каквито и да са, където и да се реализират. Този модел стои в една от класните стаи пред погледа на учениците ни. Ние ги запознаваме още в самото начало с него и всичко, което правим или развиваме я като дейност, самите уроци всъщност им показват, че те работят за техния характер. Според Атанас Далчев характерът е по-рядко срещано явление от таланта, т.е. имаме дефицит на хора с характер. Това е изключително важно, защото всъщност всички учители работим в тази посока. Това осигурява единството на образователния процес“, посочи специалистът. \"Втората практика, която е изключително иновативна и често практикувана в училището, е изнесеното обучение. Една трета от учебните часове се провеждат навън, извън училище, като не става дума за  обикновени посещения на изложбени зали и музеи, а за провеждане на часове в автентична среда. Говорим за синкретично обучение. Един от най-модерните методи това е синкретизмът – обвързването на знанията по различни предмети във връзка с дадена тема“, каза още директорът на  училището. По думите ѝ подобни изнесени обучения се провеждат както в нашата страна, така и в чужбина. Само през този месец ученици от гимназията участваха в изнесени обучения в Барселона и Плиска. „Смятам, че училището трябва да бъде това, да има своя мисионерска функция. А учителите да бъдат пророци, които да отварят децата към света, към нуждите на света, за да го направят по-добър“, каза Маргарита Христова.  \r\nЖулиета НИКОЛОВА", "date": "2019.05.30", "title": "Добрич: Ученици и преподаватели създадоха в своята гимназия кът, посветен на бележития възрожденец Райко Цончев"}
{"url": "http://www.focus-news.net/news/2019/05/30/2664308/dobrich-dom-pametnik-yordan-yovkov-organizira-literaturna-sreshta-na-pokoleniyata-v-denya-na-deteto.html", "text": "Дом-паметник „Йордан Йовков“ организира литературна среща на поколенията на 1 юни. Това съобщи в предаването „Добрич - Блян вихрен, понесен над степ ековита...“ на  Радио „Фокус“  д-р Кремена Митева, главен уредник на Дом-паметник „Йордан Йовков“. „През 1994 година историческият музей в Добрич, заедно с вестник „Добруджанска трибуна“ поставя началото на един конкурс за средношколска поезия, който озаглавихме „Възкресение“, защото решихме наградите да бъдат обявявани преди великденските празници и то на Велика сряда. Не знаехме какво ще се случи, не знаехме  дали този конкурс ще просъществува, защото първоначално той беше областен и първата година участниците ни не бяха много. Но днес с удоволствие можем да кажем, че вече 25 години провеждаме конкурса „Възкресения“. Зададохме една традиция и в тази традиция включително влиза и това само и единствено на Велика сряда да обявяваме резултатите от конкурса. Остана и нашият партньор вестник „Добруджанска трибуна“.  \r\nВъв времето се появяваха и други партньори, като Дарик Радио, като литературната мрежа, Радио „Фокус“, всички, които ни помагат, за да отразяваме, това което правим. Решихме, че това е добър повод да съберем всички наградени творби на млади автори в една антологична книга сборник със средношколска поезия която озаглавихме „Възкресения“ - 25 години“, посочи тя.  \r\n„Нашето намерение е точно на първи юни в Дом-паметник „Йордан Йовков“ да съберем членове на журито през годините и участници, които имат възможност да дойдат, за да се срещнат поколенията пишещи и всеки да прочете новите си стихове, новите си текстове, това върху което работи и да си спомним началото с тези, които го помнят и да очертаем бъдещето с най-младите, които вярваме ще продължат да участват в нашия конкурс. Защото както казах, ние вече имаме поети - известната поетеса Галина Николова, Василка Вълева, Ана-Мария Коева, наши победители в изданията. Пропускам много от тях, защото нямаме информация за всички деца, тъй като от 2003 година конкурсът стана национален“, каза д-р Кремена Митева. Участниците в конкурса за поезия „Възкресения“ са много, популярен е и всяка пролет привлича таланти от далечни кътчета на България, от селца, от столицата, от различни градове. Д-р Кремена Митева изрази вяра, че всеки един от тези поетични таланти е бил поощрен в началото на своят творчески път и такава ще бъде задача и занапред, с надеждата конкурсът да просъществува поне още 25.  \r\nЖулиета НИКОЛОВА", "date": "2019.05.30", "title": "Добрич: Дом-паметник „Йордан Йовков“ организира литературна среща на поколенията в Деня на детето"}
{"url": "http://www.focus-news.net/news/2019/05/30/2664304/burgas-izlozhba-s-tvoreniya-ot-retsiklirani-materiali-shte-bade-otkrita-v-kashta-muzey-georgi-baev-na-31-may.html", "text": "Изложба с творения от рециклирани материали ще бъде открита от 19.30 часа на 31 май в къща музей „Георги Баев“ на бул. „Демокрация“. Това съобщиха от пресцентъра на  Община Бургас . В нея са включени модернистични произведения на изкуството от бургаските автори Руси Костадинов, Добрин Вътев, Огнян Петков, Симеон Шивачев, Атанас Стоянов и Божин Божинов. \r\nРиби от глави на хард дискове, муха от вентили за велосипедни гуми и гаечно „хоро“ са само някои от творбите, които гражданите могат да видят в периода 31 май – 7 юни в залите на къща „Георги Баев“. Изложбата се организира в рамките на фестивала „Рециклирай с фантазия“, организиран от Община Бургас по повод „Европейския ден на морето“ и „Зелени дни в Бургас“. \r\nВ 17.30 часа ще бъде представена голяма арт инсталация на риба от пластмасови бутилки до сърф базата в Морската градина. Неин автор е Добрин Вътев – председател на Дружеството на художниците в Бургас. \r\nПълна програма на фестивала е публикувана  .", "date": "2019.05.30", "title": "Бургас: Изложба с творения от рециклирани материали ще бъде открита в къща музей „Георги Баев“ на 31 май"}
{"url": "http://www.focus-news.net/news/2019/05/30/2664286/tass-varhovnata-rada-otkaza-da-prieme-ostavkata-na-ukrainskoto-pravitelstvo.html", "text": "Върховната Рада не прие оставката на премиера на Украйна Владимир Гройсман. Молбата на министър-председателя бе подкрепена в четвъртък от 97 депутати при необходими 226, предава  ТАСС . \r\nТова означава, че правителството ще продължи да изпълнява задълженията си в пълен състав до парламентарните избори на 21 юли. \r\nПревод и редакция:", "date": "2019.05.30", "title": "ТАСС: Върховната Рада отказа да приеме оставката на украинското правителство"}
{"url": "http://www.focus-news.net/news/2019/05/30/2664311/blagoevgrad-s-ritual-po-polagane-na-tsvetya-i-ventsi-v-grada-shte-bade-pochetena-pametta-na-velikiya-balgarski-poet-publitsist-i-revolyutsioner-hristo-botev.html", "text": "С ритуал по полагане на цветя и венци благоевградската общественост ще отбележи 143 години от смъртта на гениалния български поет, публицист и революционер Христо Ботев. Това съобщиха от пресцентъра на  Община Благоевград . На 2 юни от 10.30 часа пред бюст-паметника на Христо Ботев на площад „Народни будители“ представители на Община Благоевград, жители и гости на града ще сведат глава и ще отдадат своята почит.   \r\nВ 12.00 часа ще прозвучат сирените в памет на загиналите за свободата на България.  \r\nСирените за деня на Ботев за първи път се използват през 1948 г., когато се отбелязва 100-годишнината от рождението му. \r\nХристо Ботев е една от най-ярките личности в българската история. В Румъния той подготвя и въоръжава чета, с която да се включи в Априлското въстание. При вестта за избухването на въстанието, четниците тръгват от Гюргево към България, качвайки се на кораба „Радецки“. На 16 май 1876 година те заставят капитана да спре на българския бряг при Козлодуй и от там се отправят към Балкана. На 2 юни 1876 година в подножието на връх Вола вражески куршум пронизва Ботев при последното сражение на неговите четници във Врачанския балкан.", "date": "2019.05.30", "title": "Благоевград: С ритуал по полагане на цветя и венци в града ще бъде почетена паметта на великия български поет, публицист и революционер Христо Ботев"}
{"url": "http://www.focus-news.net/news/2019/05/30/2664312/dobrich-lyatnata-rabotilnitsa-za-vaobrazhenie-v-hudozhestvenata-galeriya-otvarya-vrati-na-3-yuni.html", "text": "Лятната работилница за въображение в Художествената галерия отваря врати на 3 юни. Това съобщи в предаването „Добрич - Блян вихрен, понесен над степ ековита...“ на  Радио „Фокус“  Милена Алджабари, художествен ръководител в галерията в Добрич. Като прелюдия към летните занимания в галерията е най-новата изложба, която е заключително събитие по проекта „Големите майстори и малките художници“ с творби на ученици. „Открихме една много приятна изложба. Тя е по проект, финансиран от Министерство на културата. В тази изложба децата имат възможност да представят това, което са направили по време на проекта, на своите родители, на своите учители, на своите съученици, които също ще имат възможност да я видят\", каза още тя. „Разнообразни бяха нашите занятия. Всяко едно от тях завършваше с произведения детски. Голямо предизвикателство беше за тях например, да направят проекти за черги от хартия. Това са едни големи черги в голям формат. Те трябваше да се разделят на няколко отбора и всеки отбор заедно да вземе решение как да изглежда дизайна на неговата черга, да постигнат съгласие и след това да го осъществят. Разбира се ние преди това им помогнахме\", добави тя. „Показахме им български черги, разказахме им как техните баби са тъкали в специални стаички на станове, бавно, внимателно, от вълнена прежда как са съчетавали багрите, как всяка е искала нейните чергите да са най-красиви. И разбира се и отборите така се постараха, всеки от тях да направи най-веселата, най-ярката, най-красивата черга. Доколко са успели, може да се види в изложбата. Но имаше голямо въодушевление и радост с това, което се получи. Изложбата грее с тези черги.   \r\nДруга част от изложбата са едни карти, които децата имаха възможността свободно да интерпретират картина от постоянната експозиция на галерията – „Жътварката“ на Владимир Димитров-Майстора. Там с цветни моливи те довършиха започнатото от картата, всеки както прецени, според собственото си чувство за красота и усещане за цветове. Също се получиха интересни рисунки. Това е само една част от изложбата обаче\", каза още Алджабари. По думите ѝ тя ще бъде в две части. „Това е първата част, в нея се представят по-малките участници от началната училищна възраст - трети и четвърти клас от добричките училища „Христо Смирненски“ и „Димитър Талев“. Във втората част от изложбата, която предстои да се открие на 5 юни от 17.00 часа, там ще имат възможност да представят изработеното по проекта по-големите ученици - от пети, шести и седми клас от Средно училище „Климент Охридски“, посочи Милена Алджабари.  По думите ѝ техните рисунки са по- различни. Децата са рисували на място в залата „Златото на Добрич“, където е била проведена и по-голямата част от дейностите по този проекти. „С нетърпение очакваме да видим как ще се получи втората част. Поканени са всички ценители, родители също, да споделят този празник за децата. Работата с децата ще продължи в лятната работилница за въображение. Работилничката е отворена  целогодишно, през лятото може да се посещава всеки делничен ден. Ще отвори врати от 3 юни и ще продължи до края на август. Няма големи промени в програмата на работилничката през летните месеци. „Опитваме се да обхванем повече теми, да има за различните деца различни занятия, но като цяло сме се насочили в няколко програми. Едната от тях е рисуването в изложбени зали. Децата рисуват през картините на майсторите, като идеята е не да направят някакво копие или да се съизмерват, а да контактуват колкото може по-дълго с картините, да ги наблюдават, да размишляват върху тях и да направят някакви интерпретации“, посочи Милена Алджабари. Тя добави, че друга част от летните занимания са в специална зала за работа с деца, където те моделират, апликират и творят по предварително зададени теми. Работилницата за въображение има своя интернет страничка. Малките творци могат да научат от нея за всички занимания които ще се проведат през лятото, да изберат онова, което ги вълнува и привлича най-много, и да се превърнат в малки художници, с незабравима ваканция. \r\nЖулиета НИКОЛОВА", "date": "2019.05.30", "title": "Добрич: Лятната работилница за въображение в Художествената галерия отваря врати на 3 юни"}
{"url": "http://www.focus-news.net/news/2019/05/30/2664314/tatyana-dacheva-bogoslov-sveta-emiliya-e-proizhozhdala-ot-bogat-blagorodnicheski-rod-no-sadbata-y-nikak-ne-bila-leka.html", "text": "Света Емилия е произхождала от богат благороднически род, но съдбата ѝ никак не била лека. Това каза за  Радио „Фокус“  Татяна Дачева, богослов от Плевен, по повод днешния ден от православния календар на св. Емилия. \"Императорът хвърлил око на имуществото на семейството и за да го отнеме, започнал да преследва родителите ѝ, накрая ги убил. Израсло като сираче, отгледано от роднини, момичето се превърнало в красавица. Само грижите на родствениците ѝ не били вече достатъчни, Емилия се нуждаела от закрилата на някой благочестив мъж. Така тя се омъжила за адвоката Василий\", разказа Татяна Дачева.  \r\nИмали 10 деца – 5 момичета и 5 момчета. \"Пет от тях са обкичени с духовна слава и святост – свети Василий Велики (архиепископ на Кесария Кападокийска, вселенски учител), преподобна Макрина (оказала силно влияние върху живота и характера на свети Василий Велики), свети Григорий, епископ Ниский, свети Петър, епископ Севастийски и дякониса Теозевия\", допълни Татяна Дачева. По думите ѝ голямо влияние върху децата в семейството оказва най-голямата дъщеря на Емилия – света Макрина. \"Чрез своите беседи тя учила майка си Емилия и баща си Василий на Божията любов и ги карала да се обърнат към чистия живот\", обясни Дачева. \r\nВиолета КРЪСТЕВА", "date": "2019.05.30", "title": "Татяна Дачева, богослов: Света Емилия е произхождала от богат благороднически род, но съдбата й никак не била лека"}
{"url": "http://www.focus-news.net/news/2019/05/30/2664313/deputati-se-vklyuchiha-v-initsiativa-v-narodnoto-sabranie-v-podkrepa-na-po-dobrata-informiranost-za-simptomite-na-mnozhestvenata-skleroza-i-neynite-skriti-proyavi.html", "text": "Председателят на Народното събрание Цвета Караянчева, председателят на Комисията по здравеопазването Даниела Дариткова, народни представители и гости на парламента се включиха в инициатива в подкрепа на по-добрата информираност за симптомите на множествената склероза и нейните скрити прояви. Това съобщиха от пресцентъра на  Народното събрание . По повод Световния ден на множествената склероза – 30 май, в парламента бяха представени материали за превенция и ранна диагностика на множествената склероза. Инициативата е под патронажа на Комисията по здравеопазването, която организира в рамките на днешното си заседание дискусия на тема „Моята невидима МС“.  \r\nМножествената склероза е едно от най-често срещаните автоимунни заболявания на централната нервна система, засягащо предимно млади хора в активна възраст между 15 и 50 години. Причината за възникване на заболяването все още не е известна, като лечението е насочено предимно към предотвратяване на трайната инвалидизация и възстановяване на функциите след пристъп, както и превенция на нови пристъпи. По данни на невролозите болните от МС в България са около 7000 и всяка година диагнозата се поставя за пръв път при нови 160 души.  \r\nТазгодишната кампания за отбелязване на Световния ден на множествената склероза е под наслов „Моята невидима МС\", а основното ѝ послание е „Не е нужно да виждаш симптомите ми, за да повярваш, че ги има\". Основна цел на кампанията е да се повиши информираността за множествената склероза, за съвременните постижения на медицинската наука и практика в областта на превенцията, ранната диагностика, лечението и рехабилитацията на хората с множествена склероза в България.", "date": "2019.05.30", "title": "Депутати се включиха в инициатива в Народното събрание в подкрепа на по-добрата информираност за симптомите на множествената склероза и нейните скрити прояви"}
{"url": "http://www.focus-news.net/news/2019/05/30/2664284/aleksandar-simov-bsp-otteglyaneto-na-tsvetan-tsvetanov-e-potvarzhdenie-za-vina.html", "text": "Оттеглянето на Цветан Цветанов е потвърждение за вина. Това каза народният представител от ПГ на \"БСП за България\" Александър Симов пред журналисти във връзка с оттеглянето на Цветан Цветанов от ръководните постове в ГЕРБ, предаде репортер на   Агенция \"Фокус\" . По думите му новината не е чак толкова лоша. На въпрос дали оставката му е очаквана, Симов обясни: \"Това дали е очаквана или не, е въпрос, който не бих искал да коментирам, но е факт, че има процес на замитане на следите в ГЕРБ. Няма как да заличиш мазните отпечатъци от местопрестъплението дори на накараш Цветан Цветанов да емигрира. С неговото оттегляне \"Апартаментгейт\" не става по-малко актуален. Терасите, големи колкото футболни игрища не стават по-малко актуални, къщите за гости няма кой да ги отмени\", заяви депутатът от БСП. Според него няма как с отстраняването на Цветан Цветанов ГЕРБ да си извоюва така мечтаната прошка. \"Победата не означава прошка. Те победиха на изборите, но това не означава, че хората са забравили какво са направили\", каза още Симов.  \r\nДеница КИТАНОВА", "date": "2019.05.30", "title": "Александър Симов, БСП: Оттеглянето на Цветан Цветанов е потвърждение за вина"}
{"url": "http://www.focus-news.net/news/2019/05/30/2664316/ria-novosti-udarniyat-helikopter-ka-52-aligator-shte-bade-moderniziran-na-bazata-na-boyniya-opit-ot-siriya.html", "text": "Високата маневреност, бронираната кабина, мощното въоръжение и уникалната система за катапултиране – разузнавателно-ударният хеликоптер Ка-52 „Алигатор“ и неговият морски събрат Ка-52К „Катран“ бяха използвани успешно от руските Военно-космически сили (ВКС) в Сирия. След тестовете в реални бойни условия бе взето решение за модернизиране на машината. За това как ще бъде подобрени „Алигаторите“ – в материала на  РИА Новости . Сирийският опит \r\nЗаместник-министърът на отбраната на Русия Алексей Криворучко преди дни заяви, че се планира през 2020 да бъде сключен договор за покупката на 114 модернизирани хеликоптера Ка-52М, а първият сериен образец ще бъде създаден към 2022 година. \r\nВКС на Русия използва активно Ка-52 в Сирия от април 2016 година. Както е известно, в условията на военни действия от техниката се изстисква максимума и нерядко бойните машини се експлоатират на предела на възможностите им. Според уверенията на разработчиците, всички недостатъци, идентифицирани в този режим на използване на хеликоптера ще бъдат отчетени и отстранени при модернизацията. \r\nПо-специално, Алигаторът ще получи нови системи за захранване и откриване на цели. По искане на военните, безопасността на машината ще бъде увеличена, а освен това ще бъде повишена далекобойността на авиационните оръжия, а редица модели въоръжение ще бъдат унифицирани с тези на хеликоптерите „Ми“. \r\n„Алигаторите“ свършиха добра работа в Сирия: унищожаваха танкове, бронирана техника и жива сила на противника, провеждаха въздушно разузнаване, а освен това обезпечаваха сигурността на летището Хмеймим. Според отзивите на военните, хеликоптерът се е представил отлично и при поддръжката на тактическите десанти на сирийската армия в тила на терористите. \r\nВисоката огнева ефективност на Ка-52 е позволила на правителствените сили на Сирия да действат внезапно и бързо и практически без загуби да завземат позиции на боевиките. Ка-52 са използвани активно против терористите при освобождението на Палмира и са се представили достойно в трудните условия на планинско-пустинната местност. \r\nОсвен това в арабската република също имаше време да бъде „очукана“ и корабната версия Ка-52К „Катран“ . През ноември 2017-та „Катраните“ излетяха на бойни задачи от борда на авионосния крайцер „Адмирал Кузнецов“. Всъщност те бяха разработени за „Мистралите“, но във връзка с разтрогването на договора за доставка на френските хеликоптероносци, изпитанията на Ка-52К се провеждат на друг тип кораби от руския флот. „Катран“ се отличава от стандартния „Алигатор“ със сгъващия механизъм на витлата и носещите конзоли, които обезпечават компактността, опростявайки базирането му на корабна палуба или в трюм. Освен това, машината е оборудвана с усилени стойки на шасито, което повишава вероятността за оцеляване на екипажа при аварийно кацане или при буря. Устойчиви и маневрени \r\n„Алигаторите“ се произвеждат серийно на авиационния завод „Прогресс“ в Арсеньеве (Приморска област). Конструкторите се заемат с този проект през 90-те. За основа взимат ударният Ка-50 „Черна акула“. Хеликоптерът е предназначен за откриване и разпознаване на обекти на земята, движещи се и неподвижни наземни цели, унищожаване на бронетехника, хеликоптери и ниско летящи самолети на противника. \r\nПланерите на Ка-50 и Ка-52 са практически идентични, само носовата част е станала по-аеродинамична. За разлика от едноместната „Акула“, „Алигаторът“ се управлява от двама пилоти. И двата хеликоптера са оборудвани със система за катапултиране от странични лопатки, което само по себе си остава безпрецедентно конструкторско решение в практиката на създаване на винтокрила техника. \r\nДруга особеност на „Алигатора“ е, че носещите му перки са на една ос. Тази система е по-сложна от традиционната едновитлова, но дава редица важни преимущества. Руските хеликоптери са уникални. Тази конструкция не се използва на Запад, защото там нямат нужния опит и знания. Съосните хеликоптери могат да носят повече полезен товар, а габаритите им са съществено по-малки. Тези машини са много по-маневрени, в полета не възникват допълнителни люшкания, височината, до която достигат, е по-голяма. \r\n„Алигаторите“ са устойчиви на страничен вятър и сложни метеорологични условия, могат да изпълняват сложни маневри и да летят напред дори странично. Освен това, съосните хеликоптери са по устойчиви на бойното поле. В една от операциите в Чечня Ка-50 е стигнал до базата след попадение на снаряд на терористите във винта. След това повреденият елемент просто е отрязан и заменен с нов. \r\nВ продължение на няколко години само един Ка-52 беше загубен в Сирия. Хеликоптерът се разби на 7 май 2018 г. по време на редовен полет над източните райони на страната. Двамата пилоти умряха. Руското министерство на отбраната съобщи, че причината за инцидента е техническа неизправност, а не огнево въздействие от земята. По суша и въздух \r\nВъоръжението на Ка-52 е стандартно за повечето руски ударни хеликоптери: едноцевно 30-мм автоматично оръдие 2А42, различни видове неуправляеми ракети. Отдолу може да се закачат до 500-килограмови бомби, запалителни резервоари, лазерни ракети въздух-земя и ракети „Игла“ въздух-въздух. Общото бойно натоварване е почти два тона. \r\nВ арсенала на „Алигатора“ има и противотанкови ракети „Вихрь“, разработени специално за техниката на Камов. Те се слагат по шест броя в блок. Отличават се с много високата си скорост – до 610 метра в секунда, ракетата изминава четири километра за по-малко от 10 секунди. Тази система е предназначена за унищожаване на бронирана техника и въздушни цели с ниска скорост. Ракетата е с маса от около 10 килограма и пробива всяка броня с дебелина до 1 метър. Насочването се осъществява с помощта на обзорно-прицелни системи „Шквал“ на дистанция до 10 километра. \r\nКато част от модернизацията, въоръжението на „Алигаторите“ ще бъде унифицирано с това на хеликоптерите от марка „Ми“. Вероятно става въпрос за ударните машини Ми-28Н „Ночной охотник“, Ми-35М и Ми-8АМТШ „Терминатор“ – Министерството на отбраната поставя основния акцент на армейската акция именно на тях. Унификацията ще подобри значително бойните възможности на хеликоптерите Ка и Ми. \r\nТака или иначе, руските конструктори вече успяха да направят много успешна машина, която заобичаха и в армията. А предстоящата модернизация ще изведе Ка-52 на още по-високо ниво. За успеха на модела говорят и темповете на постъпването на тези хеликоптери във ВКС на Русия. Днес на въоръжение има повече от 100 „Алигатора“ и техният брой във войската продължава да расте. \r\nПревод и редакция:", "date": "2019.05.30", "title": "РИА Новости: Ударният хеликоптер Ка-52 „Алигатор“ ще бъде модернизиран на базата на бойния опит от Сирия"}
{"url": "http://www.focus-news.net/news/2019/05/30/2664315/veliko-tarnovo-aktsiya-za-spasyavane-na-kestenite-se-provede-v-pavlikeni.html", "text": "200 капана за улавяне на листоминиращ молец бяха поставени на кестените в град Павликени. Акция за спасяване на дърветата е съвместна инициатива на учениците от Професионалната гимназия по аграрни технологии „Цанко Церковски“ и Община Павликени, съобщиха от  Общината . Кестените са най-разпространеният растителен вид в зелените площи на града. Над 400 дървета има в Павликени и те са сериозно застрашени от опасното насекомо. Затова всяка година Община Павликени полага усилия за спасяването им. \r\nПрез миналата година беше изпробван иновативен метод с впръскване на специален швейцарски биоцид в ствола на дървото. \r\nСега учениците от паралелката „Озеленяване“, които са със специални образователни потребности, са изработили капаните за листоминиращия молец. Феромоните за тези капани са закупени със средства от общинския бюджет като част от дейностите за спасяване на кестените. \r\nПървите капани бяха поставени на дърветата на площад „Свобода“ от учениците от специалност „Механизация на селското производство“.", "date": "2019.05.30", "title": "Велико Търново: Акция за спасяване на кестените се проведе в Павликени"}
{"url": "http://www.focus-news.net/news/2019/05/30/2664309/evropeyski-izbori-2019-mariya-gabriel-poluchi-nay-mnogo-preferentsii-na-evrovota-sergey-stanishev-stana-vtori-v-evrolistata-na-bsp.html", "text": "Мария Габриел получи най-много преференции на евровота, Сергей Станишев стана втори в евролистата на БСП. Това показват данните от  решение на ЦИК . С най-много преференции в листата на  ГЕРБ  е Мария Габриел - 82 536, което е 13,59% от пуснатите бюлетини за партията. След нея е Лиляна Павлова с 27 313 гласа, или 4.50%. \r\nПри  БСП  с най-много преференции е Елена Йончева със 82 009 гласа - или 17,3% от бюлетините. След нея е четвъртият в листата Сергей Станишев, който е получил 30 268 гласа – или 6.38%.  \r\nВ гласуването за  ДПС  водачът на листата Мустафа Карадайъ получава 12 007 или 3,71%. Втори е Делян Пеевски с 6 306 гласа (1.95%). \r\nВ листата на  ВМРО – БНД  с най-много преференции е Ангел Джамбазки с 49 109 гласа (34,14%), следван от Андрей Слабаков с 9 425 преференции (6,55%).  \r\nВ листата на  \"Демократична България\"  на първо място е Радан Кънев с 34 735 предпочитания - или 29,32% от гласовете, следван от Стефан Тафров с 13 794 гласа (11,64%). \r\nВ следващия Европейски парламент ГЕРБ ще има шестима депутати, БСП - петима, ДПС - трима, ВМРО-БДН - двама, а \"Демократична България\" - един.", "date": "2019.05.30", "title": "Европейски избори 2019: Мария Габриел получи най-много преференции на евровота, Сергей Станишев стана втори в евролистата на БСП"}
{"url": "http://www.focus-news.net/news/2019/05/30/2664317/kardzhali-oblastnata-administratsiya-shte-predostavi-bezvazmezdno-6-dka-darzhavna-zemya-v-rayona-na-park-gorubso-za-izgrazhdane-na-pomoshtni-igrishta-za-nuzhdite-na-futbolen-klub-arda.html", "text": "Областната администрация ще предостави безвъзмездно 6 дка държавна земя в района на парк „Горубсо“ за изграждане на помощни игрища за нуждите на ФК „Арда“. Това е съобщил Областният управител Никола Чанев на футболистите, които извоюваха преди един ден изкачването на тима в Първа професионална лига в България. От пресцентъра на  Областна администрация - Кърджали  съобщиха, че днес при посещението на спортистите на гости при областния управител,  новината е била посрещната с аплодисменти и президентът на клуба Петър Пешев е благодарил, след историческия успех – влизане в елитната А група. Областният управител е поел ангажимент да разговаря с министъра на младежта и спорта Красен Кралев за осигуряване на осветление на стадион „Арена Арда“ за следващия футболен сезон и е гарантирал, че ще могат да ползват и новата многофункционална спортна зала, която предстои да бъде изградена в Кърджали.", "date": "2019.05.30", "title": "Кърджали: Областната администрация ще предостави безвъзмездно 6 дка държавна земя в района на парк „Горубсо“ за изграждане на помощни игрища за нуждите на футболен клуб „Арда“"}
{"url": "http://www.focus-news.net/news/2019/05/30/2664320/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Община Асеновград е подготвила пъстра програма по повод Международния ден на детето – 1 юни. Събитията започват още от днес, а какво предстои да зарадва децата за техния празник ще ни каже Мариана Петрова, главен експерт от отдел „Култура“ в Общината. От нея ще научим и как асеновградчани ще отбележат Деня на Ботев – 2 юни. \r\nОбщинският басейн в Асеновград ще открие летен сезон ’2019 този петък, а в събота по повод Международния ден на детето най-малките посетителите ще могат да се включат в много игри и забавления. За старта на сезона и за специалните съботни изненади ще научим от Антония Стоянова, управител на Дейност „Пазари и тържища“. \r\nОлимпийският шампион Севдалин Маринов ще представи в родния си град Асеновград новата спортна истерия, наречена „текбол“ – игра, която придобива все по-голяма популярност по света и в България. Демонстрация на текбол организира местният клуб този петък от 14.00 часа пред сградата на Община Асеновград. Какво представлява играта „текбол“ и има ли почва за развитие в страната? На въпросите ни ще отговори самият Севдалин Маринов. \r\nОбщински младежки съвет - Асеновград отчете над 4500 лв. след проведени благотворителни инициативи през последните шест месеца. Структурата функционира от две години, като инициативите на младежите стават все повече и придобиват все по-голяма общественост. За проведените инициативи, за смисъла на правенето на добро, за все по-смелите прояви на съпричастност и за нуждата да се чувстваме значими, помагайки на човек в нужда, ще разговаряме с двама от представителите на Общинския младежки съвет в Асеновград – Димитър Илиев и Бисер Демерджиев. \r\nПредаването „Асеновград – Богоизбран пред портите на Родопите“ се излъчва всеки четвъртък между 16.00 и 17.00 часа. Водещ е Тони Михайлов.", "date": "2019.05.30", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/05/30/2664318/tatyana-dacheva-bogoslov-sveta-emiliya-e-osnovala-zhenski-manastir-v-pont-na-brega-na-reka-irida.html", "text": "Света Емилия  е щастлива и плодовита както никоя друга жена. Това каза за  Радио „Фокус“  Татяна Дачева, богослов от Плевен по повод днешния ден от православния календар на св. Емилия. \"След като децата напуснали родния дом, Емилия и дъщеря ѝ Макрина основали женски манастир в Понт, на брега на река Ирида, проповядвали братство и равенство. Всичко се деляло по равно между послушниците и не се правело разлика между бедняк и благородник“, разказа Татяна Дачева. По думите ѝ светицата разделила семейното имущество между децата си и освободила робите и робините, които се грижели за дома ѝ. \"Много от освободените робини се присъединили към духовния живот в обителта. Те се отрекли от света и така постепенно се образувал девическият манастир. Всички живели в смирение и любов, без гняв, без завист, без ненавист, без презрение\", каза още Татяна Дачева. \"По този начин Емилия доживяла до дълбока старост. Когато усетила, че краят ѝ наближава, дала последните си напътствия на Макрина и други хора от манастира. По нейно желание тя е погребана в малък семеен параклис при мъжа си и един от синовете ѝ. Обявена е за блажена\" допълни Татяна Дачева.  \r\nВиолета КРЪСТЕВА", "date": "2019.05.30", "title": "Татяна Дачева, богослов: Света Емилия е основала женски манастир в Понт, на брега на река Ирида"}
{"url": "http://www.focus-news.net/news/2019/05/30/2664319/ministar-neno-dimov-i-kmetat-na-burgas-dimitar-nikolov-dnes-podpisaha-dogovor-za-merki-za-podobryavane-kachestvoto-na-atmosferniya-vazduh-v-obshtinata.html", "text": "Бургас ще изпълнява мерки за по-чист въздух със средства по ОПОС \r\nМинистърът на околната среда и водите Нено Димов и кметът на Бургас Димитър Николов днес подписаха договор за мерки за подобряване качеството на атмосферния въздух в общината. Това съобщиха от пресцентъра на  Министерството на околната среда и водите . Размерът на инвестицията е 13 млн. лв., осигурени от Оперативна програма „Околна среда“ (ОПОС) 2014-2020 г. С изпълнението на проекта ще се намали количеството емисии на фини прахови частици (ФПЧ10) на територията на общината с източник битовото отопление с твърдо гориво.  \r\nПроектът ще се изпълнява на два етапа. Първият включва анализ на средата и изготвяне на визия за подхода при подмяна на горивните инсталации за битово отопление. Предвижда се създаването на Общностен център за информация и консултации на населението. През втория етап на проекта на базата на резултатите от анализа ще бъдат изпълнени същинските инвестиционни мерки за подмяна на отоплителни устройства на твърдо гориво с алтернативни източници на топлинна енергия. Срокът за изпълнение на дейностите е 54 месеца.", "date": "2019.05.30", "title": "Министър Нено Димов и кметът на Бургас Димитър Николов днес подписаха договор за мерки за подобряване качеството на атмосферния въздух в общината"}
{"url": "http://www.focus-news.net/news/2019/05/30/2664323/shumen-obvinenieto-vazrazi-sreshtu-napravenite-iskaniya-na-zashtitata-po-deloto-hitrino.html", "text": "Обвинението възрази срещу направените искания на защитата по делото Хитрино, предаде репортер на  Радио Фокус - Шумен . Относно писмените изложения на Лука Паиш и Хенрик Амосер, прокурор Маргарита Георгиева посочи, че те нямат характер на процесуален документ. Двамата нямат преки и непосредствени възприятия върху произшествието, били са за кратък период на оглед на мястото на инцидента, ползвали са снимков материал, фокусирали са се основно върху стрелка 5, но не и върху останалите елементи от инфраструктурата, данните са непълни и не са обективно проверени - това аргументите във връзка с това, че писмените изложения на двамата нямат правна меродавност. \"Относно двете експертизи пред граждански състави на Софийски съд, бе посочено, че са процесуални документи по друго дело, неназначавани по настоящия процес и небазирани на доказателства, събрани по него, което ги прави негодни. Необосновано и неоснователно е и искането на графологическа експертиза\", посочи Маргарита Георгиева и възрази срещу назначаването ѝ. По думите и не е ясно какво се спори в посочените протоколи. Маргарита Георгиева заяви, че по делото са налице нееднозначни и категорични отговори относно причината за жп катастрофата - високата скорост на подвижния състав, както и че стрелка 5 е била годна. Тя посочи, че няма необходимост от нова комплексна експертиза. Съдът се оттегли за кратка почивка. Заседанието ще продължи в 15.20 часа. \r\nИвелина ИВАНОВА", "date": "2019.05.30", "title": "Шумен: Обвинението възрази срещу направените искания на защитата по делото Хитрино"}
{"url": "http://www.focus-news.net/news/2019/05/30/2664321/dobrich-mezhdunarodniyat-festival-na-animatsionniya-film-zlaten-kuker-shte-gostuva-v-grada-s-podkrepata-na-obshtinata.html", "text": "Международният фестивал на анимационния филм „Златен кукер“ гостува в Добрич с подкрепата на Община град Добрич. Това съобщи в предаването „Добрич - Блян вихрен, понесен над степ ековита...“ на  Радио „Фокус“  Ася Георгиева, главен експерт в отдел „Култура“ на Общината. „Празникът на децата - 1 юни, в Добрич е рамкиран от три фестивала\", посочи специалистът. Едното събитие е Международният фестивал на анимационния филм „Златен кукер“. Традиционният Фестивал на талантите се организира за осми пореден път и е с модули: „Бъди активен с Пауър Джъмп!“, настолни игри, демонстрация на радиоуправляеми и летящи модели, Face painting, детски игри с актьора Красимир Демиров. Третият фестивал е на Асоциацията на земеделските производители в България. Той предлага много образователни игри, ателиета и забавления за децата с аниматорите от Парти агенцията „Нещо по така“.  \r\n„Разбира се вътре в тази рамка има и много други разнообразни и интересни събития за децата на града с развлекателен, спортен, арт и познавателен характер. Всеки, който прояви интерес може да намери програмата на празника на сайта или Фейсбук страницата на Община град Добрич. Нещо ново за града ни е гостуването на пътуващия Международния фестивал на анимационния филм „Златен кукер“, който стартира дейността си през 2010 г. и е първият фестивал на изкуството на анимационните филми в България от новия век. Провежда се всяка пролет през май и е едно от най-атрактивните културни събития в България както за възрастни, така и за деца\", посочи тя. По думите ѝ организатори на фестивала са филмовото анимационно студио „Анимарт“ ЕООД и Българската асоциация на независимите художници и аниматори, която носи името на легендарния Пройко Пройков. „Създател и директор на Асоциацията, както и на Фестивала е Надежда Славова, аниматор, режисьор и сценарист на множество анимационни филми. Съвсем наскоро асоциацията беше гост на града. В Художествена галерия – Добрич беше открита изложба по повод 100 години от нейното създаване. На откриването на изложбата присъства и Николай Михайлов, директор Международни отношения на БАНХА и организатор на филмовото предизвикателство „Красив Добрич“. Тазгодишното издание на Международния фестивал на анимационния филм „Златен кукер“ се проведе в София в периода 7 – 12 май. Това издание е юбилейно – десето. Мотото е „Чрез изкуство и образование към един по-добър свят“, каза още Ася Георгиева. Тя добави, че то се провежда под патронажа на Министерството на образованието и науката.  \r\n„В конкурсната програма на фестивала тази година са участвали 1721 филми от 96 страни. По мнение на организаторите, а ние сега ще имаме удоволствието да се убедим в това, филмите са много свежи и направени много професионално. Продукцията на младите хора, т. е. студентските филми, са над 700, което е чудесно“, каза Ася Георгиева. Тя припомни някои от наградените филми: Гран При „Златен Кукер” за най-добър анимационен филм – „Откраднатата принцеса“, режисьор Олег Маламуж, Украйна, Специалната награда за български филм на името на „Пройко Пройков” – „Пеперуда и мишка“, режисьор Мира Янкова, България, награда за най-добър късометражен филм (до 10 мин.) – „Щастие“, режисьор Димитър Димитров, България и др.  \r\n„Всички знаем за славата на българската анимационна школа с нейните авторски филми, признати по световните форуми и много от тях признати и на добричка сцена, защото Добрич е град с изключителни традиции в сферата на анимационното изкуство. Тук в края на миналото столетие са се провеждали Националните прегледи на анимационните филми – осъществени са 12 издания от 1972 до 1986 г. с малки прекъсвания, разбира се. Някои от нашите съграждани, които днес са по- пораснали деца, сигурно си спомнят това изключително за града ни събитие. Та напълно нормално е днес Добрич да стане част от пътуващата програма на Международния фестивал на анимационния филм „Златен кукер“ по повод празника на детето – 1 юни. Всъщност фестивалът ще ни гостува 2 дни – на 31 май и 1 юни\", добави тя.  \r\nПо думите ѝ локацията на събитието е Градски парк „Свети Георги“ – в сградата на музея и пред сградата на музея на открито. В сградата на музея от 10.00 часа до 18.00 часа с почивка между 14.00 и 16.00 часа на 31 май и 1 юни ще бъде прожектирана селекция от анимационни филми, подходящи за малките жители на Добрич. След което ще бъде проведен майсторски клас с художник аниматор. „В случая това ще бъде Николай Михайлов аниматор, преподавател по 3D дизайн. Работи активно с образователни институции, правителствени и неправителствени организации, за популяризирането и утвърждаването на професията визуализатор, както и това младите хора в България да имат достъп до различни технологии свързани с 3Д принтиране, анимация и виртуална реалност. Децата на Добрич ще имат възможност да се запознаят с това, как се изработва анимационен филм, как се изработва анимационен герой. Надяваме се, че празникът ще бъде запомнящ се както от децата на Добрич, така и от техните родители“, каза още Ася Георгиева. \r\nЖулиета НИКОЛОВА", "date": "2019.05.30", "title": "Добрич: Международният фестивал на анимационния филм „Златен кукер“ ще гостува в града с подкрепата на Общината"}
{"url": "http://www.focus-news.net/news/2019/05/30/2664310/zoran-zaev-partnyorstvoto-ni-s-dsi-e-stabilno.html", "text": "„Партньорските отношения с ДСИ са стабилни, а доверието между мен и лидера на партията Али Ахмети е голямо“, заяви премиерът и лидер на СДСМ Зоран Заев в отговор на въпрос на журналисти, предава македонската агенция  „Макфакс“ . \r\nТой посочи, че двамата са наясно, че имат определи слаби кадри в редиците си и затова разговарят за промените, които се случват. \r\nПревод и редакция:", "date": "2019.05.30", "title": "Зоран Заев: Партньорството ни с ДСИ е стабилно"}
{"url": "http://www.focus-news.net/news/2019/05/30/2664322/sliven-aktualizatsiyata-na-byudzheta-na-obshtinata-be-prieta-dnes-na-zasedanie-na-obshtinskiya-savet.html", "text": "Актуализацията на бюджета на Общината бе приета днес на заседание на Общински съвет  – Сливен, предаде репортер на  Радио „Фокус“ – Сливен . „Една от причините за актуализацията са постъпили средства от спечеленото от Община Сливен дело на две инстанции срещу испанска компания, извършвала строителен надзор по първия воден цикъл. Други причини са свързани с разходи за ремонт на покриви на кметства, читалища, а също и изграждането на огради на гробищни паркове и осветление в пет населени места в общината. Изменението се налага и заради погасяване на стари задължения, свързани с укрепителни дейности по свлачището в село Сотиря. Очаква се средствата да бъдат възстановени на Общината от Междуведомствената комисия за възстановяване и подпомагане към Министерски съвет“, посочи кметът Стефан Радев. \r\nНа редовната си сесия днес Общинският съвет гласува и предложението да бъде удостоен със званието „Почетен гражданин на град Сливен и общината“ проф. Иван Русев, за изключителен принос за популяризиране името на град Сливен и общината. \r\nНа днешната сесия беше прието предложението за проект на Правилник за условията и реда за предоставяне на финансова помощ за новородено или осиновено дете на територията на община Сливен. \r\nПодкрепа получи и предложението, свързано с откриването на процедура за определяне на съдебни заседатели за съдебния район на Окръжния и Районния съд в Сливен и правила за провеждането ѝ. \r\nОбщинският съвет гласува и предложението да носи името „Асеновец“ новият парк по поречието на река Асеновска, който беше открит в края на октомври миналата година. \r\nСред приетите точки в дневния ред бяха и разпоредителни сделки с недвижими имоти, публична общинска собственост, отпускане на финансови средства и помощи, касаещи образованието и културата. \r\nОбщо 67 точки бяха разгледани и гласувани на днешното редовно заседание. То започна с едноминутно мълчание по повод кончината на общинския съветник Станимир Савов. Неговото място зае Кирил Киряков, който положи клетва като общински съветник.", "date": "2019.05.30", "title": "Сливен: Актуализацията на бюджета на Общината бе приета днес на заседание на Общинския съвет"}
{"url": "http://www.focus-news.net/news/2019/05/30/2664305/zapodozreniyat-za-dvoynoto-ubiystvo-v-kostenets-stoyan-zaykov-se-samoubi-sled-20-dni-izdirvane-obzor.html", "text": "Заподозреният за двойното убийство в Костенец Стоян Зайков се самоуби след 20 дни издирване. На 29 май вечерта Зайков е бил засечен от полицейски служители в района на Долна баня. Незабавно са сформирани всички екипи, участвали в Оперативния щаб за залавяне и задържане. Бил е обграден от сили на Специализирания отряд за борба с тероризма, Главните дирекции „Гранична полиция” и „Национална полиция”, Жандармерия и отряда „Кобра” при СДВР. При опит да бъде задържан е открил огън по полицаите. Те са отговорили с предупредителна стрелба. Чул се е изстрел, с който се предполага, че Зайков е отнел живота си. Директорът на ОДМВР - София ст. комисар Николай Спасов  обясни, че Зайков се е прострелял в тялото, в торса. Той уточни, че към момента не е ясно дали оръжието, с което се е самоубил, е същото, с което е извършил някое от двете убийства. „На пръв поглед оръжието е 12-и калибър. Най-вероятно самоделка. 12-и калибър оръжие не се използва от служителите на МВР“, коментира Спасов. В отговор на въпрос по колко километра на ден е минавал Зайков, той уточни: „Не мога да кажа с точност, но поне по 20 км“.   Министърът на вътрешните работи Младен Маринов  обясни, че през 20-те дни на издирване службите са провели различни оперативно- издирвателни действия, фотокапани, анализ на движението. Били са установени къщи, в които е взломял и е взимал храна. На база на този анализ са били предприети действия по отвличане на вниманието и секретни операции. Маринов обясни, че случаят ще се поеме от следовател, за да се изясни цялата фактическа обстановка, тъй като има участие на служители на МВР. „Искам да благодаря на колегите, които 20 дни не се прибираха. Бяха в гората денонощно. Доволен съм, че в крайна сметка никой от тях не пострада“, изтъкна Маринов. Той обясни, че гражданите в Костенец и околностите вече могат да си отдъхнат. В отговор на въпрос възможно ли е Стоян Зайков да е прострелян от полицейски служител, министърът посочи:„Разговарях със служителите. Според тях изстрелите не са били, за да го наранят. Очакваме експертизите“.  Главният секретар на МВР главен комисар Ивайло Иванов  уточни, че няма данни Стоян Зайков да е контактувал с някого. „Имаше информация, че се укрива в гората. Следите, които намирахме в къщите, които е разбивал, за да си набавя храна, не бяха на едно място“, коментира той. „Тактиката ни беше да създадем видими действия от една страна и постепенно свивахме обръча към Стоян Зайков“, заяви Иванов. Той обясни, че случаят не е приключил. Необходимо е тепърва да се изяснява къде точно е бил издирваният през тези 20 дни и дали е имал помагач. Агенция \"Фокус\" припомня:  43-годишният мъж беше заподозрян за убийството на 38-годишната си бивша приятелка Милена Шишкова, която бе открита в безпомощно състояние, близо до дома си на 10 май сутринта. Смъртта ѝ настъпи, вследствие на огнестрелна рана в главата. На 15 май беше намеренa и втора жертва в Костенец- 42-годишен мъж, трети братовчед на издирвания Зайков, като по тялото му също е открита огнестрелна рана, в областта на брадата. По последни данни мъжът е бил видян за последно на 14 май около 18.00 часа. Няма категорични данни и доказателства, че Зайков е автор и на второто убийство.  \r\nГлавният секретар на МВР гл. комисар Ивайло Иванов определи акцията в Костенец като безпрецедентна по мащаби. В нея бяха включени рекорден брой служители на жандармерията и Специализирания отряд за борба с тероризма, както и командировани полицаи от различни градове на Южна България.", "date": "2019.05.30", "title": "Заподозреният за двойното убийство в Костенец Стоян Зайков се самоуби след 20 дни издирване (ОБЗОР)"}
{"url": "http://www.focus-news.net/news/2019/05/30/2664327/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“ – Пирин  ще поставим акцент върху акцент върху опазването на селскостопанската продукция и назначаването на полска охрана в малките населени места. По темата ще говорим със зам.-кмета на Община Дупница Крум Милев и със Софка Скоклева, кмет на село Яхиново. В предаването ще отидем и до село Бистрица, където по инициатива на Община Дупница и местното кметство се поставят информационни табели за туристическите забележителности в района. Събеседник по темата ще бъде кметът на населеното място Кирил Огненски. От д-р Светла Петрова, ръководител на проучването на обект „Раннохристиянска базилика при средновековна църква „Св. Спас“ в село Червен брег, ще разберем каква е възможността този обект да бъде реставриран и консервиран с цел превръщането му в туристическа забележителност. \r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.05.30", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/05/30/2664329/velizara-dobreva-asotsiatsiya-balgarska-kniga-interesat-kam-literaturata-narastva.html", "text": "Интересът към литературата нараства. От началото на годината, стъпвайки върху статистиката от книготърговците, които са членове на Асоциацията, имаме 6% ръст за първите четири месеца на 2019. Това каза Велизара Добрева – председател на Управителния съвет на Асоциация „Българска книга“ в интервю за  Агенция „Фокус“  по повод ежегодния Панаир на книгата. Добрева посочи, че това означава, че българинът продължава да чете, да инвестира средства, за да закупува книги и лично време в удоволствието да чете. „Моето лично послание е един цитат, защото много по-велики хора са казвали много по-велики неща от мен: „Ако наистина обичате децата си, научете ги да четат книги““, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.30", "title": "Велизара Добрева, Асоциация „Българска книга“: Интересът към литературата нараства"}
{"url": "http://www.focus-news.net/news/2019/05/30/2664324/api-vazstanoveno-e-dvizhenieto-po-glaven-pat-e-79-v-uchastaka-mezdra-rebarkovo.html", "text": "Възстановено е движението по главен път Е-79 в участъка Мездра - Ребърково. Това съобщиха от пресцентъра на  Агенция „Пътна инфраструктура“ .", "date": "2019.05.30", "title": "АПИ: Възстановено е движението по главен път Е-79 в участъка Мездра - Ребърково"}
{"url": "http://www.focus-news.net/news/2019/05/30/2664328/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata-i-gkpp-ilinden.html", "text": "Без проблеми се осъществява преминаването на автомобили през ГКПП „Кулата“ и ГКПП „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Златарево“ и „Станке Лисчково“ движението също се извършва без забавяния. \r\nЛивия НИНОВА", "date": "2019.05.30", "title": "Благоевград: Без проблеми се осъществява преминаването на автомобили през ГКПП „Кулата“ и ГКПП „Илинден“"}
{"url": "http://www.focus-news.net/news/2019/05/30/2664331/kyustendil-v-grada-zapochna-izgrazhdaneto-na-tsentar-za-rabota-s-detsa-na-ulitsata.html", "text": "В града започна изграждането на Център за работа с деца на улицата, предаде репортер на  Радио „Фокус” – Кюстендил . Новият социален център ще бъде изграден върху общински имот в града. Той е по проект, финансиран от Оперативна програма „Региони в растеж”. На церемонията по първа копка присъстваха представители на Община Кюстендил, Областна администрация, Регионална дирекция „Социални дейности” и други. Според ръководителя на проекта инж. Илиян Фусков центърът ще бъде с капацитет от 30 деца, на възраст от 7 - 18 годишна възраст, като в него ще работят 15 души персонал. Услугата ще бъде дневна. В новия социален център на общината ще се приемат деца, които живеят на улицата, принудени са да работят или са жертва на насилие или под някаква форма на експлоатация. Целта е да се изгради стабилна семейна среда и да се укрепят отношенията деца- родители. Самата услуга ще се предоставя по проект, който ще бъде финансиран от Оперативна програма „Развитие на човешките ресурси”. \r\nВенцеслав ИЛЧЕВ", "date": "2019.05.30", "title": "Кюстендил: В града започна изграждането на Център за работа с деца на улицата"}
{"url": "http://www.focus-news.net/news/2019/05/30/2664325/v-stolichniya-obshtinski-savet-prodalzhava-sporat-za-remonta-na-ulitsa-graf-ignatiev-obzor.html", "text": "Въпреки, че на 29 май приключи ремонтът на ул. „Граф Игнатиев“ в София, спорът между опозиция и управляващи в Столична община продължава. Групата на БСП призова общината да излезе пред столичани и да каже истината за ремонта. Лидерът на социалистите Калоян Паргов отбеляза, че санкциите, които Столична община ще наложи на фирмата изпълнител, са в пъти по-малко от първоначално коментираните. „Призовавам общината преди да пристъпи към замазване на този ремонт тихомълком, да си посипе главата с пепел, да излезе пред столичани, да каже истината, да наложи конкретните санкции и корекции, защото е недопустимо да подминем така този въпрос и всички да се спъваме във фугите“, подчерта Паргов.  \r\nЗам.-председателят на СОС от групата на БСП Милка Христова заяви, че опозицията иска да разбере дали наложените 106 хил. лв. са единствената санкция, която ще понесе изпълнителят. Пред журналисти тя изтъкна, че много спорен остава и въпросът дали е изпълнен проектът.  „В крайна сметка нашето искане е да се сложат картите на масата и да стане ясно за софиянци, какви санкции ще понесе строителят, за чия сметка са санкциите и дали всичко ще приключи с едни 106 хил. лв. и с едни недоволни софиянци, които дълго време ще се „радват“ на това пред очите им“, изтъкна тя.  \r\nПредседателят на групата на ГЕРБ в Столичния общински съвет Малина Едрева уточни, че кметът на София Йорданка Фандъкова е удържала половината от гаранцията за ремонта на ул. „Граф Игнатиев“ в бюджета на общината. Според нея по този начин каквито и промени да станат във фирмата няма да има риск за средствата. \"Гаранцията на този ремонт е 8 години. В рамките на това време фирмата изпълнител има ангажимент да отстранява всички дефекти по извършената дейност“, добави тя. Малина Едрева поясни, че през цялото време контролът над изпълнението на дейностите е бил много голям, както от граждани, така и от общински съветници и от кмета на София. По думите й финалната проверка на ремонтираната улица е установила неправилно подредени павета, но те не пречат на движението в града. „Там, където има дефектни фуги, счупени плочки и некачествено изпълнение, там изпълнителят ще си свърши работата“ заяви тя. \r\nЗам.- председателят на Столичния общински съвет и на групата на ГЕРБ Николай Стойнев уточни, че строителят на ул. „Граф Игнатиев“ е санкциониран за отклонения в качеството, а не за неизпълнение на срокове. Той заяви, че проектът за ул. „Граф Игнатиев“ е готов за експлоатиране. „По отношение на това, че има нарушения при фугите, това е констатирано. Това на практика е довело до санкция на изпълнителя“, заяви той.  \r\nЦелият проект е на стойност от около 9 млн. лева. \r\nДаяна ДЮЛГЕРОВА", "date": "2019.05.30", "title": "В Столичния общински съвет продължава спорът за ремонта на улица „Граф Игнатиев“ (ОБЗОР)"}
{"url": "http://www.focus-news.net/news/2019/05/30/2664330/gabrovo-49-godishen-e-nanesal-udari-s-bradva-po-glavata-na-svoy-sased-sled-skandal-na-ul-sofroniy-vrachanski.html", "text": "49-годишен е нанесъл удари с брадва по главата на свой съсед след скандал на ул. „Софроний Врачански“, съобщиха от  ОДМВР – Габрово . На 28 май в 20.30 часа е  получен сигнал за възникнал скандал и побой между двама мъже, живеещи в блок „Рачо Ковача“ на ул. „Софроний Врачански“ 9. Изпратеният на място екип на РУ - Габрово е установили, че лице на 49 години е нанесло на свой 59-годишен съсед наранявания с брадва в областта на главата. Пострадалият е транспортиран в МБАЛ „Д-Р Тота Венкова“ и е настанен за лечение без опасност за живота. Извършен оглед на местопроизшествието. В РУ - Габрово е започнато досъдебно производство за престъпление. Спрямо извършителя  е наложена полицейска мярка задържане за срок до 24 часа по реда на ЗМВР.", "date": "2019.05.30", "title": "Габрово: 49-годишен е нанесъл удари с брадва по главата на свой съсед след скандал на ул. „Софроний Врачански“"}
{"url": "http://www.focus-news.net/news/2019/05/30/2664326/veliko-tarnovo-nad-50-uchenitsi-v-grada-uchastvaha-v-demonstratsiya-s-kamion-po-programata-vizhdam-te-vizhdash-me.html", "text": "Над 50 ученици във Велико Търново участваха в демонстрация с камион по програмата „Виждам те. Виждаш ме.“, предаде репортер на  Радио „Фокус“ – Велико Търново . Обучение за безопасна интеракция между велосипедисти и камиони, се проведе във великотърновското ОУ „Патриарх Евтимий“. То е част от глобалната образователна програма „Виждам те. Виждаш ме“. Учениците бяха запознати със спецификите на движението на камионите на пътя, кои са основните рискови ситуации и как могат да ги избегнат. Над 50 деца се качиха в кабината на камион, за да могат да видят къде са „мъртвите точки“, в които шофьорът не може да ги види в огледалата. \r\nИнспектор Пенчо Христов от „Пътна полиция“ към ОДМВР - Велико Търново представи правилата за велосипедистите на пътя. „Виждам те. Виждаш ме.“ е международна образователна кампания, разработена от Volvo Trucks, която се провежда вече в над 20 държави по света. Обучителите са професионални шофьори на камиони от логистичната компания Транспрес, които доброволно участват в кампанията в цялата страна. Проектът е подкрепен от Главна дирекция „Национална полиция“. \r\n„Много се радвам, че за трети път организираме обучението „Виждам те. Виждаш ме.“. Стартирахме в София, след това Пловдив, а днес сме във Велико Търново. До края на учебната година планираме и във Варна да направим обучение. За нас е важно децата да бъдат информирани и тази информация да им я поднесем по един интересен за тях начин. Когато се качат в камиона те сами виждат, че автомобилът има 6 огледала и въпреки това видимостта на велосипедите до кабината на водача е с известно затруднение. Така децата разберат много ясно къде не трябва да се позиционират. Безопасното движение е споделена отговорност от всички. Гордея се с нашите служители от цялата страна, които станаха доброволци-обучители в кампанията. Това е добър показател за отговорността на обществото.“, коментира управителят на Транспрес Веселин Стоянов. \r\nНадежда КРЪСТЕВА", "date": "2019.05.30", "title": "Велико Търново: Над 50 ученици в града участваха в демонстрация с камион по програмата „Виждам те. Виждаш ме.“"}
{"url": "http://www.focus-news.net/news/2019/05/30/2664332/sliven-poslanikat-na-republika-turtsiya-se-sreshtna-s-oblastniya-upravitel-chavdar-bozhurski.html", "text": "Посланикът на Република Турция в България Хасан Улусой бе на посещение в Сливен, съобщиха от пресцентъра на  Областна администрация . По време на визитата си Негово Превъзходителство бе придружен от ген. консул на Република Турция в Бургас Нурай Иньонтепе. \r\nГостите се срещнаха с областния управител на област Сливен Чавдар Божурски. В разговора те подчертаха, че България и Турция са приятелски, съюзнически страни. Посланик Улусой прояви интерес към дейността на турските инвеститори в областта и възможностите за разрастване на сътрудничеството. Той заяви, че туристите от Турция биха имали интерес към планинския район на Сливен за зимен отдих. \"Ако съществува подходяща база и ски-писта, посетителите от съседната ни държава биха предпочели да идват в Сливен, тъй като дестинацията е на по-близко разстояние в сравнение с Банско, Пампорово и други курорти\", каза посланикът. \r\nСлед срещата с областния управител гостът се отправи към общината за среща с кмета Стефан Радев. Посланикът съобщи, че ще предложи на сливенския кмет да бъде проведен бизнес-форум в града. „Ще проучим в кои сфери има възможности за инвестиции и ще доведем бизнесмени от Турция, които проявяват интерес. Целта е да има съвместни инвестиции, да се развива търговията и да се създават работни места, което ще е от полза и за двете страни“, коментира той. \r\nВ програмата му бяха включени още посещение на Художествената галерия „Димитър Добрович“ и на Националния музей на текстилната индустрия. \r\nПосещението на Негово Превъзходителство в Сливен е по покана на районния мюфтия Акиф Акифов и организираната от него вечеря-ифтар, която се дава в месеца на Рамазана.", "date": "2019.05.30", "title": "Сливен: Посланикът на Република Турция се срещна с областния управител Чавдар Божурски"}
{"url": "http://www.focus-news.net/news/2019/05/30/2664338/oblastniyat-upravitel-na-pleven-miroslav-petrov-kam-nagradenite-uchiteli-s-priza-neofit-rilski-dostoyniyat-vi-trud-zasluzhava-i-adekvatno-zaplashtane.html", "text": "Достойният Ви труд заслужава и адекватно заплащане. Това каза за  Радио „Фокус“  Мирослав Петров, областен управител на Плевен на наградените учители с почетното отличие на МОН „Неофит Рилски“ на церемония в залата на Областна администрация. „В професионален план всеки от Вас е доказал своите качества, срещнали високата оценка и на министъра на образованието и науката. Вашата работа е инвестиция с отложени във времето, но затова пък трайни и ключови за бъдещия облик на българското общество резултати. Продължавайте с личен пример да вдъхновявате вашите ученици, да ги насърчавате да работят за реализиране на мечтите си, да гледат далеч отвъд хоризонта на възможностите, които сами смятат, че имат, защото енергията и потенциалът на младите хора се нуждаят от подкрепа и грижа, за да се развиват“, каза Мирослав Петров. „Вярвам, че постиженията на вашите ученици, техните житейски успехи и професионална кариера са моралният стимул, който продължава да ви дава сили в ежедневната ви работа. Достойният ви труд заслужава и адекватно заплащане – факт, който правителството ясно и категорично очертава като своя водеща политика“, каза още Мирослав Петров.  \r\nВиолета КРЪСТЕВА", "date": "2019.05.30", "title": "Областният управител на Плевен Мирослав Петров към наградените учители с приза „Неофит Рилски”: Достойният ви труд заслужава и адекватно заплащане"}
{"url": "http://www.focus-news.net/news/2019/05/30/2664335/stara-zagora-v-grada-shte-se-provede-viktorina-az-znam-az-razbiram-az-moga.html", "text": "По повод инициативата на Регионална здравна инспекция – Стара Загора за подкрепа на международните здравни дни, насочени към преодоляване на различни рискови фактори, през м. май 2019 г. Превантивно-информационният център по зависимости осъществява Информационна кампания „Не рискувай здраве и бъдеще“, с която отбелязва Деня за съпричастност със засегнатите от ХИВ/СПИН – 19 май,  и Световния ден без тютюнопушене – 31 май. Това съобщиха от пресцентъра на  Община Стара Загора . \r\nЗа трета поредна година на 31 май 2019 г. от 11.00 часа в Регионална библиотека „Захарий Княжески“, IV етаж, ПИЦ по зависимости ще бъде домакин на куиз (викторина) – отборна мисловна игра за знания, под надслов „Аз знам, аз избирам, аз мога“. В нея ще участват ученици от 8 старозагорските средни училища, профилирани и професионални гимназии, както и доброволци от Младежки доброволчески клуб „Дарители на надежда“. \r\nВ пет кръга на участниците ще се задават въпроси от различни области на знанието, както и по темите: тютюнопушене, ХИВ/СПИН, психоактивни вещества (ПАВ). Разпределени на случаен принцип в 10 отбора от шестима, играчите ще отговарят бързо, като за всеки верен отговор всеки отбор ще получава по 1 точка. Победител ще е отборът, събрал най-много точки. Награда ще бъде удоволствието от играта, интересното интелектуално занимание, новите познания и оползотворените часове сред връстници и приятели. Училищните директори, респективно психолозите и педагогическите съветници в училищата, съдействаха в максимална степен за организирането на участниците от училищата и за тяхната добра подготовка въз основа на информационните материали относно рисковете за здравето и вредите от тютюнопушенето и употребата на психоактивни вещества, както и за ХИВ/СПИН, които училищата получиха в рамките на информационната кампания.  Всички участници ще получат благодарствени грамоти за представянето си.", "date": "2019.05.30", "title": "Стара Загора: В града ще се проведе викторина „Аз знам, аз разбирам, аз мога“"}
{"url": "http://www.focus-news.net/news/2019/05/30/2664333/prezidentat-rumen-radev-shte-poseti-kardzhali.html", "text": "На 31 май, петък, президентът Румен Радев ще посети град Кърджали, съобщиха от  прессекретариата на държавния глава . В 11.00 часа държавният глава ще приветства възпитаниците на СУ „Петко Рачев Славейков“ по повод завършването на учебната година, след което ще се запознае с постиженията на учебното заведение и ще разговаря с изявени ученици от клубове и школи в града. В 11.45 часа президентът ще проведе среща с кмета на Кърджали инж. Хасан Азис в сградата на Общината.", "date": "2019.05.30", "title": "Президентът Румен Радев ще посети Кърджали"}
{"url": "http://www.focus-news.net/news/2019/05/30/2664337/veliko-tarnovo-28-e-bilo-ravnishteto-na-bezrabotitsa-v-obshtinata-prez-mesets-april-otchita-se-spad-v-sravnenie-s-predhodniya-mesets-mart.html", "text": "2.8% е било равнището на безработица в община Велико Търново през месец април. Това съобщи Бойка Ганева, началник отдел „Активна политика на пазара на труда“ в Дирекция „Бюро по труда“ – Велико Търново, предаде репортер на  Радио „Фокус“ – Велико Търново . Ганева посочи, че предходният месец март безработицата е била в рамките на 3%. Спад на безработните се отчита и за община Елена. През месец април тя е била 9.8%, а през март – 10.7%. В община Златарица безработицата е 15.8% при 18.3% за месец март. Наблюдава се спад на безработицата за Дирекция „Бюро по труда“ - Велико Търново спрямо предходния месец със 124 души или 6.5%. В сравнение с месец април на 2018 година се наблюдава спад с 284 души или 13.8%. Равнището на безработицата е 3.7%. Отчита се спад с 0.3 пункт в сравнение с месец март и спад с 0.6 пункта в сравнение с месец април 2018 година. С 1.9 пункта е под равнището на безработица за страната, което е 5.6% и с 1.6 пункта е по-ниско от това за Великотърновска област – 5.3%. Регистрираните безработни лица общо за Дирекция „Бюро по труда“ Велико Търново са 1 771 души, в т.ч. община Велико Търново – 1 229, община Елена – 349, община Златарица – 193. \r\nНадежда КРЪСТЕВА", "date": "2019.05.30", "title": "Велико Търново: 2.8% е било равнището на безработица в общината през месец април, отчита се спад в сравнение с предходния месец март"}
{"url": "http://www.focus-news.net/news/2019/05/30/2664336/sliven-v-oblastnata-administratsiya-shte-bade-vrachen-prizat-maychino-sartse.html", "text": "Тази вечер в Областна администрация - Сливен ще бъде връчен призът „Майчино сърце“. Това съобщиха от  Областна администрация . Призът се връчва за десета поредна година в града. \r\nПриз „Майчино сърце“ е учреден от Сдружение с нестопанска цел „Демократичен съюз на жените“ – Сливен, СНЦ „За духовни и социални дейности“ – Сливен, и Фондация „Рози“ – Сливен. \r\nОт 2009 г. инициативата се осъществява ежегодно под патронажа на областния управител на област Сливен.", "date": "2019.05.30", "title": "Сливен: В Областната администрация ще бъде връчен призът „Майчино сърце“"}
{"url": "http://www.focus-news.net/news/2019/05/30/2664334/ek-izyavlenie-na-vityanis-andryukaytis-komisar-po-vaprosite-na-zdraveopazvaneto-i-bezopasnostta-na-hranite-po-povod-na-svetovniya-den-bez-tyutyunopushene.html", "text": "На 31 май отбелязваме Световния ден без тютюнопушене, като увеличаваме информираността за вредното и водещо до смърт въздействие на тютюнопушенето и употребата на тютюневи изделия. На глобално равнище цифрите са стряскащи – всяка година има повече от седем милиона смъртни случаи, свързани с тютюнопушенето. Това е и една от причините, поради които ЕС и неговите държави членки са активни поддръжници на глобалния здравен договор — Рамковата конвенция за контрол на тютюна на Световната здравна организация, се казва в  прессъобщение от ЕК. \r\nЕС работи усилено, за да предпази гражданите от вредните последици от употребата на тютюн. Една от нашите ключовите мерки в борбата на ЕС срещу незаконната търговия с тютюневи изделия — Европейските системи за проследяване на тютюневите изделия и защитни елементи — започна да функционира на 20 май. Това означава, че потребителите скоро ще видят новите маркировки за проследимост на пакетите с тютюневи изделия, които ще бъдат поставяни наред с изискващите се защитни елементи.  \r\nПроследимостта на тютюневите изделия и системата на защитните елементи допълват други важни мерки на ЕС за борба с тютюнопушенето, напр. регулирането на тютюневите изделия, ограничаване тона свързаните с тях трансгранична реклама, популяризиране и спонсорство, подкрепата на държавите членки при създаването на зони без тютюнев дим, както и регулирането на данъците върху тютюневите изделия.  \r\nС гордост мога да кажа, че навреме сме постигнали резултати във връзка с всички изисквания, определени в Директивата за тютюневите изделия, като сме създали система за докладване на продуктите и консултативна група по въпросите на ароматизаторите.  \r\nКато цяло, мерките имат за цел да помогнат на пушачите да спрат да пушат или на първо място изобщо да не започват да пушат.  \r\nПоради това разчитам на нашите държави членки да помогнат за постигането на нашите общи цели.", "date": "2019.05.30", "title": "ЕК: Изявление на Витянис Андрюкайтис, комисар по въпросите на здравеопазването и безопасността на храните, по повод на световния ден без тютюнопушене"}
{"url": "http://www.focus-news.net/news/2019/05/30/2664345/smolyan-obshtinskiyat-savet-ne-prie-godishniya-otchet-za-2018-g-po-izpalnenie-na-programata-za-namalyavane-na-zamarsyavaneto-s-fini-prahovi-chastitsi.html", "text": "Общински съвет – Смолян не прие годишния отчет за 2018 г. по изпълнение на Програмата за намаляване на замърсяването с фини прахови частици (ФПЧ10) и Плана за действие към нея за периода 2015 - 2020 г., предаде репортер на  Радио „Фокус“ – Смолян . Общинският съветник Димитър Кръстанов заяви, че Смолян е в челните редици на най-запрашените градове в страната и това се дължи най-вече на отоплението с твърдо гориво и опесъчеването през зимата. Той посочи, че за намаляване стойността на фините прахови частици е нежно пясъка от улиците в града да се събира механично и да се извършва по-сериозно измиване на улиците и в кварталите на града, а не само на главните улици. \r\nВносителят на докладната записка и кмет на Смолян Николай Мелемов заяви, че държавната пътна мрежа не е изчистена, а санирането на жилищни сгради в общината не е спирало и то също допринася за намаляване на праховите частици. Мелемов уточни, че през тази година предстои да се санират още 11 блока и изрази надежда догодина националното финансиране за санирането да продължи. Той допълни, че по проекта за смяна на горивната база на домакинствата в община Смолян са на първия етап и най-късно догодина ще може да се премине към реализацията на подмяна на горивните бази в домовете. \r\nОбсъди се и мнението, че е добре пътищата в общината през зимата да се обработват с химикали, за да се намали замърсяването от опесъчавенето. След направените изказвания от страна на общинските съветници, докладната записка за Годишния отчет за 2018 г. по изпълнение на Програмата за намаляване на замърсяването с фини прахови частици не бе приета от Общински съвет – Смолян. \r\nНели ГЕРГЬОВСКА", "date": "2019.05.30", "title": "Смолян: Общинският съвет не прие годишния отчет за 2018 г. по изпълнение на Програмата за намаляване на замърсяването с фини прахови частици"}
{"url": "http://www.focus-news.net/news/2019/05/30/2664341/ruska-boyadzhieva-zam-kmet-na-burgas-ambitsiyata-na-konferentsiyata-pochti-nulevo-energiyni-sgradi-e-da-sabere-horata-koito-vzimat-resheniya-v-oblastta-na-politikite-za-klimata-i-okolnata-sreda.html", "text": "Амбицията на конференцията „Почти нулево-енергийни сгради“ през последните две години е била да събере политици и хора, които взимат решения в областта на политиките, свързани с климата и с околната среда. Това са хора, които реално форматират тези политики. Това каза зам.-кмет по „Европейски политики и околна среда“ на Община Бургас, Руска Бояджиева по време на откриването на конференцията, предаде репортер на  Радио „Фокус“ - Бургас . Според Руска Бояджиева конференцията цели най-вече да събере хора, които работят в реалния сектор, т.е. на терен се справят с предизвикателствата, наречени енергийна ефективност в България, експерти и хора, които реално се занимават с производство и със строителство, а тази година се добави и още една амбиция, която за мен е особено ценна, да събере и привлече и крайните потребители. По думите ѝ в програмата има една атрактивна и далеч не по-маловажна част, която е насочена към деца и родители. „Това са хората, за които работим всички ние, т.е. проектанти, строители и администратори, когато подобряваме сградния, жилищния и обществения сграден фонд. Аз лично с особено нетърпение очаквам това, което ще се случи на 1-ви юни. Според Бояджиева датата не е избрана случайно, когато ще бъде представено и „Леденото предизвикателство“, което в момента се строи“, каза още зам.-кметът  по „Европейски политики и околна среда“  и добави,че във фокуса на тази конференция стоят политиките във всички измерения, както европейски, така и национални. „Това е особено важно за нас, Общините, и в техния местен аспект и контекст, защото колкото и планове, и програмни документи да се създават на национално ниво, реалната среща с проблемите свързани с енергийната ефективност и реалната отговорност за сградния фонд се случват по места. Градовете са тези, които са фронта и на тази битка“, заяви Бояджиева. По думите ѝ във фокуса са и добрите практики, тъй като в рамките на изложението, което вече тече ще има възможност да се видят реални производители, изделия, материали нови технологии. Бояджиева посочи, че като момент на иновация в тази сфера е по подразбиране и той е един много очакван ефект от провеждането на тази конференция. „Няма да скрия, че това което е във фокуса на конференцията и което също предизвиква едно изключително любопитство, и от страна на местните власти, са възможностите за финансиране. Конференцията се радва и на чуждестранно присъствие, затова е и международна. Имам всички перспективи в рамките на тази конференция да произведем новини и то в за всичките им ползватели“, добави още тя. Според Бояджиева е вероятно добавената стойност на третата конференция, която ще се проведе следващата година, ще бъде и занимания на открито. \r\nДеница ДИМИТРОВА", "date": "2019.05.30", "title": "Руска Бояджиева, зам.-кмет на Бургас: Амбицията на конференцията „Почти нулево-енергийни сгради“ е да събере хората, които взимат решения в областта на политиките за климата и околната среда"}
{"url": "http://www.focus-news.net/news/2019/05/30/2664343/indexhr-harvatiya-reka-sava-izleze-ot-koritoto-si-v-zagreb.html", "text": "След обилните дъждове, които продължиха цяло денонощие, река Сава излезе от коритото си в участъка, който преминава през хърватската столица Загреб, предава местният новинарски сайт  Index.hr . \r\nВластите в града въведоха извънредни мерки за защита от наводнения. В сила са такива и по отношение на още няколко реки в страната. \r\nНе се привежда информация за нанесени щети или пострадали в резултат на придошлите води.  Тереза Герова", "date": "2019.05.30", "title": "Index.hr (Хърватия): Река Сава излезе от коритото си в Загреб"}
{"url": "http://www.focus-news.net/news/2019/05/30/2664340/kurir-makedoniya-gartsiya-vavezhda-zabrana-za-pushene-po-plazhovete-parviyat-e-na-ostrov-serifos.html", "text": "Тютюнопушенето ще бъде забранено по плажовете в Гърция, съобщава македонското електронно издание  „Курир“ . \r\nПървият плаж в южната ни съседка, в който ще влезе в сила забраната за пушене, се намира на остров Серифос.  \r\nВ навечерието на Световния ден за борба с тютюнопушенето местните власти и фондации поясниха, че действията им следват програмата SeaChange Greek Islands, която се прилага на 10 острова в страната.  \r\nНа конкретния плаж пушенето ще бъде разрешено само в малка, обособена зона за пушене, в която ще бъдат поставени пепелници и специални призиви за опазване на околната среда. За плажа ще бъде нает и човек, който да информира посетителите за приетата забрана.   \r\nПояснява се, че през последните години най-често срещаните отпадъци по плажовете са фасовете. Това важи с пълна сила за остров Серифос и точно поради тази причина е първият, на който се въвежда ограничения за пушачите.   Тереза Герова", "date": "2019.05.30", "title": "„Курир“ (Македония): Гърция въвежда забрана за пушене по плажовете, първият е на остров Серифос"}
{"url": "http://www.focus-news.net/news/2019/05/30/2664346/ministar-nikolina-angelkova-shte-otkrie-mezhdunarodna-konferentsiya-za-ustoychivi-investitsii-v-turizma-v-slanchev-bryag.html", "text": "Министърът на туризма Николина Ангелкова ще открие Международна конференция за устойчиви инвестиции в туризма на 31 май в к.к. Слънчев бряг. Това съобщиха от пресцентъра на  Министерство на туризма . За събитието е поканен Талеб Рифай, генерален секретар на Световната организация по туризъм към ООН в периода 2009-2017 г.  \r\nОколо 300 делегати от страната и чужбина – водещи хотелски вериги, инвестиционни фондове, световни туроператори, базирани в над 35 държави, ще се включат във форума. Гости на събитието се очаква да са министърът на туризма и занаятите на Алжир Абделкадер Бенмесауд, министърът на външната търговия и икономическите отношения на Босна и Херцеговина Мирко Шарович, министърът на туризма на Египет д-р Рания Ал-Машат, генералният секретар на Организацията за черноморско икономическо сътрудничество Майкъл Христидес, водещи представители на туристическата и сродните ѝ индустрии от различни страни.  \r\nСред присъстващите ще бъде и кметът на Община Бургас Димитър Николов.  \r\nВ събитието ще участват също ръководители на българския бизнес и туристическия бранш. Ще пристигнат и представители на големи туроператори като „Томас Кук“ и ТУИ, на международни хотелски вериги като „Мариот“, експерти от компании, инвеститори и неправителствени организации. В конференцията ще се включат и кметове на черноморски общини, специалисти от местните институции и държавната администрация.  \r\nСъбитието ще се състои на 31 май от 9.30 часа в хотел РИУ Хелиос Парадайс в к. к. Слънчев бряг (Hotel Riu Helios Paradise 8240 Слънчев бряг, по главния път за Свети Влас). Там е предвиден и брифинг в 9.00 часа.", "date": "2019.05.30", "title": "Министър Николина Ангелкова ще открие Международна конференция за устойчиви инвестиции в туризма в Слънчев бряг"}
{"url": "http://www.focus-news.net/news/2019/05/30/2664342/pernik-s-podnasyane-na-ventsi-i-tsvetya-v-grada-shte-bade-pochetena-pametta-na-hristo-botev.html", "text": "На 2 юни отбелязваме Деня на Ботев и на загиналите за свободата и независимостта на България. По този повод в 11.30 часа пред паметника на Христо Ботев (пред ПГЕМП ”Хр. Ботев”) ще се състои общоградско поклонение, поднасяне на венци и цветя. Това съобщиха от пресцентъра на  Община Перник . В 12.00 часа ще прозвучи традиционният тъжен звук на сирените, призоваващи ни да спрем и да сведем глава за минута в знак на почит.", "date": "2019.05.30", "title": "Перник: С поднасяне на венци и цветя в града ще бъде почетена паметта на Христо Ботев"}
{"url": "http://www.focus-news.net/news/2019/05/30/2664344/sport-edi-harn-pulev-mozhe-da-e-sledvashtiyat-sapernik-na-antani.html", "text": "Кубрат Пулев трябваше да се изправи срещу Антъни Джошуа още през 2017 година, но контузията тогава лиши българина от тази битка. Две години по-късно обаче двубоят отново излиза на дневен ред.   \r\nПромоутърът на шампиона Еди Хърн разкри, че следващия мач, който клиентът му ще играе ще е за защита на титла, а Кобрата е претендент за колана му във версия IBF.   \r\nДругият вариант за мач пред британеца е украинецът Олександър Усик, който ще бъде обявен за официален претендент за световната титла във версия WBO.   \r\n\"Какви са опциите за бой на Антъни след мача с Руис? Ами не са много. Едната е да направим мач с Кубрат Пулев, който е задължителен претендент от IBF. Другият вариант е битка с Олександър Усик, за когото разбирам, че е претендентът от WBO.  \r\nТеоретично, можем да направим и мач с Дилиан Уайт. Но такъв ще има вероятно след битката със задължителния претендент за една от тези версии. Така че вероятно с него можем да организираме мач през ноември\", заяви Хърн. \r\nВенцислав ДРАГОМАНОВ", "date": "2019.05.30", "title": "Спорт: Еди Хърн: Пулев може да е следващият съперник на Антъни"}
{"url": "http://www.focus-news.net/news/2019/05/30/2664339/ministar-rosen-zhelyazkov-naznachi-odit-v-gd-grazhdanska-vazduhoplavatelna-administratsiya.html", "text": "Министърът на транспорта, информационните технологии и съобщенията Росен Желязков назначи одит в Главна дирекция „Гражданска въздухоплавателна администрация“ (ГД ГВА). Това съобщиха от  пресцентъра на министерството.  Одиторите ще проверят изпълнението на контролните и регулаторни функции на главната дирекция, свързани с осигуряване на безопасността на гражданското въздухоплаване. Предметът на проверката включва и изследване на капацитета за изпълнение на контролната и административнонаказателната дейност, функциите по сертифициране и надзор, както и управлението на работните процеси в администрацията.  \r\nМинистър Желязков разпореди на ГД ГВА да извърши пълен анализ на нормативната уредба, регламентираща безопасността на гражданската авиация, включително и регулацията на т.нар. лека авиация. Резултатите от анализа ще дадат необходимите данни за предприемане на промени, които биха засегнали и Националния план за безопасност в гражданското въздухоплаване, одобрен през ноември 2018 г. Също така е възложена проверка на всички летателни площадки на територията на страната.  \r\nПредстои да бъде подписано Споразумение за взаимодействие между Европейската агенция за авиационна безопасност, ГД „Гражданска въздухоплавателна администрация“ и всички национални контролни органи на държавите членки. Чрез него ще се гарантира установяването и поддържането на високо ниво на безопасност в гражданското въздухоплаване в Европейския съюз.  \r\nЗа набелязване на допълнителни мерки за подобряване на безопасността на гражданското въздухоплаване министърът поиска среща с директора на Европейската агенция за авиационна безопасност.  \r\nС предложения за промени в Закона за гражданското въздухоплаване е предвидено създаването на Национален борд за разследване на произшествия във въздушния, водния и железопътния транспорт.  \r\nСлед приключване на проверките министърът ще представи резултатите пред Министерския съвет и ще предложи конкретни мерки в сектора.", "date": "2019.05.30", "title": "Министър Росен Желязков назначи одит в ГД „Гражданска въздухоплавателна администрация“"}
{"url": "http://www.focus-news.net/news/2019/05/30/2664352/d-r-dafina-tachova-pri-smyana-na-mestozhitelstvoto-patsientite-mogat-da-smenyat-lichniya-si-lekar-prez-vseki-edin-den-ot-godinata.html", "text": "При смяна на местожителството пациентите могат да сменят личния си лекар през всеки един ден от годината. Това каза за  Радио „Фокус“ – Пирин  д-р Дафина Тачова, председател на Районната колегия на Български лекарски съюз в Благоевград. Тя посочи, че когато човек пребивава на едно място и се премества да живее на друго, е възможно на другото населено място да направи преизбор на личния си лекар. „Това обичайно се случва, когато човек се мести да живее по-далече. Има пациенти, които работят в София и по този начин част от времето прекарват в столицата и част от времето в Благоевград, но въпреки това те си остават наши пациенти. Това по никакъв начин не пречи на тяхното обслужване, защото знаете, че разстоянията не са това, което бяха“, посочи д-р Тачова. Тя заяви, че хората имат възможност да направят своя преизбор винаги, когато сменят местожителството си и им се налага да пребивават другаде. \r\nПо думите ѝ съществува инертност сред пациентите по отношение на смяната на личните лекари. Тя посочи, че не се забелязва по-голям процент на смяната на личните лекари през юни, отколкото през декември. „Говорила съм и с други колеги и вие знаете, че има дружество на общопрактикуващите лекари в Благоевградска област, на което от много години съм изпълнителен директор и всяка година  осъществяваме поне по две срещи, на които обсъждаме проблеми помежду си. Обсъждали сме и въпроси свързани с преизбора. Всеобщо е мнението, че процента на преизбралите е един същ. Една и съща част от хората се възползват като процент“, посочи д-р Дафина Тачова. Тя коментира, че пациентите се възползват от възможността за смяна на семейния лекар. „Аз смятам, че този процент от възползвалите се е необходимо да бъде по-висок. Причината е, че не веднъж се срещаме с недоволни пациенти. Има случаи, когато пациенти отправят искания към нас, които противоречат с касата и тогава дори самите ние ги приканваме да сменят семейния си лекар. Много често те не правят този избор при такава ситуация“, допълни д-р Дафина Тачова. \r\nДенис НИКИФОРОВ", "date": "2019.05.30", "title": "Д-р Дафина Тачова: При смяна на местожителството пациентите могат да сменят личния си лекар през всеки един ден от годината"}
{"url": "http://www.focus-news.net/news/2019/05/30/2664348/pernik-zvoncharski-sabor-po-spasovden-shte-se-provede-v-selo-lyulin-na-8-yuni.html", "text": "В дивното и красиво пернишко село на име Люлин ще се проведе „Звончарски събор по Спасовден“. Това съобщиха от пресцентъра на  Община Перник . Празникът ще бъде на 8 юни /събота/ от 10.30 ч. на открита сцена пред НЧ „Христо Ботев -1961 г.”. \r\nСъборът се организира за първи път от кметството в селото Люлин, НЧ “Христо Ботев-1961г.“ и с подкрепата на Община Перник. Целта е да се популяризира звънчарското изкуство от различни български региони, както и запознаване с традициите и звънците в едно от най-големите Пернишки села - Люлин. Участниците могат да покажат, купят, заменят и демонстрират звук и сила на звънците и прилежащите към тях атрибути -колани и други елементи. Ще бъдат приготвени дървени стойки, на които домакини и гости ще могат да закачат своите звънци, някои и на по триста години. Поканата е адресирана до всички от страната и Област Перник. Всеки участник ще получи грамота за участие.  \r\nВ събора са заявили участие хора с различни професии, но всички с една страст по българското изкуство - майстори на дърворезба, най-добрите майстори на маски в пернишко, на звънци, колани, гайтани и занаятчии. За децата ще има демонстрации с грънчарско колело. Ще се включат още и част от сурвакарските групи на с. Джерман, Мещица, Долна Секирна, Люлин, Земен и много други. Най-голямата награда ще бъде от кмета на село Люлин за победителя от т.н. предизвикателство „наддрънкване“ – когато двама или повече младежи ще закачат своите звънци, за да покажат издръжливост и звук за голямата награда ЗВЪНЕЦ.  \r\nБогата музикална програма с участието на местни формации и гостуващият оркестър „Граово“. \r\nОрганизатори на събитието са НЧ “Христо Ботев - 1961 г.”, кметство село Люлин и Община Перник.", "date": "2019.05.30", "title": "Перник: „Звончарски събор по Спасовден“ ще се проведе в село Люлин на 8 юни"}
{"url": "http://www.focus-news.net/news/2019/05/30/2664349/ventsislav-boyanov-regionalna-direktsiya-za-sotsialno-podpomagane-vidin-za-parvoto-trimesechie-na-2019-g-v-oblastta-sa-podpomognati-10-455-litsa-s-uvrezhdaniya.html", "text": "За първото тримесечие на 2019 г. в областта са подпомогнати 10 455 лица с увреждания и е изплатена месечна финансова подкрепа в размер на 1 728 861 лв. Това каза на пресконференция Венцислав Боянов, директор на Регионална дирекция за социално подпомагане, предаде репортер на  Радио „Фокус“ – Видин . Боянов посочи, че в сравнение със същия период на миналата година са подпомогнати 8 546 лица с увреждане и е изплатена месечна добавка за социална интеграция в размер на 627 048 лв. „Налице е увеличение и на подпомогнатите лица и на изплатената финансова подкрепа. С промените в закона са социално подпомагане на деца месечна помощ за дете без право на наследствена пенсия от починал родител е в размер е 115 лв.“, каза Боянов. За първото тримесечие на 2019 г. в област Видин е отпусната месечна помощ за дете без право на наследствена пенсия от починал родител, на 18 семейства, като на 16 родители са изплатени сумата от 5 980 лв., за 21 деца, а на 2 семейства на роднини са изплатени  575 лв., за 3 деца. В натура чрез ваучери месечни помощи за деца са получили 44 непълнолетни майки. 188 са сакционираните семейства, чиито деца са отсъствали 5 учебни часа,  а броя на децата отсъствали 5 учебни часа, без уважителна причина е 219. \r\nАнна ЛОЗАНОВА", "date": "2019.05.30", "title": "Венцислав Боянов, Регионална дирекция за социално подпомагане - Видин: За първото тримесечие на 2019 г. в областта са подпомогнати 10 455 лица с увреждания"}
{"url": "http://www.focus-news.net/news/2019/05/30/2664350/afp-v-sasht-reviziraha-prognozite-za-rastezh-prez-parvoto-trimesechie-do-31.html", "text": "Икономическият растеж на САЩ в началото на 2019 г. е с по-малки темпове от очакваното, но остава стабилен. Това показват официалните данни на Вашингтон, предава  AFP . \r\nРъстът на БВП в периода януари-март бе ревизиран до 3,1%, което е една десета по-малко от отчетеното миналия месец. Отбелязва се, че през разглеждания период износът е нараснал, а потребителите са закупили повече автомобили, отколкото предвиждаше прогнозата.  \r\nДанните обаче показват рязък спад на корпоративните печалби, които бележат най-голямото тримесечно понижение за последните над три години.  Тереза Герова", "date": "2019.05.30", "title": "AFP: В САЩ ревизираха прогнозите за растеж през първото тримесечие до 3.1%"}
{"url": "http://www.focus-news.net/news/2019/05/30/2664353/reuters-donald-tramp-shte-napravi-dramatichno-izyavlenie-za-granitsata-s-meksiko.html", "text": "Държавният глава на САЩ Доналд Тръмп ще направи „драматично\" изявление за южната граница на страната с Мексико. Американският президент поясни, че говори по въпроса или по-късно в четвъртък или в петък, предава  Reuters . \r\nТръмп поясни пред репортери единствено, че съобщението му ще се отнася за лица, които преминават границата незаконно и че това ще бъде най-голямото му изявление по въпроса, което е правил до този момент от мандата си.  Тереза Герова", "date": "2019.05.30", "title": "Reuters: Доналд Тръмп ще направи „драматично\" изявление за границата  с Мексико"}
{"url": "http://www.focus-news.net/news/2019/05/30/2664354/kyustendil-462-zheni-v-obshtinata-nosyat-imeto-emiliya.html", "text": "462 жени в общината носят името Емилия. Това съобщиха за  Радио „Фокус” – Кюстендил  от отдел „Гражданска регистрация и административно обслужване (ГРАО)” към Община Кюстендил. В града живеят 771 дами с името Емилия, а останалите са в малките населени места. Мъжете, носещи името Емил в община Кюстендил, са общо 495. Православната църква почита днес паметта на Света Емилия. Имен ден празнуват всички, които носят имената Емилия, Емил, Емилиан, Емилиана, Ема и Емили. Името произлиза от латинската дума aemilius и означава „съперничка“. Хората с това име празнуват и на 8 август, когато се почита свети Емилиян изповедник. \r\nВенцеслав ИЛЧЕВ", "date": "2019.05.30", "title": "Кюстендил: 462 жени в общината носят името Емилия"}
{"url": "http://www.focus-news.net/news/2019/05/30/2664357/kyustendil-petima-bezrabotni-shte-zapochnat-rabota-v-oblastnata-administratsiya.html", "text": "Петима безработни ще започнат работа в Областна администрация – Кюстендил. Това съобщи за  Радио „Фокус” – Кюстендил  Десислава Айдарова, пресаташе на администрацията. Хората ще бъдат наети в институцията за срок от шест месеца. Те ще бъдат на пълно работно време и ще са заети в сферата на общественополезните дейности – поддържане и опазване на държавна собственост и куриерска дейност. Те ще започнат работа в администрацията по Регионалната програма за заетост на област Кюстендил за настоящата година. За цялата област, включително и в деветте общини, по Регионалната програма ще бъде осигурена трудова заетост на общо 64 безработни лица. Основните им дейности ще са свързани с хигиенизиране, благоустрояване, поддържане и опазване на общинска собственост и други. \r\nВенцеслав ИЛЧЕВ", "date": "2019.05.30", "title": "Кюстендил: Петима безработни ще започнат работа в Областната администрация"}
{"url": "http://www.focus-news.net/news/2019/05/30/2664358/ivan-ninov-sdruzhenie-geroite-na-doyran-pleven-obshtinskiyat-savet-glasuva-i-odobri-proekta-za-pametnik-na-deveta-pehotna-plevenska-diviziya.html", "text": "Общинският съвет гласува и одобри проекта за паметник на Девета пехотна плевенска дивизия. Това каза за  Радио „Фокус“   Иван Нинов, сдружение \"Героите на Дойран\" – Плевен. „През септември 2018 г. идейната концепция за паметника бе представена пред публика в зала „Плевен“ на Областна администрация. Предложените тогава корекции са взети предвид и отразени в проекта, който ви представяме днес“, отбеляза пред общинските съветници Иван Нинов. Той припомни, че инициативата по изграждане на паметника се реализира под патронажа на министъра на отбраната. Според представения идеен проект на по-висок пиедестал на монумента ще бъде поставена фигура в цял ръст на командира на Девета плевенска дивизия генерал Владимир Вазов, а в четирите краища на паметника ще бъдат изработени фигури, изобразяващи бойци от  Балканската и Първата световна война. „Внесохме промени след забележки от историците. Променят се детайлите. Предложение получихме от д-р Володя Попов, директор на РИМ - Плевен, и се съобразихме с неговото мнение“, каза още Иван Нинов.  \r\nВиолета КРЪСТЕВА", "date": "2019.05.30", "title": "Иван Нинов, сдружение \"Героите на Дойран\" - Плевен: Общинският съвет гласува и одобри проекта за паметник на Девета пехотна плевенска дивизия"}
{"url": "http://www.focus-news.net/news/2019/05/30/2664356/mu-pleven-shte-realizira-3d-demonstratsiya-na-robot-asistirana-operatsiya-i-hayfu-ultrazvukova-hirurgiya-na-zhivo-na-hi-evropeyski-kongres-po-robotizirana-hirurgiya.html", "text": "Медицински университет – Плевен (МУ - Плевен) спечели домакинството на Европейския конгрес по роботизирана хирургия преди четири години в Париж, Франция, след сложна конкурсна процедура. Това съобщиха от пресцентъра на  МУ - Плевен . Проф. Славчо Томов, Ректор на МУ - Плевен, член за втори мандат на Съвета на Европейската Асоциация по роботизирана гинекологична хирургия SERGS, е председател на научния комитет на форума. Проф. Григор Горчев, Почетен Ректор на МУ - Плевен, е президент на конгреса в България. Европейският форум по роботика се провежда под мотото „Отвъд границите“, носещо посланието за разширяване на асоциацията с млади специалисти от Източна Европа, които в бъдеще ще прилагат високите технологии и новите хирургични методи в обучението и клиничната практика. Конгресът ще се проведе в най-старата Алма Матер – Софийски университет „Свети Климент Охридски“ в периода 26-28 септември 2019 г. Форумът ще привлече в България цяла плеяда от най-изтъкнатите хирурзи в роботиката от САЩ и Европа, както и китайските партньори на МУ - Плевен, които ще изнесат пленарни доклади, споделяйки своя опит и визия за развитието на новите технологии. Сред тях са пионерите в роботизираната хирургия в света - проф. Робърт Холоуей, проф. Камран Нежат и проф. Ричард Сатава. \r\nОчаква се в конгреса да вземат участие над 300 специалисти от Европа и Америка, както и много български лекари и студенти по медицина. За първи път в европейския форум по роботика ще участва т.нар. Световен Отбор (SLS World Team) от топ хирурзи на Световната Лапароскопска Асоциация със специална интерактивна сесия „Хирургически изненади“ в научната програма (https://sofia.sergs.org/scientific-programme/). \r\nПо време на ХI Европейски Конгрес по роботизирана хирургия в София в периода 26-28 септември 2019 г. Медицински университет – Плевен (МУ-Плевен) ще реализира специална демонстрация на 3D обучение чрез излъчване на 3D Хирургия на живо. Демонстрацията ще се реализира с обучителна цел по европейски проект BG05M2OP001-1.002-0010-C01 \"Център за компетентност по персонализирана медицина, 3D и телемедицина, роботизирана и минимално инвазивна хирургия“, финансиран от Оперативна програма „Наука и образование за интелигентен растеж“ и Европейския фонд за регионално развитие. \r\nВ рамките на ХI Европейски Конгрес по роботизирана хирургия в София паралелно ще бъдат представени две операции на живо, излъчвани в 3D формат от високотехнологичната Университетска Болница „Света Марина“ – Плевен. Едната ще бъде робот-асистирана операция, която ще извърши екипът на проф. д-р Григор Горчев, а втората - фокусирана ултразвукова хирургия на живо чрез прилагане на ХАЙФУ технологията от екипа на доц. д-р Добромир Димитров. Аудиторията ще проследи ХАЙФУ хирургия на живо, при която чрез неинвазивно термично изгаряне, посредством фокусиран ултразвук ще бъде аблатиран миомен възел на българска пациентка. Аудиторията ще може да се запознае от близо с иновативното интервенционално лечение, което се осъществява без разрези, инцизии или пункция. Специалистите-участници във форума ще имат възможност чрез постоянна връзка с екипа в операционната зала на ХАЙФУ Центъра в Плевен да наблюдават три вида информация: позицията на пациента и неговия комфорт, софтуера на апарата и различната атмосфера на ХАЙФУ залата. Интервенционалната процедура ще бъде осъществена под ехографски контрол в реално време, чрез използването на контрастно усилена ехография за оценка на ефекта от аблатираната туморна тъкан. Аудиторията ще има постоянна връзка с екипа в залата.  \r\nПрез 2018 година МУ–Плевен отбеляза 10 години от въвеждането за първи път на роботизираната хирургия в Югоизточна Европа и в България с пионер проф. д-р Григор Горчев. Отбелязани бяха и 5 години от въвеждането за първи път на понятието „хирургия без скалпел“ или „ултразвукова хирургия“ чрез лечение на солидни тумори с апарат за високоинтензивен фокусиран ултразвук (ХАЙФУ) в България и Югоизточна Европа. Методът намира изключително широко приложение и популярност във водещите световни клинични центрове през последните години. Това е напълно неинвазивна медицинска терапия, при която чрез насочен ултразвуков сигнал и при уникална прецизност се постига аблация (стопяване) на новообразуванието. Терапията е органосъхраняваща, без конвенционална хирургична интервенция - без разрези, без кръвозагуба, с минимален риск от инфекции и липса на оперативен стрес. Ултразвуковата аблация е революционен, радикално нов подход при третирането на новообразувания в човешкото тяло (тумори) - както доброкачествени, така и злокачествени.  \r\nМедицински университет – Плевен се откроява на картата на висшето медицинско образование в България и в Европа със съвременния си облик на водещ образователен и научноизследователски център с приоритети в роботизираната хирургия и телемедицината, привличащ все повече български и чуждестранни студенти. С разположените общо три роботизирани системи на територията на висшето училище и университетските бази МУ–Плевен се утвърждава като център по роботизирана хирургия. Трите роботизирани системи, последната от които da Vinci Xi във високотехнологичната Университетска Болница „Света Марина“ – Плевен, се прилагат успешно и пълноценно в научноизследователската дейност, в клиничната практика и в обучението на студенти по гинекология, хирургия и урология. Към университета функционира уникален за Балканския полуостров Телекомуникационен ендоскопски център с експериментална операционна зала и виртуална зала с тренажори, който е оборудван с високотехнологична апаратура в сферата на ендоскопската хирургия. Една от аудиториите на центъра функционира като модерно 3D студио за демонстрации на Хирургия на живо, където студенти и медицински специалисти имат възможността да се потопят триизмерно в човешката анатомия и да участват в оперативната интервенция през очите на хирурга. Всичко това дава уникална възможност на студенти, докторанти, специализанти и лекари-специалисти за обучение с авангардна апаратура.  \r\nПовече информация за събитието и условията за участие може да намерите  .", "date": "2019.05.30", "title": "МУ- Плевен ще реализира 3D демонстрация на робот-асистирана операция и ХАЙФУ ултразвукова хирургия на живо на ХI Европейски Конгрес по роботизирана хирургия"}
{"url": "http://www.focus-news.net/news/2019/05/30/2664360/api-vazstanoveno-e-dvizhenieto-po-pat-i-4-v-otsechkata-moravitsa-antonovo.html", "text": "Възстановено е движението по път I-4 в отсечката Моравица - Антоново. Това съобщиха от пресцентъра на  Агенция „Пътна инфраструктура“ .", "date": "2019.05.30", "title": "АПИ: Възстановено е движението по път I-4 в отсечката Моравица - Антоново"}
{"url": "http://www.focus-news.net/news/2019/05/30/2664359/stanka-mihova-rd-sotsialno-podpomagane-blagoevgrad-vodesht-printsip-pri-prilaganeto-na-zakonodatelstvoto-v-oblastta-na-zakrilata-na-deteto-e-predotvratyavane-negovoto-izostavyane.html", "text": "Водещ принцип при прилагането на законодателството в областта на закрилата на детето е предотвратяване неговото изоставяне и гарантиране правото им да имат семейство. Това каза пред  Радио „Фокус“ – Пирин  Станка Михова, главен експерт в Регионална дирекция „Социално подпомагане“ – Благоевград, по повод зачестилите статии в медийното пространство за „отнемане на деца от семействата“ във връзка със Стратегията за детето. По думите ѝ усилията в работата по закрила на детето са насочени към осигуряване на комплексна подкрепа за децата и семействата, както и за насърчаване на отговорното родителство. „С оглед на това усилено продължава и дейността за развитието на качествени социални услуги в общността. Те основно са насочени към превенция и ранна интервенция и подпомагат отглеждането на детето и насърчаването на социалното включване, както и подкрепата на родителите при отглеждането на деца в кризисни ситуации. За успеха на провежданите политики допринася и залегналият в законодателството ангажимент на държавата да гарантира, защитава и закриля основните права на детето във всички сфери на обществения живот чрез реализирането на съответни дейности и мерки“, каза още Михова.  \r\nТя добави, че гаранция за спазването на най-добрия интерес на детето е категоричното законово изискване настаняването на дете извън семейството като мярка за закрила, да се предприема едва след изчерпване на всички други възможности за закрила в семейна среда. Според Михова изключение в това отношение правят единствено случаите, когато различни причини налагат спешно извеждане от семейството на дете в риск. „Защитата на най-добрия интерес на детето се осъществява и чрез залегналите в законодателството критерии за преценка на: желанията и чувствата му; неговите физически, психически и емоционални потребности; възрастта, пола, миналото и други характеристики на детето; опасността или вредата, която му е причинена или има вероятност да му бъде причинена; способността на родителите да се грижат за него; последиците, които ще настъпят за детето при промяна на обстоятелствата, както и  други обстоятелства, имащи отношение към него“, посочи Михова.  \r\nТя уточни, че важна роля за спазването на правата и интересите на детето има и нормативно регламентираното условие настаняването му извън семейството да се извършва единствено с решение на компетентния съд, като в това отношение законодателството предвижда изпълнението на редица съдебни и административни мерки. „В тази посока са и произтичащите от законовата уредба ангажименти и правомощия на органите за закрила на детето на местно ниво, които пряко кореспондират с Конвенцията на ООН за правата на детето и са подчинени на разбирането, че най-добрата среда за неговото отглеждане и възпитание  е семейната. В този аспект извеждането на дете от биологичното семейство винаги е крайна мярка за закрила, която може да бъде предприета единствено след изчерпване на възможностите за превенция и предоставяне на грижа в семейна или близка до семейната среда, с изключение на случаите, когато се касае за непосредствен риск за живота на детето. И в тези случаи мярката винаги има  превантивен характер и се потвърждава единствено с решение на съда“, отбеляза Михова. \r\nЛивия НИНОВА", "date": "2019.05.30", "title": "Станка Михова, РД „Социално подпомагане“ – Благоевград: Водещ принцип при прилагането на законодателството в областта на закрилата на детето е предотвратяване неговото изоставяне"}
{"url": "http://www.focus-news.net/news/2019/05/30/2664355/prof-nikolay-ovcharov-imame-parvi-nahodki-ot-rezidentsiyata-na-legendarniya-vlad-tsepesh-drakula-sled-razkopkite-na-srednovekovniya-zamak-v-svishtov.html", "text": "Вече втора седмица продължават разкопките на хълма „Чуката“ в Свищов. Там се намират запазените до близо 10 м руини на българския средновековен замък. Това съобщи за  Агенция „Фокус“  проф. Николай Овчаров. „За разлика от останалите крепости на Второто българско царство, за него съществуват много писмени сведения. За първи път се споменава от пътешественика Петер Шпарнау през 1385 г. Той е важен и значителен град, който пази брода на р. Дунав и т. нар. „Свищовски път“, водещ към Влахия. Крепостните стени обграждат града чак до Дунав, а на върха се намира якият замък“, посочи той. „Особено важно е сведението на най-ранния османски хронист Мехмед Нешри, описващ завоеванието на Търновска България през 1393 г. След превземането на столицата Търновград, нашествениците се насочват към Дунав и превземат редица крепости. Комендантът на Свищов е един от малкото военачалници, които отказват да се предадат и заявява, че ще брани вярата на своя цар Иван Шишман. Българският гарнизон в замъка се сражава до последно и се предава чак когато свършват припасите“, обърна внимание проф. Овчаров и уточни, че османците  \r\nоценяват значението на важната крепост и оставят в него свой гарнизон. „През следващите години Свищов играе много важна роля в жестоките битки между мюсюлмани и християни. Особено интересен е епизодът от зимата на 1461/1462 г., когато прочутият велик воевода на Влахия Влад Цепеш или Дракула обсажда и превзема крепостта. В писмо до унгарския крал от 11 февруари 1462 г. той с гордост му съобщава, че при превземането са избити 410 турци, като много от тях са ликвидирани чрез любимия му способ – чрез набиване на кол“, разказа Николай Овчаров. „През 1595 и 1598 г. на два пъти Свищов е опожаряван от друг влашки воевода – Михаил Храбрия, но замъкът успява да устои. Вече в 1651 г. османският пътешественик Евлия Челеби описва подробно тази вътрешна крепост. Тя била с четириъгълна форма със 7 кули, а вътре имало къща за началника, казарма и джамия. На стените имало топове с достатъчно боеприпаси. \r\nТака замъкът се запазва до началото на ХІХ в., което личи от три много точни гравюри, пазени днес във Виена. За съжаление при отстъплението си при поредната руско-турска война през 1810 г. замъкът е опожарен от русите, за да не служи на османците. По-късно оттам са вадени камъни за строеж на казарми и жилищни сгради“, обясни Овчаров. „Запазеното до днес обаче е достатъчно, за да наредим замъка на Свищов сред най-добре запазените крепости на средновековна България. Тук са извършвани частични разкопки през 1961 г., а сега Община Свищов е амбицирана да подпомогне разкриването на укреплението и после да бъде извършена неговата реставрация. Така заедно с близкия римски град Нове и с прекрасната възрожденска част на Свищов ще бъде оформена програмата за развитие на културния туризъм в крайдунавския град“, заяви професорът. „През двете седмици на тазгодишните проучвания вече имаме десетки находки. Сред тях е красива рисувана керамика и метални апликации от различни епохи, както и монети от Римската империя, през средновековни български и византийски монети до османски монети от ХV-ХVІІІ в. Много интересен е фрагмент от тухла с частично запазен латински надпис-щампа, в който става дума за бойна единица (кохорта) от прочутия І-ви Италийски легион, чиито щаб е пребивавал в Нове. Надписът се датира в ІV в., когато стария легионен център е изоставен и римската власт се премества на хълма „Чуката“, който давал по-добра защита срещу зачестилите варварски нашествия. Тогава там е изградена нова крепост, която по-късно е използвана и през Средновековието“, изтъкна проф. Овчаров. „На дълбочина около метър в двора на замъка попаднахме на пожарищата, предизвикани през 1810 г. А непосредствено под този пласт излиза средновековна керамика, както и желязни гюллета за оръдия и каменни бойни топки за метателни машини. Без съмнение става дума за войните между християни и мюсюлмани от ХV-ХVІ в. и превземането на замъка от Дракула“, коментира Николай Овчаров. „Разкопките продължават и предстои навлизането в по-ранния средновековен пласт от Второто българско царство. Надяваме се, че там ще излязат и свидетелства за героичната съпротива на българите срещу османското нашествие през ХІV в.“, каза още той.", "date": "2019.05.30", "title": "Проф. Николай Овчаров: Имаме първи находки от резиденцията на легендарния Влад Цепеш Дракула след разкопките на средновековния замък в Свищов"}
{"url": "http://www.focus-news.net/news/2019/05/30/2664361/veliko-tarnovo-detski-praznik-prikazno-revyu-shte-se-sastoi-v-grada-za-mezhdunarodniya-den-na-deteto.html", "text": "Във връзка с предстоящия празник 1 юни – Международен ден на детето, дирекция „Социални дейности и здравеопазване” на Община Велико Търново организира голям празник за малчуганите под мотото „Приказно ревю”. Това съобщиха от пресцентъра на  Община Велико Търново . Събитието е в подкрепа на приза „Община приятел на детето”, носител на който е старопрестолният град. Повод е отбелязването на 30 години от приемане на Конвенцията на ООН за правата на детето. \r\nПразникът ще се проведе на 31 май от 17.30 ч. в парк „Дружба” в града, а при лошо време – в голямата зала на Общината.  \r\nПрограмата включва нестандартно модно ревю, в което ще вземат участие над 150 деца и младежи от младежките центрове и социални услуги, функциониращи на територията на общината. Като истински модели, малчуганите и учениците ще дефилират с изработени от тях тоалети на приказни герои. Облеклото е направено от подръчни и рециклирани материали.  \r\nВ модното ревю ще бъдат представени 24 тоалета, които ще бъдат оценявани от компетентно жури. Участниците ще се състезават в следните категории: \r\n- „Най-атрактивен тоалет”; \r\n- „Най-автентичен тоалет”; \r\n- „Най-забавен герой”; \r\n- „Най-артистичен герой“; \r\n- „Любимец на публиката”. \r\nДецата и младежите за пореден път ще докажат и своите таланти – те ще зарадват публиката с богата програма от песни, танци, скечове и стихотворения. За всички участници са подготвени много изненади и награди. \r\nЗа доброто настроение на участниците, екипите на Общностен център за деца и родители „Царевград”, Център за социална рехабилитация и интеграция за деца и младежи с увреждания и Център за обществена подкрепа ще организират различни занимания по интереси. В празничната програма ще се включат също Фондация „Happy Mums“ със заниманията Happy Kanga Mums - безопасни и забавна следродилни тренировки за майки и бебета. Фондация „Искам бебе“ също ще вземе участие в събитието чрез провеждането на информационна кампания за дейностите, които реализира.", "date": "2019.05.30", "title": "Велико Търново: Детски празник „Приказно ревю” ще се състои в града за Международния ден на детето"}
{"url": "http://www.focus-news.net/news/2019/05/30/2664351/komentari-v-narodnoto-sabranie-za-zavrashtaneto-na-bsp-obzor.html", "text": "В сряда ПГ на \"БСП за България\" реши да се върне в Народното събрание в четвъртък. Това стана ясно след заседание на групата, което се проведе от 10.30 часа в централата на партията на „Позитано“ 20. Решението за връщане бе взето от Националния съвет на 28 май, а в сряда парламентарната група трябваше да реши кога да се случи това. Пред журналисти заместник-председателят на ПГ на „БСП за България“ Драгомир Стойнев заяви, че групата е взела решение да поиска оставката на Владислав Горанов като министър на финансите. Стойнев обясни, че оставката се обуславя от огромното напрежение в българското общество, което касае Закона за политическите партии и неправомерното изхарчване на държавни средства.  \r\n\"Добре дошли на колегите от БСП\"- С тези думи се обърна  председателят на Народното събрание Цвета Караянчева  към колегите си от ляво в началото на днешното пленарно заседание.  \r\nСлед това последваха коментари от парламентарно представени сили.  Народният представител от ПГ на ГЕРБ Тома Биков  посочи, че  БСП са взели правилното решение да се върнат в парламента. По думите му всеки има право да сбърка и след това да се поправи.  Лидерът на НФСБ Валери Симеонов  прогнозира, че след връщането на БСП в пленарна зала  работата в парламента ще се забатачи. Той определи и като глупост исканата от тях оставка на финансовия министър.  От ДПС в лицето на депутата Йордан Цонев  приветстваха решението на БСП да се върне в парламента. \"Смятам, че едно такова отсъствие е винаги във вреда на този, който го прави. Вреда е за парламентаризма, но това е мое лично мнение\", коментира той.  Заместник-председателят на ПГ на \"БСП за България\" Драгомир Стойнев  разкритикува парламента и посочи, че за тези три месеца, за които депутатите от групата му ги е нямало, заседанията са продължавали по няколко часа. Стойнев обясни, че работата на БСП ще продължи както досега.  \r\nДеница КИТАНОВА", "date": "2019.05.30", "title": "Коментари в Народното събрание за завръщането на БСП (ОБЗОР)"}
{"url": "http://www.focus-news.net/news/2019/05/30/2664362/kyustendil-muzikalno-sdruzhenie-marin-goleminiov-i-devoykata-kyustendilska-prolet-dadoha-nachalo-na-blagotvoritelnata-kampaniya-za-lechenieto-na-teodor.html", "text": "Музикално сдружение „Марин Големиниов” и девойката „Кюстендилска пролет” дадоха начало на благотворителната кампания за лечението на Теодор. Това съобщи за  Радио „Фокус” – Кюстендил  Виолета Атанасова, председател на читалище „Асклепион” – Кюстендил. По думите ѝ в Художествената галерия „Владимир Димитров-Майстора“ Снежанка Пенова - девойката „Кюстендилска пролет 2019“, е поставила началото на кампанията за събиране на средства за лечението 14-годишния  възпитаник на Основно училище  „Даскал Димитри” –  Теодор Велинов. Преди да започне концертът на  цигуларката Зорница Иларионова и пианистката Вана Пешева тя е призовала публиката да отвори сърцата си и да изпрати обич и надежда към момчето, което съдбата е изправила пред неочаквано изпитание. Концертът е бил последният от афиша на Майските музикални дни за тази година. Събраните от билети 560 лева вече са преведени по сметката на момчето. \r\nВенцеслав ИЛЧЕВ", "date": "2019.05.30", "title": "Кюстендил: Музикално сдружение „Марин Големиниов” и девойката „Кюстендилска пролет” дадоха начало на благотворителната кампания за лечението на Теодор"}
{"url": "http://www.focus-news.net/news/2019/05/30/2664364/kyustendil-bolnitsata-v-grada-prodava-neoperativen-imot.html", "text": "Болницата в Кюстендил продава неоперативен имот. Това съобщи пред журналисти управителят на Многопрофилна болница за активно лечение „Никола Василиев” д-р Александър Величков, предаде репортер на  Радио „Фокус” – Кюстендил . Имотът се намира на улица „Калосия”. В годините назад там са били разположени няколко сгради, които към момента се рушат. В този имот е било разположено и бившето психиатрично отделение. До момента за имота са провеждани няколко търга за продажба, но не е имало интерес. Болницата предлага и имот за отдаване под наем, който може да бъде и за не медицински дейности. Става въпрос за сграда, в която преди преструктурирането на болницата се е намирало гръдното отделение. Към момента няма инвеститорски интерес.  \r\nВ рамките на провелото се редовно годишно общо събрание на акционерите в болницата, са приети доклад за дейността на болницата през миналата година и финансов отчет. Няма промени в Съвета на директорите на кюстендилската болница. Приети са вътрешни правила и комисия по отношение на декларации, които членовете на съвета на директорите подават за проверка на имуществото. \r\nВенцеслав ИЛЧЕВ", "date": "2019.05.30", "title": "Кюстендил: Болницата в града продава неоперативен имот"}
{"url": "http://www.focus-news.net/news/2019/05/30/2664363/liliya-hristova-obshtina-varna-2476-zayavleniya-za-kandidatstvane-v-parvi-klas-sa-podadeni-do-1200-chasa-na-29-may.html", "text": "До 12.00 часа на 29 май чрез електронната система за прием на първокласници във Варна са били подадени 2476 заявления. Това каза в интервю за  Радио „Фокус“ – Варна  директорът на  Дирекция \"Образование и младежки дейности\" към Община Варна Лилия Христова. По думите ѝ повечето родители вече са регистрирали децата си в системата. Според нея само в първите пет минути от старта на електронния прием е имало 100 подадени заявления. Към този момент системата работи безупречно и няма някакви особени проблеми. Директорът на ресорната дирекция уточни, че казусите, които възникват, обикновено са по отношение на ползването на допълнителните критерии и адресната регистрация на децата. \"Все още има родители, които не са ориентирани в това, че тук трябва адресна регистрация на детето, а не на родителите, както е в градините. За предстоящата учебна 2019/2020 година са осигурени 3050 места в 37 общински училища във Варна. Осигурена е и целодневна организация на учебния процес\", каза още тя. По думите ѝ крайната дата за кандидатстване и затваряне на системата е до 23.59 часа на 1-ви юни. \"До този момент могат да се регистрират, редактират или отказват заявления за прием. Графикът е качен на сайта, който се поддържа от Общината, и е добре родителите да се запознават предварително с него. Класирането ще стане ясно до 17.00 часа на 5 юни\", посочи тя. Началната дата на записване е 16 юни от 9.00 часа. Крайният срок за записване е до 17.00 часа на 7 юни. Дейностите по второто класиране започват на 10 юни. „До 17.00 часа на този ден ще обявим всички места за второто класиране. Началната дата за кандидатстване е 11 юни“, допълни още Лилия Христова. \r\nДиана СТОЕВА", "date": "2019.05.30", "title": "Лилия Христова, Община Варна: 2476 заявления за кандидатстване в първи клас са подадени до 12.00 часа на 29 май"}
{"url": "http://www.focus-news.net/news/2019/05/30/2664367/api-startira-obshtestvenata-porachka-za-nadzor-pri-stroitelstvoto-na-lot-32-krupnik-kresna-ot-am-struma.html", "text": "Агенция „Пътна инфраструктура“ стартира обществената поръчка за избор на изпълнител на строителния надзор при проектирането и изграждането на платното за София на автомагистрала „Струма“, в участъка Крупник - Кресна. Това съобщиха от пресцентъра на  АПИ . Това е платното, което ще преминава източно от Кресненското дефиле по ново трасе. Кандидатите за извършване на строителния надзор на двата участъка могат да подават офертите си до 17.30 ч. на 4 юли 2019 г. \r\nИндикативната стойност на поръчката за строителен надзор е 21 883 037 лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.  \r\nВ момента АПИ провежда обществените поръчки за избор на изпълнители на проектирането и строителството на двата участъка и тръжната комисия разглежда документите на кандидатите.  \r\nОбщата дължина на отсечката Крупник - Кресна, лот 3.2.1 и лот 3.2.2, е 23,6 км. Ще бъдат изградени 7 тунела, 21 виадукта, 4 пътни възела, 12 надлези и подлези. \r\nВ лот 3.2.1 - с дължина 13,2 км, е участъкът от лявото платно на автомагистралата от км 375+860 до км 389+100 и прилежащите пътни връзки. Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% ще бъде направена и трета лента за товарните автомобили. Достъпът до трасето ще бъде осигурено през 3 пътни възли: \r\n• Пътен възел „Полето“ при км 379+470, който ще осигурява достъпа от посока Кулата до селата Брежани и Полето, както и включване в автомагистралата в посока София.  \r\n• Пътен възел „Мечкул“ при км 384+230, който ще осигурява достъпа от посока Кулата до селата Мечкул и Брежани, както и включване в автомагистралата в посока София.  \r\n• Пътен възел „Стара Кресна“ при км 387+620, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София.  \r\nВ този участъка ще бъдат построени 3 тунела - „Симитли“ /с дължина 211 м/, „Ракитна“ /1 135 м/ и „Стара Кресна“ /1 052 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 броя надлези и подлези.  \r\nИндикативната стойност на поръчката за строителен надзор на лот 3.2.1 e 11 119 907 лв. без ДДС. \r\nВ лот 3.2.2 - с дължина 10,4 км, е участъкът от лявото платно на автомагистралата от км 389+100 до км 399+500. В този лот е включен и обходния път на Кресна, който е 5,5 км (от км 396+137 до км 401+691). Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% е предвидена трета лента за товарните автомобили. При обходния път на Кресна ще бъде изградена площадка за краткотраен отдих, която ще бъде с електричество, вода и канализация. От площадката ще има и връзка с населеното място Кресна.  \r\nВ участъка ще бъдат изградени 4 тунела - „Тисата“ /171 м/, „Света Неделя“ /1,3 км/, тунел „Кресна 1“ /358 м/ и „Кресна 2“ /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел „Кресна“ - при км 401+640, ще се осигурява достъпа в посока Кулата, София, път I-1. \r\nИндикативната стойност на обществената поръчка за строителен надзор на лот 3.2.2 е 10 763 130 лв. без ДДС.", "date": "2019.05.30", "title": "АПИ стартира обществената поръчка за надзор при строителството на лот 3.2 Крупник - Кресна от АМ „Струма“"}
{"url": "http://www.focus-news.net/news/2019/05/30/2664370/kyustendil-normalno-se-osashtestvyava-dvizhenieto-na-teritoriyata-na-oblastta.html", "text": "Нормално се осъществява движението на територията на областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.05.30", "title": "Кюстендил: Нормално се осъществява движението на територията на областта"}
{"url": "http://www.focus-news.net/news/2019/05/30/2664368/kyustendil-otborat-na-osnovno-uchilishte-sv-sv-kiril-i-metodiy-shte-predstavi-oblastta-v-natsionalnoto-sastezanie-zashtita-pri-bedstviya-pozhari-i-izvanredni-situatsii.html", "text": "Отборът на Основно училище „Св. св. Кирил и Методий“ – Кюстендил ще представи областта в националното състезание „Защита при бедствия, пожари и извънредни ситуации“. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. В областното състезание са участвали три отбора – Кюстендил, Дупница и Кочериново. Състезанието е преминало през няколко етапа. Първият етап е бил за проверка на теоретичните знания на учениците, чрез решаване на тест. Във втория етап отборите са участвали в състезателни игри в шест учебни центъра, сред тях са били: защита при бедствия; защита при промишлени аварии; индивидуални средства за защита; оказване на първа помощ; противопожарна защита и спасяване на давещ се. Областното състезание се е провело за шестнадесети път, а националното състезание ще се състои на 26 юни в Стара Загора. \r\nВенцеслав ИЛЧЕВ", "date": "2019.05.30", "title": "Кюстендил: Отборът на Основно училище „Св. св. Кирил и Методий“ ще представи областта в националното състезание „Защита при бедствия, пожари и извънредни ситуации“"}
{"url": "http://www.focus-news.net/news/2019/05/30/2664365/the-new-york-times-publikuva-stenogramata-ot-izyavlenieto-na-robart-myuler-za-ruskoto-razsledvane.html", "text": "Популярният американски вестник  The New York Times  публикува стенограмата от изявлението от сряда на специалния прокурор Робърт Мюлер, разследвал предполагаемата руска намеса в президентските избори в САЩ през 2016 г.  Агенция „Фокус“ представя превод на материала без редакторска намеса.  Робърт Мюлер:  \r\nДобро утро на всички и благодаря, че дойдохте. Преди две години изпълняващият длъжността главен прокурор ме помоли да действам като специален прокурор в съответната комисия. Бях назначен да разследвам намесата на Русия в президентските избори през 2016 г. Трябваше да проучим всички връзки или признаци на тайни споразумения между руското правителство и онези, свързани със щаба Тръмп. \r\nПо време на разследването се въздържах от публични изявления. Днес говоря, защото нашето разследване приключи. Докладът за него беше публикуван от главния прокурор. Официално закриваме специалната комисия, а аз напускам Министерството на правосъдието, за да се върна към личния си живот. И накрая, ще направя няколко коментара за резултатите от нашата работа. Но освен тези бележки е важно писменият доклад да говори сам за себе си. Позволете ми да започна от момента, в който се появи заповедта за назначаването ми, и този момент е намесата на президентските избори през 2016 година. \r\nКакто бе установено в обвинителния акт на разширената колеги, руски военни разузнавачи извършиха съгласувана атака срещу нашата политическа система. В обвинителния акт се твърди, че те са използвали сложни методи за киберборба, за да проникнат в компютрите и мрежите, включени в кампанията на Хилари Клинтън. Те са откраднали лична информация и след това са разпространили данните чрез фалшиви профили и WikiLeaks. \r\nТези данни бяха коригирани по време на предизборната кампания, за да навредят на кандидат-президента. В същото време, както журито заключи в отделен обвинителен акт, частна руска компания е стартирала отделна операция в социалните мрежи. В нея руските граждани са се представяли за американци, за да влияят на изборите. Обвиненията са посочени в обвинителните актове и ние не коментираме вината или невинността на конкретните обвиняеми. Всекисе счита за невинен, докато не бъде доказана вината му.  \r\nОт обвинителните актове и другите документи, на които се позовава нашият доклад, става ясна картината на намеса в нашата политическа система. За да се разбере това, беше необходимо да се проучат по-подробно тези интервенции. И това е една от причините Министерството на правосъдието да създаде нашата комисия. По същата причина ние разследвахме опити за възпрепятстване на правосъдието. Въпросите, които проучихме, са от първостепенно значение. За нас беше важно да получим изчерпателна и точна информация от всяко разследвано лице. Когато проверяваното лице се намесва в разследването или лъже следователите, това подкопава опитите на правителството да установи истината и да подведе отговорните лица под отговорност. \r\nПозволете ми да кажа няколко думи за доклада. Той се състои от две части, те са посветени на основните въпроси, които ни бяха възложени да проучим. Първата част на доклада подробно описва многобройните опити на Русия да повлияе на изборите. Същата съдържа реакцията на централата на Тръмп на тази дейност, както и на нашето заключение, че няма достатъчно доказателства за обвинение в по-широко споразумение. Втората част на доклада представя резултатите от разследването на предполагаемите опити за възпрепятстване на правосъдието с участието на президента. \r\nЗаповедта за назначаването ми като специален прокурор ни позволи да проучим действия, които биха могли да попречат на разследването. Проведохме такова и информирахме изпълняващия длъжността главен прокурор за напредъка на нашата работа. Както е отбелязано в доклада, ако след разследването имахме ясно убеждение, че президентът е невинен, бихме казали това. Въпреки това, ние не определихме дали президентът е извършил престъпление или не е.  \r\nТова заключение е обяснено във въведението към втората част на доклада. Тя обяснява, че в съответствие с установената практика настоящият президент не може да бъде обвинен във федерално престъпление. Това е противоконституционно. Дори ако обвиненията са класифицирани и не са обявени публично, това все още остава забранено. Комисията на специалния прокурор е част от Министерството на правосъдието и съгласно нейната харта се ръководи от политиката на това ведомство. Ето защо обвиненията срещу президента не бяха взети под внимание. Разследването на предполагаемото възпрепятстване на правосъдието се основава на писменото становище на министерството, което обяснява неговите политики и предоставя редица важни съображения. Тези съображения са обобщени в нашия доклад и сега ще се съсредоточа върху две от тях. \r\nПърво, позволено е разследване на сегашния президент, защото е важно да се съхранят доказателствата, докато спомените са пресни, а документите – достъпни.  Наред с другото, доказателствата могат впоследствие да бъдат използвани срещу предполагаемите съучастници, ако срещу тях бъдат предявени обвинения.  \r\nВторо, в текста се подчертава, че преследването срещу настоящия президент е забранено от Конституцията. Освен политиката на ведомството, ние се ръководим от принципите на справедливостта. Би било нечестно да има обвинения при отсъствието на съдебно решение. \r\nТова е политиката на Министерството на правосъдието. От тези принципи се ръководихме. И на тази основа стигнахме до заключението, че няма да решаваме дали президентът е извършил престъпление или не. Това е окончателната позиция на нашата комисия и няма да коментираме други заключения или хипотези за президента. Проведохме независимо разследване и докладвахме резултатите на главния прокурор, както се изисква съгласно правилата на министерството. \r\nСлед това главният прокурор заключи, че е препоръчително да представим нашия доклад пред Конгреса и американския народ. В един момент поисках да публикувам някои части от доклада, но главният прокурор реши да публикува целия доклад наведнъж и, както разбираме, докладът беше публикуван почти в цялост. Разбира се, аз не поставям под въпрос добросъвестносста на това решение на главния прокурор. \r\nНадявам се, че днес ще бъде единственият път, в който се обръщам към Вас. Самият аз взех това решение. Никой не ме е заставял, никой не е задавал въпрос дали съм упълномощен да дават показания и дали трябва да се изказвам по този въпрос. Обсъжда се възможността да се говори в Конгреса. Въпреки това, всички изявления на нашата комисия няма да надхвърлят съдържанието на доклада. В него са описани всички наши заключения, анализи и причини за взетите от нас решения. Ние внимателно подбрахме формулировката и работата ни говори сама за себе си. Докладът представлява моите показания. Не възнамерявам да представям никаква информация, която да надхвърля рамката на публикувания доклад. И накрая, въпросът за публичния достъп до нашата работа е решен извън нашата комисия. \r\nЗатова не мисля, че е уместно да разширя разследването или да коментирам действията на Министерството на правосъдието или тези на Конгреса, с изключение на казаното днес и това, което се докладва в нашия текст. Поради тази причина ще се въздържа да отговарям на въпроси. \r\nПреди да напусна, бих искал да благодаря на прокурорите, агентите на ФБР, анализаторите и служителите, които ни помогнаха да проведем честно и независимо това разследване. Те прекараха две години в комисията на специалния прокурор и се доказаха като изключително порядъчни хора. И в заключение ще повторя основната идея на нашите обвинения: имало е многобройни и системни опити за намеса в нашите избори. И това твърдение заслужава вниманието на всеки американец. Благодаря. Благодаря Ви за вниманието.  Тереза Герова", "date": "2019.05.30", "title": "The New York Times публикува стенограмата от изявлението на Робърт Мюлер за руското разследване"}
{"url": "http://www.focus-news.net/news/2019/05/30/2664347/tsvetan-tsvetanov-podade-ostavka-ot-vsichki-rakovodni-postove-v-gerb-obzor.html", "text": "След разговор с председателя на ГЕРБ Бойко Борисов Цветан Цветанов подаде оставка от всички ръководни постове в ГЕРБ. Оставката е депозирана и приета от Борисов, който благодари на Цветанов за свършената работа през годините.  \r\nВ профила си в социалната мрежа „Фейсбук“  Цветан Цветанов  изказа благодарност за 13-е години съвместна работа в ГЕРБ. „Изградихме един функциониращ и работещ политически модел, който винаги се е водил само от обществените интереси на всяко едно населено място, на всяка община, на всеки регион, на България и нашите съграждани. Доказахме го с нашата силна евролиста, с чиято победа допринесохме за силна и обединена Европа“, изтъкна той. „След разговор с лидера на ПП ГЕРБ Бойко Борисов прецених, че по-правилното е да подам оставка. Обмислях това решение достатъчно дълго, но го правя днес, защото за мен ГЕРБ е на всички членове и симпатизанти. За мен беше важно да запазя хладнокръвие и мълчание по време на кампанията, защото изборната победа беше общата ни морална удовлетвореност от съвместната ни работа през годините“, посочи Цветанов. \r\nОставката стана повод за коментари в парламента.  Председателят на ПГ на ГЕРБ д-р Даниела Дариткова  посочи, че Цветанов ще остане член на партията. \"Бойко Борисов благодари на Цветан Цветанов за усилията и работата през годините. Всички останали подробности, оценки и анализи предстои да бъдат направени от председателя на ГЕРБ\", заяви тя. Зам.-председателят на ВМРО Искрен Веселинов  коментира, че действията на Цветан Цветанов не са го изненадали, защото очевидно натам се е вървяло от началото на цялата сага с апартаментите. Според него идеята на Бойко Борисов е да се скъса с лицата, които по една или друга причина са създали лош имидж на партията. Зам.-председателят на ПГ на ДПС Хамид Хамид  подчерта, че всяка политическа партия си има свой устав и свои правила, както и собствен вътрешнопартиен живот. Той заяви, че ДПС никога не е коментирала и не се е намесвала във вътрешните работи на нито една партия и няма да го направи и сега. \"Коментарът ни е същият, какъвто беше при оставката на Корнелия Нинова. Това си е работа на самите партии. Нас ни интересува ДПС\", каза още Хамид Хамид. Лидерът на НФСБ Валери Симеонов  заяви, че оттеглянето на Цветан Цветанов го е изненадало, защото според него досегашните резултати на ГЕРБ до голяма степен се дължат на неуморната дейност на Цветанов. \"За мен например е показателно, че след като лично Цветанов постигна много сериозни пробиви в смесените общини и откъсна доста сериозен електорат от ДПС, той беше освободен от работа, което говори за една предполагаема връзка между Борисов и ДПС. Това всичко, разбира се, е в сферата на вероятностите и не е добре за България, защото в такъв случай нашето коалиционно семейство си има някакъв друг член, задкулисен\", каза още Симеонов.  Народният представител от ПГ на \"БСП за България\" Александър Симов  определи оставката на Цветанов като потвърждаване на вина. \"Това дали е очаквана или не, е въпрос, който не бих искал да коментирам, но е факт, че има процес на замитане на следите в ГЕРБ. Няма как да заличиш мазните отпечатъци от местопрестъплението дори на накараш Цветан Цветанов да емигрира. С неговото оттегляне \"Апартаментгейт\" не става по-малко актуален. Терасите, големи колкото футболни игрища, не стават по-малко актуални, къщите за гости няма кой да ги отмени\", заяви депутатът от БСП. Според него няма как с отстраняването на Цветанов ГЕРБ да си извоюва така мечтаната прошка. \"Победата не означава прошка. Те победиха на изборите, но това не означава, че хората са забравили какво са направили\", каза още Симов.", "date": "2019.05.30", "title": "Цветан Цветанов подаде оставка от всички ръководни постове в ГЕРБ (ОБЗОР)"}
{"url": "http://www.focus-news.net/news/2019/05/30/2664373/stara-zagora-izlozhbata-novi-postapleniya-shte-bade-otkrita-v-hudozhestvenata-galeriya-v-grada.html", "text": "От 30 май до 22 юни 2019 г. в западната зала на Художествена галерия Стара Загора ще бъде експонирана изложбата „Нови постъпления”. Това съобщиха от пресцентъра на  Община Стара Загора . В нея са включени част от персоналните дарения /живопис, графика, скулптура/ за Галерията през последните четири години. Сред тях са творби на Васил Тодоров /1893-1977/, Никола Аръшев /1895-1984/, Тодор Калпакчиев /1913-1984/, Теню Пиндарев /1921-2010/, Румен Скорчев  /1932-2015/, Янаки Кавръков /1945-2002/, Любомир Цакев /1940-2012/ и др.  дарени от наследници и приятели на художниците.  \r\nСвое място в експозицията заемат произведения на художници като Валентин Старчев, Никола Певичаров, Милен  Джановски , Иван Димитров, Никола Москов, Ангел Васев, Вежди Рашидов, Кунчо Кунчев, Михаил Лалов, Владимир Кондарев, Пламен Кирилов, Леон Бабачев, Волода Казаков и др., дарили свои творби за обогатяване фонда на Старозагорската галерия.", "date": "2019.05.30", "title": "Стара Загора: Изложбата „Нови постъпления” ще бъде открита в Художествената галерия в града"}
{"url": "http://www.focus-news.net/news/2019/05/30/2664375/washington-examiner-mazh-se-zapali-pred-beliya-dom-pochina-ot-poluchenite-naranyavaniya.html", "text": "Мъж се запали пред Белия дом и впоследствие почина от получените наранявания, съобщава американското издание  Washington Examiner . \r\nВ сряда пред Белия дом бе наблюдаван запален мъж. Изглежда, той се е запалил. \r\nТайните служби потвърдиха в социалната мрежа „Туитър“, че жертвата е мъж, който се е самозапалил. На мястото на инцидента на жертвата е била оказана първа помощ. На записите на охранителните камери се вижда как агенти се втурват към човека и използват пожарогасител, за да потушат пламъците. След това мъжът е откаран в болница. \r\nПо-късно от полицията потвърдиха, че мъжът, идентифицира  като Арнав Гупта, на 33 г., от Бътезда в окръг Монтгомъри, Мериленд, е починал от нараняванията.  \r\nГупта е изчезнал от дома си в сряда сутринта местно време, а детективите от окръг Монтгомъри отправиха молба към гражданите да информират властите, ако го забележат.  \r\nВсе още остава неясен мотивът на жертвата.  Тереза Герова", "date": "2019.05.30", "title": "Washington Examiner: Мъж се запали пред Белия дом, почина от получените наранявания"}
{"url": "http://www.focus-news.net/news/2019/05/30/2664371/veliko-tarnovo-tri-bezrabotni-litsa-sa-se-konkurirali-za-edno-rabotno-myasto-v-obshtinata-prez-april.html", "text": "Три безработни лица са се конкурирали за едно работно място във Велико Търново през април. Това съобщи Бойка Ганева, началник отдел „Активна политика на пазара на труда“ в Дирекция „Бюро по труда“ – Велико Търново, предаде репортер на  Радио „Фокус“ – Велико Търново . Тя посочи, че за предходния месец март за едно работно място са се борили пет лица. Новорегистрираните в Бюрото по труда и тези с възстановена регистрация са били общо 269 души, като се отчита спад със 68 лица спрямо месец март. Входящият поток в община Велико Търново е 210, в община Елена – 34, а в община Златарица – 25. От новорегистрираните през месец април лица едно е с възстановена регистрация, три са в резултат на масови уволнения, 64 са активираните лица, едно лице е регистрирано след приключване на работа по програми и мерки за заетост, 194 лица – след приключване на работа, четири лица са регистрирани за ползване услуги на други институции, а две лица са регистрирани след изтичане срока на наложена им санкция по реда на ЗНЗ. Най-много са новорегистрираните лица от частния сектор – 160, следвани от сектор „услуги“ – 104 и сектор „индустрия“ – 61. От аграрния сектор на пазара на труда са излезли 15 души, а 88 са с неуточнен отрасъл. Изходящият поток за месец април е 393 души, като се отчита спад с 41 души спрямо март. От тях 86% са постъпили на работа, 8.9% са отпаднали поради наложена санкция от Дирекция „Бюро по труда“ във връзка с неизпълнение плана за действие, отказ от предложено им работно място и други, 5.1% са отпаднали поради причини като смяна на местожителство, пенсиониране и др. От постъпилите на работа безработни лица 112 души са с посредничеството на Дирекция „Бюро по труда“, в това число на първичен трудов пазар – 99 лица, по програми за заетост – 2 лица, по ОП „РЧР“ – 8 лица и по мерки – 3 лица. „Изходящият поток през април бележи превес над входящия, в резултат на което равнището на безработицата намалява спрямо предходния месец“, посочи Бойка Ганева. \r\nНадежда КРЪСТЕВА", "date": "2019.05.30", "title": "Велико Търново: Три безработни лица са се конкурирали за едно работно място в общината през април"}
{"url": "http://www.focus-news.net/news/2019/05/30/2664372/rositsa-plachkova-obshtina-kyustendil-nadyavam-se-prez-tazi-godina-da-imame-odobrenie-na-proekta-za-remont-i-rekonstruktsiya-na-sgradata-na-obshtinskiya-teatar-i-parka-pred-nego.html", "text": "Надявам се, че през настоящата година ще имаме одобрение на проекта за ремонт и реконструкция на сградата на общинския театър и парка пред него. Това каза пред журналисти зам.-кметът на Община Кюстендил инж. Росица Плачкова, предаде репортер на  Радио „Фокус” – Кюстендил . „Надявам се, че ще бъдем сред първите, които кандидатстват успешно пред този фонд, който го чакаме толкова години и през настоящата година да имаме одобрение на този проект, за да може центърът на града да се облагороди по още по-добър начин. Целта е де се получи този синергичен ефект, за който говорим от 2012 година”, каза Росица Плачкова. По думите ѝ проектът е на стойност под 6 млн. лева. Той включва цялостно обновяване на сградата на театъра, въвеждане на мерки за енергийна ефективност, вътрешно преоборудване и цялостен ремонт на парка пред сградата. Зам.-кметът коментира и поддържането на бреговете на преминаващата през града река Банщица. „Ние поддържаме бреговете на реката, което е извън държавната собственост. Полагаме всички усилия, за да се придобие един по-добър вид, през настоящата година ще продължим усилията си в тази посока и ще видите резултата”, каза Росица Плачкова. По думите ѝ общинските съветници в Кюстендил са много активни, поемат нови инициативи, общинска администрация подпомага тези инициативи. \r\nВенцеслав ИЛЧЕВ", "date": "2019.05.30", "title": "Росица Плачкова, Община Кюстендил: Надявам се през тази година да имаме одобрение на проекта за ремонт и реконструкция на сградата на общинския театър и парка пред него"}
{"url": "http://www.focus-news.net/news/2019/05/30/2664374/sliven-uchenitsi-ot-oblastta-poluchiha-otlichiya-zlatno-sartse.html", "text": "31 номинации от 17 училища в Сливенска област бяха направени за тазгодишните награди „Златно сърце“, които се връчват по традиция от Областния управител и Регионалното управление на образованието в навечерието на 1 юни, Международния ден на детето. Това съобщиха от пресцентъра на  Областна администрация . Носителите бяха определени от комисия, назначена от началника на РУО Милена Чолакова. Награждаването се състоя на празник в областната администрация на 30 май. \r\nОбластният управител Чавдар Божурски връчи златни медальони във формата на сърце и грамоти на индивидуалните носители на приза: Габриел Пърев от ХІІ клас в ПХГ „Дамян Дамянов“ – за спасяването на хиляди бездомни животни и създаването на доброволческа мрежа сред връстниците му; на Калчо Чанев от ІІІ клас в ОУ „Братя Миладинови“ – за това, че на 12 декември м.г. е намерил мобилен телефон на стойност 260 лева и чрез класната си ръководителка и зам.-директорката го е върнал на собственика;  на Симона Петкова от VІ клас в ОУ „Д-р Иван Селимински“ – за това, че е дарила отрязаните си коси на салон в София за изработването на перуки за онкоболни. \r\nКомисията излъчи и три колективни награди. Едната отиде при учениците от СУ „Димитър Рохов“ в Сливен Лъчезар Темелков, Цветелина Досева, Мариян Йорданов, Илиян Русев, Димитър Петров и Теодор Иванова – за това, че са намерили портфейли и дамска чанта с пари, документи и други вещи, които са върнали на собствениците със съдействието на треньори и учители. Втората награда заслужиха Даниел Галин Минчев, Йоанна Бонова и Марияна Бойчева от СУ „Христо Ботев“ в Нова Загора – за това, че са успели да наберат средства в размер на 5000 лева, с които да помогнат за лечението на пациент. Отличие бе присъдено и на Ученическия съвет в СУ „Йордан Йовков“ в Сливен – за проведените две благотворителни акции в помощ на болни деца, за участието в акции за спасяване на животни в беда, в кампании на БЧК. Колективните награди – грамоти и торти, връчи началникът на РУО Милена Чолакова. \r\nПовече от 30 деца и ученици получиха сертификати за достойно поведение и добродетелни постъпки от зам. областния управител Димитринка Петкова. \r\nНосителите на наградите и сертификатите бяха поздравени с изпълнение на 6-годишната Габриела Михалева от детска градина „Еделвайс“. Водещ на церемонията бе ст. експертът в РУО Надежда Тодорова. Събитието се проведе със съдействието на издателство „Просвета“ и сладкарница „Карибу“. \r\nЦелта на отличията „Златно сърце“ е да популяризират  добрите дела на децата, да се изрази уважение към тях и да се поощри примера им.", "date": "2019.05.30", "title": "Сливен: Ученици от областта получиха отличия „Златно сърце“"}
{"url": "http://www.focus-news.net/news/2019/05/30/2664379/blagoevgrad-gradat-e-domakin-na-evropeyska-otborna-lyatna-kupa-po-tenis-za-devoyki-do-14-godishna-vazrast.html", "text": "Благоевград за пореден път ще посреща спортисти за европейски турнир. Това съобщиха от пресцентъра на  Община Благоевград . Тенис шампиони от цяла Европа ще пристигнат в Благоевград за турнира Европейска отборна лятна купа по тенис за девойки до 14-годишна възраст. 3 дни кортовете в парк „Бачиново“ ще приемат тенис шампиони не само от България, а и от Европа. Турнирът започва на 30 юни и ще продължи до 2 юли, включително. Първенството се  организира от Община Благоевград, БФТенис и ТК „Мачпойнт“. \r\nНе за първи път Община Благоевград е домакин на състезание от толкова висок ранг. Десетки пъти Благоевград е посрещал спортисти от цял свят за световни, европейски, републикански и държавни първенства. Градът се превърна в предпочитано място за провеждане на такива състезания, благодарение на отлично поддържаните бази, изграждането на нови зали, терени и игрища.  \r\nЗа първи път български отбор има възможност да бъде домакин на европейска зимна и лятна купа в рамките на една година в Пловдив и Благоевград, като  Пловдив прие мачовете от Европейската отборна зимна купа за девойки до 14 години. \r\nВ момента, за България, най-предно класираните българки в ранглистата на Тенис Европа до 14 години са Анастасия Александра Николова, Йоана Радулова, Александра Габровска и Ангела Ганева.   \r\nПрез миналата година девойките на България до 14 години спечелиха 9-то място на Световното и 6-то място на Европейското първенство.", "date": "2019.05.30", "title": "Благоевград: Градът е домакин на Европейска отборна лятна купа по тенис за девойки до 14-годишна възраст"}
{"url": "http://www.focus-news.net/news/2019/05/30/2664377/kyustendil-za-24-yuni-e-otlozheno-deloto-po-sluchaya-populyarna-kasa-dupnitsa.html", "text": "За 24 юни е отложено съдебното дело по случая „Популярна каса” – Дупница. Това съобщи пред журналисти съдията в Окръжен съд – Кюстендил Надя Георгиева, предаде репортер на  Радио „Фокус” – Кюстендил . Причината е нередовно призоваване на част от потърпевшите в откритото разпоредително заседание, което е проведено в Дупница. На това заседание трябва да се прецени дали има проблеми с изготвения акт или той може да бъде приет и да се насрочи самото дело. 240 са пострадалите по този случай и те трябва да бъдат призовани. Един от пострадалите е починал в процеса на призоваването. Самото дело е в обем от 65 тома. Самите потърпевши могат да участват в делото като частни обвинители или граждански ищци. \r\nВенцеслав ИЛЧЕВ", "date": "2019.05.30", "title": "Кюстендил: За 24 юни е отложено делото по случая „Популярна каса” – Дупница"}
{"url": "http://www.focus-news.net/news/2019/05/30/2664376/pernik-uchenik-e-izpraven-na-podsadimata-skameyka-za-upravlenie-na-traktor-i-nepravilna-manevra-doveli-do-smartta-na-mototsikletist.html", "text": "Окръжна прокуратура – Перник е предала на съд Д.Н. по обвинение за извършено от него престъпление – управление на МПС без необходима правоспособност, довело до причиняване на смъртта на мотоциклетист. Това съобщиха от пресцентъра на  Апелативна прокуратура София . Към м. юли 2018 г. обвиняемият Н. бил непълнолетен и учел в професионална гимназия в гр. Перник. Не притежавал свидетелство за управление на МПС и не бил правоспособен водач.  \r\nНа 05.07.2018 г. бащата на Д.Н. му споделил, че е необходимо да бъде измит радиаторът на притежавания от него трактор „Беларус“, паркиран в двора на дома им в с. Кладница. Момчето предложило да го направи и към 18.00 ч. приключило със задачата.  \r\nТъй като решил, че МПС е лошо паркирано, обвиняемият решил да го премести. Междувременно бащата на обвиняемия не знаел за предстоящо извършване на тази маневра от сина му. Д.Н. взел ключовете за трактора и се качил на него, заедно с негов приятел, след което запалил двигателя и привел машината в движение. Излизайки от двора перпендикулярно на пътното платно на ул. „Витоша“, тракторът се движел със скорост около 9 км/ч.  \r\nВ същия момент по средата на уличното платно със скорост 78 км/ч преминавал мотоциклет м. „Хонда“, управляван от Г.В. Мъжът бил правоспособен водач на МПС за категория „В“, но не и за категория „А“, необходима за управление на мотоциклет. Освен това имал множество наложени административни наказания за нарушение на Закона за движението по пътищата.  \r\nГ.В., въпреки че забелязал навлизащия на пътя трактор, не задействал своевременно спирачната уредба на мотоциклета. Със закъснение той направил опит да го заобиколи отдясно, но не успял. Последвал челен удар между двете МПС, при което мотоциклетът се вклинил под двигателя на селскостопанската машина, а водачът му изпаднал от седалката на пътното платно.  \r\nЗа случая бил подаден сигнал на телефон 112, а пострадалият В. бил откаран в болнично заведение. Въпреки предприетото лечение, два дни по-късно мъжът е починал, вследствие на множество тежки увреждания – гръдна, коремна и тазова травми.  \r\nСпоред заключението на изготвената автотехническа експертиза, ударът между двете моторни превозни средства е настъпил вследствие неправилните действия и на двамата водачи.  \r\nПредстои наказателното производство срещу обвиняемия Д.Н. да продължи в съда.", "date": "2019.05.30", "title": "Перник: Ученик е изправен на подсъдимата скамейка за управление на трактор и неправилна маневра, довели до смъртта на мотоциклетист"}
{"url": "http://www.focus-news.net/news/2019/05/30/2664378/donald-tramp-zhalko-che-izrael-varvi-kam-novi-izbori.html", "text": "Държавният глава на САЩ Доналд Тръмп изрази съжаление по повод неуспеха на Бенямин Нетаняху да състави коалиция, което насочва Израел към нови избори, предава  AFP . \r\n„Жалко, че в Израел се случва това. Изглеждаше като пълна победа за Нетаняху\", подчерта Тръмп пред репортери пред Белия дом, като определи израелския лидер като „велик човек\". \r\n„Върнаха се на етапа на изборите. Това е много лошо“, допълни американският президент.  Тереза Герова", "date": "2019.05.30", "title": "Доналд Тръмп: Жалко, че Израел върви към нови избори"}
{"url": "http://www.focus-news.net/news/2019/05/30/2664369/orf-za-parvi-pat-v-istoriyata-na-avstriya-kantslerskiyat-post-e-poveren-na-zhena.html", "text": "Бригите Бирлайн, председател на Конституционния съд, става първият канцлер на Република Австрия от нежния пол. Съответното бе обявено от държавния глава Александър Ван дер Белен на кратка пресконференция във Виена, предава  ORF , най-голямата обществена медия в страната \r\nАвстрийският президент натовари Бирлайн със задачата да формира следващото федерално правителство. Тя ще остане на власт, докато не бъде назначен следващия кабинет във Виена. Изборите ще се проведат през есента.  \r\nВан дер Белен поясни, че под управлението на Бирлайн няма да има големи, устойчиви законодателни инициативи – нейната задача е надеждно продължаване на текущите дела.  \r\nБирлайн благодари на Ван дер Беллен за гласуването доверие и обяви, че ще започне веднага с разискванията за разпределението на министерските постове. Макар да беше изненадващо от страна на Бирлайн, тя все пак представи някои от лицата, които ще влязат в преходното правителство.   Тереза Герова", "date": "2019.05.30", "title": "ORF: За първи път в историята на Австрия канцлерският пост е поверен на жена"}
{"url": "http://www.focus-news.net/news/2019/05/30/2664380/veliko-tarnovo-d-r-mariya-racheva-otnovo-poema-kompleksniya-onkologichen-tsentar-v-grada.html", "text": "Д-р Мария Рачева отново поема Комплексния онкологичен център във Велико Търново. Това реши на днешното си заседание Общински съвет, предаде репортер на  Радио „Фокус“ – Велико Търново . Съветниците решиха настоящия управител д-р Рачева да остане на поста и през следващите три години. Договорът изтича на 5 юли и ще бъде подновен от 6-ти. Община Велико Търново е едноличен собственик на капитала на „Комплексен онкологичен центьр - Велико Търново” ЕООД – град Велико Търново. В предложението за подписване на нов договор с д-р Рачева кметът подчертава, че годишните медицински резултати на търговското дружество са с позиционирана положителна тенденция по изпълнение на дейности по медицински програми и проекти за обновяване и капиталови ремонти на основните фондове на дружеството и доставка и експлоатация на нова медицинска апаратура, както и участието в спечелени проекти по европейски програми. Материално-техническата база е обновена и обновяваща се, модернизирана и поддържана в добро състояние за осъществяване на основната медицинска дейност на Комплексен онкологичен център. Закупена е необходимата апаратура за основната дейност на дружеството. Дружеството разполага с необходимия кадрови потенциал, качествената характеристика на който е в състояние да покрие изисквания за изпълнение на предмета на дейност с общинска значимост. Дружеството е финансово независимо и покрива всички текущи и дълготрайни разходи със собствени средства. Финансовото обезпечение на Дружеството е от собствени приходоизточници. „Благодарение на усилията, които сегашния управител и неговият медицински екип полагат, търговското дружеството трайно утвърди своята стабилност и успешно изпълнява дейностите по годишните медицински програми в съответствие с медицинските стандарти и добрите медицински практики, както и дружеството трайно утвърди своята финансова самостоятелност и стабилност и успешно изпълнява годишните си Бизнес програми“, се посочва още в предложението на инж. Даниел Панов. \r\nНадежда КРЪСТЕВА", "date": "2019.05.30", "title": "Велико Търново: Д-р Мария Рачева отново поема Комплексния онкологичен център в града"}
{"url": "http://www.focus-news.net/news/2019/05/30/2664382/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.05.30", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/05/30/2664384/blagoevgrad-lovnata-druzhinka-v-simitli-pusna-vav-vodite-na-struma-200-mladi-ekzemplyari-poludivi-patitsi.html", "text": "Ловната дружинка в Симитли пусна във водите на Струма 200 млади екземпляри полудиви патици. Това съобщиха за  Радио „Фокус“ – Пирин  от дружината. Инициативата е част от ловно-стопанските мероприятия в календара на 39-та дружинка в Симитли. Ловци и рибари от Симитли отговорно изпълняват ангажиментите си по задивечяване с различни видове птици, бозайници и хищници. Инициативите на ловците се реализират абсолютно на добра воля, обезпечават се със средства на всички в Дружинките. Всяка година през май река Струма става по-населена с полудиви патици. И тази година точно на границата на териториите на дружинките от Симитли, Органово, Градево, Крупник, Брежани, младите патета окъпаха перушина за първи път в реката, където им е естественото местообитание. В естествена среда патетата имат много врагове и приятели. Хищници и бракониери посягат на тях. Но по поречието на Струма, точно в Симитли имат и верен приятел – общинският кмет Апостол Апостолов. Новите обитатели на реката са в крехка младежка възраст. До месец, два ще укрепнат, ще започнат и да летят, и да се разпиляват – към района на Черниче и Полето, към Железница, Кресненското дефиле. \r\nЛивия НИНОВА", "date": "2019.05.30", "title": "Благоевград: Ловната дружинка в Симитли пусна във водите на Струма 200 млади екземпляри полудиви патици"}
{"url": "http://www.focus-news.net/news/2019/05/30/2664381/varna-obshto-3075-zayavleniya-sa-podadeni-do-momenta-v-elektronnata-sistema-za-priem-v-detskite-gradini-i-yaslenite-grupi.html", "text": "Общо 3075 заявления са подадени до момента в електронната система за прием в детските градини и яслените групи във Варна. Предстои утре в 10.00 часа да бъдат обявени резултатите от първото класиране. Към момента свободните места в първа група са 2011, а в яслените групи – 349. Това каза в интервю за  Радио „Фокус“ – Варна  директорът на общинската Дирекция по образование и младежки дейности Лилия Христова. По думите ѝ до този момент децата, кандидатствали за първа група са 1986, а за яслената – 1089. От 3 до 14 юни ще бъде записването. На 17 юни след 10.00 часа ще се приемат резервите от първия етап. От 17 юни до 16.30 часа на 21 юни ще се записват класираните деца. На 24 юни след 10.00 часа ще се приемат резерви от втория етап. От 10.00 часа на 1 юли ще бъде публикуван приемът за свободните места за следващите класирания. „Искам да подчертая, че винаги в детските градини с яслени групи напрежението е много голямо за яслите и не е възможно да бъдат осигурени места за всички деца. За сметка на това в Община Варна към Дирекция „Здравеопазване“ има ясли, които всеки месец обявяват изключително много свободни места. В тази си част от яслите не е възможно да бъдат осигурени места за всички деца. Децата, родени през 2017-та година, които не са приети в яслена група, могат да кандидатстват в яслите. Там се полагат не по-малко добри грижи за децата“, обясни Лилия Христова. Според нея що се отнася до местата за детските градини, с второто класиране ще бъдат удовлетворени всички желания. „Ще видим къде ще има най-голямо напрежение, то най-вероятно ще бъде в Район „Одесос“, тъй като има родители, които си сменят регистрациите, искат на всяка цена да са там. Ще видим възможности за разпределяне на второ класиране на тези деца. Пак подчертавам, че не можем в 4 - 5 градини да съберем всички деца на град Варна. Всички градини имат добро обслужване, учебният процес върви еднакво качествено във всички детски градини и аз моля родителите да подходят наистина с разбиране по този проблем“, допълни директорът на ресорната дирекция по образование. Тя обясни също, че в момента тече строителството на новите корпуси на детските градини „Карамфилче“ и „Иглика“, чиито стари сгради бяха съборени. Децата от тези заведения ще се върнат отново наесен в реновираните сгради. Лилия Христова допълни, че предстои и строителството на детска градина  на ул. „Хъшове“, както и обособяване на такава в сградата на Дом „Другарче“. Там ще има една яслена и три нови групи. „Въпреки че въпросът с местата е решен, ние ще се стремим да увеличим възможностите в двата района „Одесос“ и „Приморски“. Има планове и за строителство на нов корпус на Детска градина „Приказка“ във „Владиславово“, посочи още тя. \r\nДиана СТОЕВА", "date": "2019.05.30", "title": "Варна: Общо 3075 заявления са подадени до момента в електронната система за прием в детските градини и яслените групи"}
{"url": "http://www.focus-news.net/news/2019/05/30/2664385/aneliya-grigorova-bchk-burgas-kam-momenta-okolo-130-dushi-sa-zaverili-taloni-za-spasiteli-v-grada.html", "text": "Към момента около 130 души са заверили талони за спасители в Бургас. Това каза за  Радио „Фокус“ – Бургас  Анелия Григорова, специалист по водно спасяване към Български червен кръст (БЧК) – Бургас. По думите ѝ около 60 са завършилите курсовете за спасители. „По-голямата част от тях са придобили квалификационна степен „Воден спасител на плувни басейни и водни паркове“, отбеляза Григорова. Тя добави, че според статистиката за изминалата 2018 година общо 1327 души са заверили талони в България, а около 900 са завършили курсовете за спасители. „В Бургас за миналата година 279 души бяха заверили талони, а във Варна бяха малко над 300. Затова не може да се говори за недостиг на спасители, освен ако тези спасители не остават да работят в България, а избират работата в чужбина. За съжаление, се наблюдава такава негативна тенденция“, посочи още Григорова. Тя добави, че на 5 юни предстои да бъде проведен курс за придобиване на квалификационната степен „Воден спасител на открити водни площи и море”. „Курсът ще бъде ускорен, за да могат спасителите да започнат работа веднага след това. До момента желаещите са около 10 души“, каза още Григорова. \r\nМария ПОПЧЕВА", "date": "2019.05.30", "title": "Анелия Григорова, БЧК – Бургас: Към момента около 130 души са заверили талони за спасители в града"}
{"url": "http://www.focus-news.net/news/2019/05/30/2664386/ministar-nikolina-angelkova-i-ministarat-na-turizma-na-egipet-d-r-raniya-al-mashat-podpisaha-memorandum-za-razbiratelstvo.html", "text": "Министър Ангелкова и д-р Рания Ал-Машат, министър на туризма на Арабска република Египет, подписаха Меморандум за разбирателство, предаде репортер на  Радио „Фокус“ – Бургас . По думите на министър Ангелкова целта на подписването на този меморандум е свързана не само със задълбочаването на приятелските отношения и сътрудничеството на България и Египет, но и за възможността да се обменя опит в областта на туризма, да се ползва експертизата и професионализмът на Египет, за да се създават съвместни инициативи свързани с насърчаване на рекламата и промоцията на България като туристическа дестинация в Египет, както и обратното. „Египет има изключително добри практики в областта на туризма и особени свързани с това да се привличат туристи, чрез различни механизми, от които ние бихме искали да се възползваме особено в крилата на сезона“, добави Ангелкова. Тя посочи още, че целта на меморандум и основата, която поставя, е не просто да бъде меморандум, а да се поставя един конкретен план за действие. „През месец октомври предстои мое посещение в Египет заедно с народни представители, кметове и представители на бизнеса, за да организираме двустранен българо-египетски форум. Имаме идея и да инициираме побратимяване между Александрия и Бургас, което мисля, че ще бъде изключително добро начало за сътрудничеството между двете страни на общинско ниво“, допълни министър Николина Ангелкова. На събитието присъстваше и кметът на Бургас – Димитър Николов. \r\nМария КУРТЕВА", "date": "2019.05.30", "title": "Министър Николина Ангелкова и министърът на туризма на Египет д-р Рания Ал-Машат подписаха Меморандум за разбирателство"}
{"url": "http://www.focus-news.net/news/2019/05/30/2664387/hurriyet-turtsiya-obyavi-mashtabni-pravosadni-reformi-za-palnopravno-chlenstvo-v-es-vapreki-obeshtaniyata-koito-ne-byaha-spazeni.html", "text": "Държаният глава на Турция Реджеп Тайип Ердоган представи дългоочакван пакет от съдебни реформи, който – съгласно думите му, показва ангажимента на страната за пълноправно членство в Европейския съюз, въпреки „обещанията, които не са били спазени“, съобщава вестник  Hurriyet . \r\n„Този документ за стратегията за съдебна реформа може да се разглежда като начало на последващи такива\", подчерта Ердоган на специално заседание в Анкара. \r\nЕдно от основните постижения на Турция в процеса на присъединяване към ЕС е способността за системно осъществяване на реформите, увери президентът. „Провеждаме реформите не защото ЕС иска, а защото нашата нация се нуждае от тях\". Въпреки че Общността „не спазва обещанията си\" по отношение на кандидатурата на Анкара за членство, страната все пак потвърждава ангажимента си към ЕС, отбеляза Ердоган.  \r\nОт редакцията поясняват, че документът съдържа 63 набелязани цели и предвижда предприемането на 356 конкретни действия за реализирането им.  \r\n„Подготвихме документа за стратегията за реформа на правосъдието в рамките на засилване на независимостта и безпристрастността на правосъдието и улесняването му... Искаме да защитим правото на справедлив процес по-ефективно през следващия период. Нашият приоритет е да създадем опростени процеси в съдебната система и да въведем в превантивни и защитни правни практики“, разясни Ердоган. Той добави, че правителството „предприема мерки за разумно използване на мерките за задържане“.  \r\nРеформата ще проправи пътя за изпълнение на наказания за деца, възрастни и болни хора, които не са извършили насилие. За тях се предвижда да изтърпяват наказанието си вкъщи при електронно наблюдение. \r\n„Развили сме ново разбиране за запазване на свободата на изразяване чрез интернет“, увери още турският президент. Той отбеляза, че ще бъдат внесени промени, които предвиждат наказание за публикуване на определено съдържание в интернет и забрана само на „проблемни“ секции на уебсайтове, вместо налагане на пълна забрана за достъп. Ердоган също така заяви, че Турция остава ангажирана с политиката си на „нулева толерантност\" по отношение на изтезанията. \r\nРеформата също така цели да облекчи функционирането на съдебната система, заяви Ердоган, отбелязвайки, че „облекчаването на достъпа на нашите граждани до правосъдието е сред нашите приоритети.\" \r\nПравителството ще осигури „географска гаранция“ за задачите на съдиите и прокурорите, така че те да не бъдат изпращани в различни провинции. \r\nСъгласно стратегията, ще бъде изготвен нов план за действие в областта на правата на човека. За първи път ще бъде създадена институция на заместник-съдии и заместник-прокурори. Ще бъдат създадени и специални съдилища в области като околната среда, строителството и енергетиката. Изискването за встъпване в длъжност е юридическа правоспособност. Периодът на обучение в Юридическите факултети се увеличава до пет години, а квотите за прием по специалността в университетите се намаляват.  Тереза Герова", "date": "2019.05.30", "title": "Hurriyet: Турция обяви мащабни правосъдни реформи за пълноправно членство в ЕС, въпреки „обещанията, които не бяха спазени“"}
{"url": "http://www.focus-news.net/news/2019/05/30/2664388/kyustendil-ekipat-na-chitalishte-bratstvo-i-dobrovoltsi-sa-uchastvali-v-initsiativata-dni-na-dobri-dela.html", "text": "Екипът на читалище „Братство” и доброволци са участвали в инициативата „Дни на добри дела”. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. По думите му в последните дни от месец вай служители и доброволци към читалището са се включили в освежаване на обособените места за отдих и почивка на създадената „Алея на любовта” в лесопарк „Хисарлъка”. Инициативата е част от кампанията „Дни на добри дела”. „Целта на инициативата бе да се проведат дейности на открито свързани с обновяването и опазването на околната среда, чрез което да се създадат по-добри условия за жителите и гостите на град Кюстендил”, каза Иван Андонов. По думите му в рамките на три дни доброволците са почистили алеята, ремонтирали са и са пребоядисали пейките, гимнастическите уреди и други съоръжения. \r\nВенцеслав ИЛЧЕВ", "date": "2019.05.30", "title": "Кюстендил: Екипът на читалище „Братство” и доброволци са участвали в инициативата „Дни на добри дела”"}
{"url": "http://www.focus-news.net/news/2019/05/30/2664390/vitseprezidentat-iliyana-yotova-shte-uchastva-v-mezhdunarodna-konferentsiya-za-falshivite-novini-v-konteksta-na-evroizborite.html", "text": "В петък, 31 май, в Литературен клуб „Перото“, Национален дворец на културата, вицепрезидентът Илияна Йотова ще участва в международна конференция, посветена на дезинформацията и фалшивите новини в контекста на европейските избори. Това съобщиха от  прессекретариата на държавния глава . Събитието е с начален час 9.30.", "date": "2019.05.30", "title": "Вицепрезидентът Илияна Йотова ще участва в международна конференция за фалшивите новини в контекста на евроизборите"}
{"url": "http://www.focus-news.net/news/2019/05/30/2664366/evropeyski-izbori-2019-bsp-e-bezsporen-favorit-v-sadovskoto-selo-bolyartsi-sergey-stanishev-e-s-nay-mnogo-preferentsii.html", "text": "БСП е безспорен фаворит в садовското село Болярци, сочи репортерска справка на  Радио „Фокус“ – Пловдив . Те са спечелили 284 гласа от общо 327 гласували там. ГЕРБ са взели едва 50 гласа, ВОЛЯ печелят 13 гласа, ДПС – 11 гласа и ВМРО – 6 гласа. \r\nСилна е победата на БСП и в общинския център Садово, където партията печели 273 гласа, срещу само 86 за ГЕРБ. Там и другите партии събират заедно под 10% от гласовете на избирателите. Впечатление прави една от четирите секции в град Садово, която е маломерна и където съществуват само два избора. От общо 10 гласа, 8 са за БСП  и само 2 – за ГЕРБ. \r\nВ село Катуница БСП също държи голяма преднина пред ГЕРБ. Там те печелят 224 гласа, а ГЕРБ – 145 гласа, ВМРО има 35 гласа, Демократична България – 21 гласа. Голяма е преднината на БСП пред ГЕРБ и в селата Селци – 89/17 и Кочево – 91/35, където Демократична България също събира 11 гласа, а ВОЛЯ – 9 гласа. В село Моминско БСП има 19 вота, а ГЕРБ – само три, за сметка на ДОСТ, които са събрали 18 гласа в малкото селце. Почти двойна е разликата на БСП спрямо ГЕРБ и в село Ахматово – 33 гласа за БСП, срещу 14 – за ГЕРБ. Малка е разликата на БСП пред ГЕРБ в селата Милево – 54/41 и Караджово 60/40. \r\nПП ГЕРБ има преднина в иначе червената община в две от селата. Това са село Чешнегирово – 95 гласа срещу 69 за БСП и село Поповица, където ГЕРБ води само с четири гласа пред БСП – 96/92. \r\nВ село Богданица двете големи партии са си поделили по 28 вота, 14 са взели ВМРО и 7 – ВОЛЯ. \r\nДПС са работили здраво за електората си в село Караджово, където са спечелили 84 гласа, повече отколкото всяка една от двете големи партии. \r\nИнтересна е картината при преференциалния вот в общината, при който ясно се вижда, че Сергей Станишев е любимец на жителите на село Болярци, където събира 79 гласа срещу 11 за Елена Йончева. В родното село на общинския кмет Димитър Здравков Катуница, председателят на ПЕС Сергей Станишев също е спечелил 45 гласа от преференциите на хората срещу 12 за Елена Йончева. \r\nЦветана ТОНЧЕВА", "date": "2019.05.30", "title": "Европейски избори 2019: БСП е безспорен фаворит в садовското село Болярци, Сергей Станишев е с най-много преференции"}
{"url": "http://www.focus-news.net/news/2019/05/30/2664393/veliko-tarnovo-obshtinskite-savetnitsi-promeniha-kapatsiteta-na-nyakolko-sotsialni-uslugi-v-grada.html", "text": "Общинските съветници промениха капацитета на няколко социални услуги във Велико Търново. Това се случи по време на днешното им заседание, предаде репортер на  Радио „Фокус“ – Велико Търново . Съветниците дадоха съгласие да бъде променен капацитетът на Центъра за социална рехабилитация и интеграция за лица с психични разстройства и интелектуални затруднения от 30 на 35 места. Те се съгласиха да бъде променен капацитетът на Дневния център за пълнолетни лица с увреждания от 25 на 32 места и на Дневния център за стари хора от 30 на 35 места. Увеличаването на местата се компенсира от намаляването на капацитета на Центровете за настаняване от семеен тип за деца без увреждания I и II от 15 на 11 места. Финансирането на социалните услуги ще се осъществява по единни стандарти и критерии за издръжка на социалната услуга от държавния бюджет чрез общинският бюджет, определени ежегодно с Решение на Министерски съвет. В предложението, направено от кмета на Общината, се посочва, че в началото на месец май 2019 година по покана на Агенция социално подпомагане е проведена среща на представители на Община Велико Търново и представители на Агенцията, на която е обсъдена динамиката в предоставянето на социални услуги в страната и в частност Община Велико Търново и е взето решение за намаляване на капацитета на социалните услуги за деца от резидентен тип Центрове за настаняване от семеен тип за деца без увреждания и увеличаване на капацитета на цитираните по-горе социални услуги. \r\nНадежда КРЪСТЕВА", "date": "2019.05.30", "title": "Велико Търново: Общинските съветници промениха капацитета на няколко социални услуги в града"}
{"url": "http://www.focus-news.net/news/2019/05/30/2664389/shumen-ne-be-dopusnato-izvarshvaneto-na-nova-kompleksna-sadebno-tehnicheska-ekspertiza-po-deloto-hitrino.html", "text": "Не бе допуснато извършването на нова комплексна съдебно-техническа експертиза по делото „Хитрино“, предаде репортер на  Радио „Фокус“ - Шумен . Съдебният състав под председателството на съдия Румяна Райкова отхвърли искането с аргумент, че относно редица въпроси вече е отговорено с направените досега експертизи. Съдът допусна извършването на експертизи по отделни въпроси от нея - по отношение на печката, като експертизата бъде извършена от вещо лице Марко Марков и друго, назначено от ръководителя на БАН, относно техническото състояние на пробитата вагон-цистерна. Допустима е експертиза и относно контактната мрежа. Беше уважено искането за разпита на Евгений Димов като специалист, изготвил заключение във връзка с пробитата цистерна, както и за изискване на информация от НКЖИ за измерване на стойностите на стрелка №5, която се съхранява в електронна база данни. Съдът отхвърли искането за ултразвуков безразрушителен контрол на запазените части на стрелка №5, както и за извършване на графологична експертиза на приложени по делото протоколи. Последното бе оставено без уважение, тъй като са приложени копия на протоколите, а графологическа експертиза върху ксерокопие не се прави. Съдът уважи искането на защитата на обвиняемите машинисти и даде едноседмичен срок от НКЖИ да бъдат изисквани оригиналите на съответните протоколи. Съдът остави без уважение искането за приемане на доказателства на докладите на Лука Паиш  и Хенрик Амосер, към настоящото дело не могат да бъдат приобщени и двете експертизи по граждански дела. Следващото заседание по делото „Хитрино“ е на 3 юли от 9.30 часа. \r\nИвелина ИВАНОВА", "date": "2019.05.30", "title": "Шумен: Не бе допуснато извършването на нова комплексна съдебно-техническа експертиза по делото „Хитрино“"}
{"url": "http://www.focus-news.net/news/2019/05/30/2664395/afp-zapodozreniyat-za-vzriva-v-lion-prizna-za-vrazkite-si-s-islyamska-darzhava.html", "text": "Заподозреният за взрива в Лион призна за връзките си с „Ислямска държава“, предава  AFP , като се позовава на източници от правосъдието. \r\nПо-рано задържаният за взрива в Лион направи самопризнания. 24-годишният алжирски гражданин, арестуван в понеделник във връзка с експлозията, е признал по време на разпита, че е направил сам бомбата. Според следователите мъжът е посещавал интернет сайтове с инструкции за изработване на взривни устройства. \r\nЕксплозията, при която пострадаха 13 души, избухна миналия петък на пешеходната улица „Виктор Юго“ в центъра на Лион. Камерите за наблюдение от близките магазини са записали млад мъж на велосипед около 17:30 часа местно време, който е доближил пекарна и е оставил торба. Впоследствие стана ясно, че тя съдържаща взривно устройство.  Тереза Герова", "date": "2019.05.30", "title": "AFP: Заподозреният за взрива в Лион призна за връзките си с „Ислямска държава“"}
{"url": "http://www.focus-news.net/news/2019/05/30/2664391/ministar-desislava-taneva-do-kraya-na-godinata-shte-bade-predstaven-zakonat-za-pozemlenite-otnosheniya.html", "text": "В момента тече информационен обмен с неправителствения сектор по отношение на Закона за поземлените отношения. Това каза пред журналисти в Пловдив министърът на земеделието, храните и горите Десислава Танева, която откри втория Национален форум на младите фермери, предаде репортер на  Радио „Фокус“ – Пловдив . „Той е започнат от моя предшественик и аз ще го продължа за получаване на предложения от неправителствения сектор затова какви промени трябва да бъдат направени”, каза Танева. Тя поясни, че когато това приключи, с обща среща в комисия или работна група, ще продължи дебатът и ще се следва задължението до края на годината да бъде представен такъв законодателен акт. \r\nТя коментира още, че всички нарушители по отношение на евросредствата ще бъдат санкционирани пряко така, както регламентът го казва и всеки ще си поеме санкциите за собствена сметка. \r\nЦветана ТОНЧЕВА", "date": "2019.05.30", "title": "Министър Десислава Танева: До края на годината ще бъде представен Законът за поземлените отношения"}
{"url": "http://www.focus-news.net/news/2019/05/30/2664383/kathimerini-turtsiya-izdava-nov-navigatsionen-teleks-v-blizost-do-iiz-na-kipar.html", "text": "Турция издаде нов навигационен телекс, с който запазва морската зона на север от Кипър за сондажи, съобщава електронното издание на гръцкия вестник  Kathimerini . \r\nИзследователският кораб ще остане в района на залива Александрета, в рамките на турските териториални води, за периода от 29 май до 15 юни. С оглед ограничения обем на навигационния телекс, се предполага, че корабът ще извършва проучвания за залежи.  \r\nRowan Norway е буксировъчна платформа, наета от турската петролна компания TPAO. Вторият турски кораб за сондажи – „Явуз“, остава в Мраморно море за модификации.  Тереза Герова", "date": "2019.05.30", "title": "Kathimerini: Турция издава нов навигационен телекс в близост до ИИЗ на Кипър"}
{"url": "http://www.focus-news.net/news/2019/05/30/2664392/smolyan-ostava-zatvoren-patyat-srednogortsi-rudozem-zaradi-izvarshvane-na-vzrivni-raboti.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През дена не са получавани сигнали за инциденти по пътищата в областта. \r\nДо 12.00 часа утре 31 май остава ограничено движението по път II-86 Средногорци – Рудозем за извършването на взривни работи в участък от 100 м, при км 128, който е в средата на трасето между двете населени места. Обходният маршрут е по направлението: Средногорци – Смолян (кв. „Устово“ – кв. „Райково“) – Рудозем и обратно. На 31 май от 6.00 ч. до 8.00 ч. ще бъде осигурено преминаване на всички видове моторни превозни средства през участъка чрез регулиране на движението със светофарна уредба. \r\nДвижението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.30", "title": "Смолян: Остава затворен пътят Средногорци – Рудозем заради извършване на взривни работи"}
{"url": "http://www.focus-news.net/news/2019/05/30/2664396/ruska-boyadzhieva-zam-kmet-na-burgas-nay-golyam-broy-vavedeni-v-eksploatatsiya-sgradi-po-natsionalnata-programa-za-energiynata-efektivnost-ima-v-grada-kam-mart-2019.html", "text": "Относно местните политики по енергийни ефективност и предизвикателствата, които се срещат свързани с т.н. „Почти нулево-енергийни сгради“, последните новини са свързани с националната програма за енергийна ефективност и статистиката показва, че към март 2019 в цялата страна са сключени 2022 договора по националната програма, 1669 въведени в експлатация сгради, като най-много са в област Бургас. Това каза зам.-кмет по „Европейски политики и околна среда“ на Община Бургас, Руска Бояджиева по време на откриването на конференцията, предаде репортер на  Радио „Фокус“ – Бургас . По думите ѝ за община Бургас сградите са 205, не само от сключени договори, но и въведени в експлоатации, извън националната програма за енергийна ефективност. „Работим в една посока на по-дълбочинен анализ извън общинската програма, която имаме за устойчиво управление на енергията. Един по-дълбочинен анализ за това, какви са проблеми, какви са перспективите пред развитието на здравния сектор в община Бургас“, заяви Бояджиева и добави, че това, което анализът показва, е, че все още административните и обществените сгради като енергийно потребление в общината представляват един изключително голям дял от общото енергийно потребление за общината. „Община Бургас все още не може да се похвали със града, близка до нулево потребление, но каквито и да са предизвикателствата или проблемите, процесът е неизбежен, тъй като след края на 2018-та година това, което трябва да се случва на територията на градовете, е новите обществени обществени сгради с публично предназначение да бъдат близки до нулевото потребление“, добави Бояджиева. \r\nДеница ДИМИТРОВА", "date": "2019.05.30", "title": "Руска Бояджиева, зам.-кмет на Бургас: Най-голям брой въведени в експлоатация сгради по националната програма за енергийната ефективност има в града към март 2019"}
{"url": "http://www.focus-news.net/news/2019/05/30/2664397/ekstradiraha-marinela-arabadzhieva-v-balgariya.html", "text": "Малко след 17.00 ч. на летище София със самолет от Испания кацна Маринела Арабаджиева, предаде  БНТ . Редовният полетът от Мадрид закъсня с около 45 минути. Днес по обяд испанските съдебни власти са предали на българските си колеги Арабаджиева. Това е станало в полицейския участък на летище \"Барахас\" в Мадрид. \r\nИспанските власти връщат Арабаджиева в България 25 дни след съпруга ѝ. Двамата бяха задържани в Барселона след няколкомесечно издирване с европейска заповед за арест и червена бюлетина на Интерпол. \r\nСемейството, заедно със сина им Вълчо, е обвинено за участие в организирана престъпна група за пране на пари и данъчни престъпления. \r\nПо-късно днес на Арабаджиева предстои да бъдат повдигнати обвинения за данъчни престъпления и пране на пари, а утре прокуратурата ще поиска постоянен арест за нея.", "date": "2019.05.30", "title": "Екстрадираха Маринела Арабаджиева в България"}
{"url": "http://www.focus-news.net/news/2019/05/30/2664399/veliko-tarnovo-detsa-risuvaha-balgarskoto-zname-i-retsitiraha-znakovi-balgarski-stihotvoreniya-po-vreme-na-otkrit-urok-po-rodolyubie-v-grada.html", "text": "Деца рисуваха българското знаме и рецитираха знакови български стихотворения по време на открит урок по родолюбие във Велико Търново, предаде репортер на  Радио „Фокус“ – Велико Търново . Инициативата бе на четвъртокласниците от ОУ „Димитър Благоев“ и се проведе в парка около паметник „Майка България“. Основни инициатори са Мия Миланова и Кристина Николова от IV „а“ клас. За реализацията на събитието те бяха подкрепени от своите учители Таня Чолакова и Людмила Тодорова. „Децата сами предложиха тази година традиционния ни флашмоб по четене на български произведения да прерасне в урок по родолюбие. Те искаха да попитат хората гордеят ли се, че са българи, биха ли избрали да живеят в България и какво харесват в България. С тази идея те нарисуваха плакати, отразяващи красотата на родината, и подбраха знакови български стихотворения, които да подаряваме на великотърновци. Решихме да рисуваме и да подаряваме българското знаме. Призивът ни е „България – това е нашата родина, това е земята, в якото сме се родили, която обичаме и искаме да популяризираме сред малки и големи“, посочи Таня Чолакова. За помощ четвъртокласниците са се обърнали към д-р Калин Василев, който е основател на групата за здраве и спорт „TarnovoRuns”. Той им помогнал с идеи, организация и разпространение на информация за родолюбивата инициатива. „Да рисуваш българският трибагреник е нещо вълшебно. Всеки българин трябва да го направи, за да се почувства българин. Рисувам символа на България и усещането е много хубаво. Призовавам и другите да го направят“, призоваха четвъртокласниците. \r\nНадежда КРЪСТЕВА", "date": "2019.05.30", "title": "Велико Търново: Деца рисуваха българското знаме и рецитираха знакови български стихотворения по време на открит урок по родолюбие в града"}
{"url": "http://www.focus-news.net/news/2019/05/30/2664402/sport-turskiyat-konyaspor-zapochva-pregovori-za-kesheru.html", "text": "Ръководството на турския Коняспор е осъществило първи контакт за евентуалното привличане на румънския голмайстор Клаудиу Кешеру, съобщава местното издание „Пусула Хабер“. Медията обаче не уточнява дали този контакт е със самия играч или с клуба му Лудогорец.  При всички положения, ако турците искат тарана, ще трябва да платят трансферна сума за него. Той има договор с шампионите до 30 юни 2020 г.  \r\nКоняспор имаше интерес към Кешеру още през зимата, както и преди една година. Но тогава самият футболист предпочете да остане в Разград и да преследва голови рекорди и шампионски отличия с \"орлите\".   \r\nТой вече достигна котата от 100 гола с екипа на Лудогорец във всички турнири, а също така се превърна и в най-резултатният чужденец в историята на българския шампионат. Румънецът два пъти е печелил  отличието за голмайстор на първенството. \r\nВенцислав ДРАГОМАНОВ", "date": "2019.05.30", "title": "Спорт: Турският Коняспор започва преговори за Кешеру"}
{"url": "http://www.focus-news.net/news/2019/05/30/2664400/ministar-desislava-taneva-v-plovdiv-mladite-fermeri-sa-i-shte-ostanat-aktsent-v-politikite-na-podkrepa-v-obshtata-selskostopanska-politika.html", "text": "Младите фермери са акцент в политиките на подкрепа в Общата селскостопанска политика, такива ще бъдат и в следващия програмен период. Това каза в Пловдив министърът на земеделието, храните и горите Десислава Танева при откриването на втория Национален форум на младите фермери в Аграрен университет, предаде репортер на  Радио „Фокус“ - Пловдив . Форумът се организира от евродепутата на Европейска народна партия Владимир Уручев. Министър Танева информира, че се очаква в много кратък срок да приключи договорирането на одобрени проекти по подмярка 6.1 „Млад фермер“ по Програма за развитие на селските райони (ПРСР) 2014-2020. „В настоящия програмен период нейният бюджет ще бъде изчерпан чрез подкрепата на повече от 2 500 земеделски производители“, отбеляза министър Танева. Тя съобщи, че в средата на месец юни ще стартира последният прием по подмярка 6.3  „Стартова помощ за развитие на малки стопанства“ от ПРСР 2014-2020 г. По нея, съгласно статистиката, близо половината от бенефициентите също са млади фермери. „Радвам се, че има все по-голям интерес сред младите хора да се занимават със земеделие. Това е една от перспективите в нашата страна и се надявам, че чрез тях много бързо българското земеделие ще стане по-конкурентоспособно“, каза още Десислава Танева. Тя посочи, че по подмярка 4.1 „Инвестиции в земеделски стопанства“, чийто бюджет също е изчерпан за настоящия програмен период, малко над 25% от всички бенефициенти са отново млади земеделски производители. Министър Танева изтъкна, че 60% от подкрепените млади фермери по подмярка 6.1. са мъже, а останалите 40 % са жени. \r\nПо време на форума бяха  представени седем класирани проекта в Националния конкурс за млади фермери – 2019 г. Победителят ще бъде излъчен в края на форума.  Той ще се състезава за Европейската награда за млад фермер в Брюксел. \r\nЦветана ТОНЧЕВА", "date": "2019.05.30", "title": "Министър Десислава Танева в Пловдив: Младите фермери са и ще останат акцент в политиките на подкрепа в Общата селскостопанска политика"}
{"url": "http://www.focus-news.net/news/2019/05/30/2664401/aktsenti-v-sutreshniya-blok-dobro-utro-balgariya-na-radio-fokus-za-31-may.html", "text": "На 31 май отбелязваме Световния ден без тютюнопушене. Темата на тазгодишната кампания е „Тютюнопушенето и белодробното здраве“. Как тютюневите изделия застрашават белодробното здраве? Гост в сутрешния блок „Добро утро, България“ на Радио „Фокус“ ще бъде д-р Гергана Гешанова, председател на коалиция „Живот без тютюнев дим”. \r\nЦветан Цветанов подаде оставка от ръководните постове в ПП ГЕРБ. Оставката е депозирана и приета от председателя на ГЕРБ Бойко Борисов. Ако оставката на втория човек в ГЕРБ се беше случила преди европейските избори, дали ефектът ѝ щеше да бъде по-полезен? Темата ще коментираме с политолога Евгений Дайнов. \r\nКакви забележителности можем да посетим в и около град Хасково. Как общината се подготвя за летния сезон? Каква програма е предвидена за летните месеци? Подробностите ще научим от Добри Беливанов, кмет на Община Хасково. \r\nС три отличия „Награда за млад учен“ приключи конкурсът, обявен от Съюза на учените – Варна. Той се провежда за първи път в историята на Съюза в 2 научни направления: „Здравеопазване и спорт“ и „Социални, стопански и правни науки“. Повече по темата ще научим от репортера ни във Варна Диана Стоева. \r\nЗа първи път тази година в Дупница се отпускат едногодишни и месечни стипендии, както и еднократни финансови стимули за деца, ученици и младежи с изявени дарби. Подробности ще научим от Венцеслав Илчев от Радио „Фокус” – Кюстендил.  \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 31 май, с водещ Йоланда Пелова.", "date": "2019.05.30", "title": "Акценти в сутрешния блок „Добро утро, България“ на Радио „Фокус“ за 31 май"}
{"url": "http://www.focus-news.net/news/2019/05/30/2664403/prof-stoyan-marinov-varnenska-turisticheska-kamara-s-po-izgodni-tseni-mozhe-da-se-navaksat-spadovete-v-zapisvaniyata-za-pochivki-po-chernomorieto.html", "text": "Ако говорим за организирани туристи и морски пътувания, ситуацията не се е променила от началото на годината, когато отчетохме по-ниски предварителни заявки. Сезонът се очертава като труден. За да наваксат спадовете, хотелиерите по Черноморието ни трябва да предложат по-изгодни цени. Това коментира в интервю за  Радио „Фокус“ – Варна  проф. Стоян Маринов от Варненската туристическа камара. По думите му тази година браншът трудно ще реализира миналогодишните нива на записвания за високия сезон. „Аз разгледах сайтовете за почивки в Русия. Там всички дестинации правят намаления, включително и Турция, и Тунис, които са най-търсени. Но ми направи впечатление, че за юни на руския пазар България е била сред най-изгодните дестинации. Говорим за организирано пътуване с десет нощувки за двама. А сега, в средата на юни, вече сме някъде над средата по равнище на цените. Т.е. дори ни обявяват като по-скъпи от Гърция, Турция, Кипър, Черна гора. По високо равнище на цените, може би сме на трето място. Пред нас са Италия и Хърватия. Което показва, че най-вероятно хубавите хотели са вече запълнени за високия сезон и съответно сега са останали не толкова много места в тях“, добави още проф. Маринов. По думите му обаче, от немския пазар се очакват спадове, тъй като това лято германците показват намалено търсене спрямо миналата година. „Във Великобритания нещата изглеждат по-добре. И понеже още един голям британски туроператор влезе за България, може би ще имаме по-добри резултати. Запазване на равнището или по-високи резултати се очакват на пазари като Полша, Чехия донякъде“, допълни проф. Маринов. \r\nДиана СТОЕВА", "date": "2019.05.30", "title": "Проф. Стоян Маринов, Варненска туристическа камара: С по-изгодни цени може да се наваксат спадовете в записванията за почивки по Черноморието"}
{"url": "http://www.focus-news.net/news/2019/05/30/2664407/prof-stoyan-marinov-varnenska-turisticheska-kamara-kurortite-ni-po-severnoto-chernomorie-imat-loyalni-klienti-ot-balgariya.html", "text": "Българският пазар е с доста голям потенциал за запълване на легловата база на хотелите през предстоящия летен туристически сезон. Курортите ни по Северното Черноморие имат лоялна клиентела от страната. Това коментира в интервю за  Радио „Фокус“ – Варна  проф. Стоян Маринов от Варненската туристическа камара. Той призна, че хората от София и Пловдив определено обичат повече курорта Слънчев бряг. „Това е публика, която търси развлечение, забавления, а този курорт предлага такива. Тук на север и най-вече в курорта Албена идват повече семейства с деца, хора на възраст, търсещи по-спокойна атмосфера“, коментира експертът. Според него хотелите по Северното Черноморие могат да наваксат с минусите в записванията, като привлекат български туристи, но за това трябва да предложат и достатъчно добри оферти. „Хотелите, които имат доста незапълнени места за сезона през юни, юли и август, трябва да потърсят алтернативни варианти – да разчитат повече на индивидуални, неорганизирани туристи, на туристи от съседните страни, румънския пазар, Молдова, Украйна. Също автобусни туристи и такива, които идват с автомобилите си, както и гости, идващи с нискотарифните авиокомпании“, допълни проф. Маринов. Според него хотелиерите по морето трябва да добавят олинклузив оферти, изгодни СПА пакети с оглед да привлекат български туристи. \r\nДиана СТОЕВА", "date": "2019.05.30", "title": "Проф. Стоян Маринов, Варненска туристическа камара: Курортите ни по Северното Черноморие имат лоялни клиенти от България"}
{"url": "http://www.focus-news.net/news/2019/05/30/2664394/ministar-desislava-taneva-zhelanieto-mi-e-zakonat-za-gradushkite-da-vleze-v-sila-ot-1-yanuari-za-da-mozhe-v-sledvashtiya-sezon-zashtitata-da-bade-na-vsichki-zemedelski-ploshti.html", "text": "Моето желание е Законът за градушките да влезе в сила от 1 януари, за да може в следващия сезон защитата да бъде национална, на всички земеделски площи. Това каза пред журналисти в Пловдив министърът на земеделието, храните и горите Десислава Танева, предаде репортер на  Радио „Фокус“ – Пловдив . „В петък ми предстои среща с представители на Комисията за финансов надзор, ще поканя и Асоциацията на застрахователите и във взаимен диалог, заедно със земеделските производители да стигнем до модел, който удовлетворява всички страни”, каза Танева. Тя добави, че за всички трябва да е ясно, че нашата държава за първи път след 1989 година подкрепя увеличаването на площта, която е защитена по ракетен способ, като откри два нови пункта. С малко над 1 млн. лева. В момента защитената площ надминава 30%, като проектът за това е започнат от преди 3 години и половина. „Сега вече има възможност за национална защита, но трябва да следваме принципите - както е по целия свят, така да е и в Европа, на споделено финансиране за разходите за тази защита”, добави земеделският министър. „От друга страна, когато има щета, съответното обезщетение, от единствените институции, които предоставят такава услуга, е от застрахователните компании. Държавата не може да бъде застраховател, нито да изземва тези функции”, каза още Танева. По думите ѝ българската държава обаче е направила това, което много малко други държави са направили, а именно да инвестира в дълготрайни активи, докато в повечето държави това е на частен принцип. \r\nЦветана ТОНЧЕВА", "date": "2019.05.30", "title": "Министър Десислава Танева: Желанието ми е Законът за градушките да влезе в сила от 1 януари, за да може в следващия сезон защитата да бъде на всички земеделски площи"}
{"url": "http://www.focus-news.net/news/2019/05/30/2664404/burgas-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областното пътно управление. Условията за пътуване са добри – видимостта е отлична, няма затворени пътни участъци, движението се осъществява без затруднение. Засилен е полицейският контрол по пътищата в областта. Временно са въведени няколко ограничения за движението на тежкотоварни автомобили на територията на областта. Едното е в сила до 31 май т. г. и важи за движението по пътя Бургас – Царево при км 14+882, където е забранено преминаването на МПС с тегло над 12 т. Обходният маршрут е по общинския път Черноморец – Созопол. До 21 декември т. г. ограничения за МПС над 10 т са в сила поради стесняване на пътните платна по участъка Черница – Сунгурларе – Чубра, както и в отсечката Варовник – Вълчаново ханче, от км 22+400 до 39+300.  \r\nИнтензивен е трафикът на територията на град Бургас. Струпване на автомобили се наблюдава по входно-изходните пътни артерии, като автомобилният поток е затруднен в района на пътен възел „Юг“ поради ремонтни дейности на бул. „Захари Стоянов“. В централната градска част движението също се осъществява интензивно, но няма образувани големи колони от автомобили. \r\nДеница ДИМИТРОВА", "date": "2019.05.30", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/05/30/2664405/pregled-na-mezhdunarodnite-novini-do-1800-chasa-agentsiya-fokus.html", "text": "Държавният глава на САЩ Доналд Тръмп ще направи „драматично\" изявление за южната граница на страната с Мексико. Американският президент поясни, че говори по въпроса или по-късно в четвъртък или в петък, предава  Reuters . \r\nТръмп поясни пред репортери единствено, че съобщението му ще се отнася за лица, които преминават границата незаконно и че това ще бъде най-голямото му изявление по въпроса, което е правил до този момент от мандата си. \r\n***  Заподозреният за взрива в Лион призна за връзките си с „Ислямска държава“, предава  AFP , като се позовава на източници от правосъдието. \r\nПо-рано задържаният за взрива в Лион направи самопризнания. 24-годишният алжирски гражданин, арестуван в понеделник във връзка с експлозията, е признал по време на разпита, че е направил сам бомбата. Според следователите мъжът е посещавал интернет сайтове с инструкции за изработване на взривни устройства. \r\nЕксплозията, при която пострадаха 13 души, избухна миналия петък на пешеходната улица „Виктор Юго“ в центъра на Лион. Камерите за наблюдение от близките магазини са записали млад мъж на велосипед около 17:30 часа местно време, който е доближил пекарна и е оставил торба. Впоследствие стана ясно, че тя съдържаща взривно устройство. \r\n***  Бригите Бирлайн, председател на Конституционния съд, става първият канцлер на Република Австрия от нежния пол. Съответното бе обявено от държавния глава Александър Ван дер Белен на кратка пресконференция във Виена, предава  ORF , най-голямата обществена медия в страната \r\nАвстрийският президент натовари Бирлайн със задачата да формира следващото федерално правителство. Тя ще остане на власт, докато не бъде назначен следващия кабинет във Виена. Изборите ще се проведат през есента.  \r\nВан дер Белен поясни, че под управлението на Бирлайн няма да има големи, устойчиви законодателни инициативи – нейната задача е надеждно продължаване на текущите дела.  \r\nБирлайн благодари на Ван дер Беллен за гласуването доверие и обяви, че ще започне веднага с разискванията за разпределението на министерските постове. Макар да беше изненадващо от страна на Бирлайн, тя все пак представи някои от лицата, които ще влязат в преходното правителство. \r\n***  Държаният глава на Турция Реджеп Тайип Ердоган представи дългоочакван пакет от съдебни реформи, който – съгласно думите му, показва ангажимента на страната за пълноправно членство в Европейския съюз, въпреки „обещанията, които не са били спазени“, съобщава вестник  Hurriyet . \r\n„Този документ за стратегията за съдебна реформа може да се разглежда като начало на последващи такива\", подчерта Ердоган на специално заседание в Анкара. \r\nЕдно от основните постижения на Турция в процеса на присъединяване към ЕС е способността за системно осъществяване на реформите, увери президентът. „Провеждаме реформите не защото ЕС иска, а защото нашата нация се нуждае от тях\". Въпреки че Общността „не спазва обещанията си\" по отношение на кандидатурата на Анкара за членство, страната все пак потвърждава ангажимента си към ЕС, отбеляза Ердоган.  \r\nОт редакцията поясняват, че документът съдържа 63 набелязани цели и предвижда предприемането на 356 конкретни действия за реализирането им.  \r\n„Подготвихме документа за стратегията за реформа на правосъдието в рамките на засилване на независимостта и безпристрастността на правосъдието и улесняването му... Искаме да защитим правото на справедлив процес по-ефективно през следващия период. Нашият приоритет е да създадем опростени процеси в съдебната система и да въведем в превантивни и защитни правни практики“, разясни Ердоган. Той добави, че правителството „предприема мерки за разумно използване на мерките за задържане“.  \r\nРеформата ще проправи пътя за изпълнение на наказания за деца, възрастни и болни хора, които не са извършили насилие. За тях се предвижда да изтърпяват наказанието си вкъщи при електронно наблюдение. \r\n„Развили сме ново разбиране за запазване на свободата на изразяване чрез интернет“, увери още турският президент. Той отбеляза, че ще бъдат внесени промени, които предвиждат наказание за публикуване на определено съдържание в интернет и забрана само на „проблемни“ секции на уебсайтове, вместо налагане на пълна забрана за достъп. Ердоган също така заяви, че Турция остава ангажирана с политиката си на „нулева толерантност\" по отношение на изтезанията. \r\nРеформата също така цели да облекчи функционирането на съдебната система, заяви Ердоган, отбелязвайки, че „облекчаването на достъпа на нашите граждани до правосъдието е сред нашите приоритети.\" \r\nПравителството ще осигури „географска гаранция“ за задачите на съдиите и прокурорите, така че те да не бъдат изпращани в различни провинции. \r\nСъгласно стратегията, ще бъде изготвен нов план за действие в областта на правата на човека. За първи път ще бъде създадена институция на заместник-съдии и заместник-прокурори. Ще бъдат създадени и специални съдилища в области като околната среда, строителството и енергетиката. Изискването за встъпване в длъжност е юридическа правоспособност. Периодът на обучение в Юридическите факултети се увеличава до пет години, а квотите за прием по специалността в университетите се намаляват. \r\n***  Европейският парламент ще избере нови докладчици за страните от Западните Балкани наесен. Това обяви настоящият докладчик за Сърбия Дейвид Маккалистър, предава македонската електронна медия  A1 On . \r\nМаккалистър подчерта, че след европейските избори в Комисията по външна политика на Европейския парламент влизат много нови членове, но от нея ще излязат най-опитните по отношение на страните от Западните Балкани. Като примери той приведе Едуард Кукан, Кнут Фленхенщайн, Чарлс Танок и Иво Вайгъл. \r\nИво Вайгъл, настоящ репортер за Северна Македония, завършва мандата си на 1 юли. „Това ще бъде ново поколение европейски депутати и се надявам да намеря колеги от всички страни-членки на ЕС, които се интересуват от Западните Балкани\", сподели Маккалистър. \r\n***  След обилните дъждове, които продължиха цяло денонощие, река Сава излезе от коритото си в участъка, който преминава през хърватската столица Загреб, предава местният новинарски сайт  Index.hr . \r\nВластите в града въведоха извънредни мерки за защита от наводнения. В сила са такива и по отношение на още няколко реки в страната. \r\nНе се привежда информация за нанесени щети или пострадали в резултат на придошлите води. \r\n***  Турция издаде нов навигационен телекс, с който запазва морската зона на север от Кипър за сондажи, съобщава електронното издание на гръцкия вестник  Kathimerini . \r\nИзследователският кораб ще остане в района на залива Александрета, в рамките на турските териториални води, за периода от 29 май до 15 юни. С оглед ограничения обем на навигационния телекс, се предполага, че корабът ще извършва проучвания за залежи.  \r\nRowan Norway е буксировъчна платформа, наета от турската петролна компания TPAO. Вторият турски кораб за сондажи – „Явуз“, остава в Мраморно море за модификации. \r\n***", "date": "2019.05.30", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/05/30/2664408/ivan-ivanov-byuro-po-truda-vidin-1347-e-ravnishteto-na-betsrabotitsata-v-oblastta-prez-mesets-april.html", "text": "13.47 % е равнището на бецработицата във Видинска област през месец април, каза на пресконфереция Иван Иванов, директор на Бюро по труда – Видин, предаде репортер на  Радио \"Фокус\" . Иванов посочи, че през месец април 2019 г.  регистрираните безработни в област Видин са 5096 (като за ДБТ – Видин са 2483, за ДБТ – Кула са 619, а за ДБТ – Белоградчик са 1994 регистрирани безработни лица). В сравнение с предходния месец броят им е намалял с 205 лица или с 3.87 на сто. \r\nПрез  април 2019 г. равнището на безработицата в Дирекция „Бюро по труда“ – Видин е 8.65 % (като за община Видин е 7.46 %, за община Брегово е 25.69 % и за община Ново село – 14.19%). Отчита се намаление с 0,54 пункта в равнището на безработица спрямо предходния месец. Общия брой на регистрираните безработни в ДБТ – Видин са 2483 лица (като за община Видин са 1964 лица, за община Брегово са 398 лица и за община Ново село – 121 лица). Спрямо предходния месец се наблюдава намаление с 156 лица или 5.91 на сто. В ДБТ – Видин са регистрирани 267 младежи до 29-годишна възраст, което е 10.75% от общия брой безработни лица. В сравнение с предходния месец броят им е намалял с 17 лица или с 5.98 %. Регистрираните безработни жени са 1294 или 52.11% от всички безработни лица. В сравнение с предходния месец броят им е намалял с 56 лица или с 4.15 %. Продължително безработните лица  с над 1 година поддържана регистрация са 1093 лица или 44.02% от всички безработни. В сравнение с предходния месец броят им е намалял с 6 лица или с 0.55 %. Регистрирани са 145 безработни лица с намалена работоспособност, което е 5.84 % от общия брой безработни. В сравнение с предходния месец броят им е намалял с 4 лица или с 2.68 %. Постъпилите на работа са 187 безработни лица. \r\nСъотношението между предлагането на работна сила в района на ДБТ-Видин през април 2019 г. е 3:1. За едно свободно работно място през месеца се конкурират 3 регистрирани безработни лица. За предходния месец съотношението остава непроменено.", "date": "2019.05.30", "title": "Иван Иванов, Бюро по труда – Видин: 13.47 % е равнището на бецработицата в областта през месец април"}
{"url": "http://www.focus-news.net/news/2019/05/30/2664409/nimh-utre-temperaturite-shte-se-ponizhat-v-tsentralna-balgariya-shte-ima-usloviya-za-intenzivni-valezhi.html", "text": "През нощта и утре въздушната маса над страната ще е силно неустойчива. Ще се развива  купесто-дъждовна облачност и на много места ще има краткотрайни валежи и гръмотевични бури. Ще има и градушки. През нощта, по студения атмосферен фронт, в западната половина от страната, а през деня - в Централна България има условия за интензивни валежи. Ще духа до умерен северозападен, в Източна България – североизточен вятър. В Западна България ще проникне хладен въздух и температурите ще се понижат, докато в Източна България, където ще има и слънчеви часове, температурите ще са по-високи. Преобладаващите максимални температури ще бъдат между 19° и 24°, на места в Източна България - до 26°-27°. През нощта срещу събота гръмотевични бури все още ще има в Централна България. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . \r\nНад Черноморието ще преобладава слънчево време, след обяд с временни увеличения на облачността. На места, главно по северното крайбрежие ще превали и прегърми. Ще духа до умерен североизточен вятър. Максимални температури на въздуха: 24-26°. Температурата на морската вода е 20-21°, само на север от Варна е 15°. Вълнението на морето ще е 1-2 бала. \r\nНад планините ще се развива мощна купесто-дъждовна облачност и на много места ще има валежи и гръмотевични бури. Ще духа силен югозападен вятър, който по-късно през деня в ниските части ще се ориентира от северозапад. Максимална температура на височина 1200 метра около 15°, на 2000 метра – около 9°. \r\nАтмосферното налягане слабо ще се понижи и ще е малко по-ниско от средното за май. \r\nПрез следващите дни ще остане неустойчиво. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури. Има повишена вероятност за локални интензивни явления и градушки. В източните райони ще е почти без валежи. Там ще има и повече слънчеви часове, а температурите ще са по-високи. Преобладаващите максимални ще са между 21° и 26°, в югоизточните райони - до 28°-30°. Вятърът ще е слаб, през почивните дни - от изток-североизток, в началото на следващата седмица - от южна четвърт.", "date": "2019.05.30", "title": "НИМХ: Утре температурите ще се понижат, в Централна България ще има условия за интензивни валежи"}
{"url": "http://www.focus-news.net/news/2019/05/30/2664415/vidin-oblastniyat-upravitel-albena-georgieva-izdade-zapoved-za-zabrana-za-kapane-v-reka-dunav-po-tsyaloto-porechie-na-teritoriyata-na-oblastta.html", "text": "Областният управител Албена Георгиева издаде заповед за забрана за къпане в река Дунав по цялото поречие на територията на областта. Това съобщиха за  Радио „Фокус“ - Видин  от областната администрация. Заповедта е в сила от 28.05.2019 г. и ще важи до края на летния сезон. Административният акт е издаден на основание Закона за водите и във връзка с писмо от Регионалната здравна инспекция (РЗИ), в което се изразява становище, послужило за мотивите към заповедта. Директорът на РЗИ – Видин е представил информация за резултатите от взети на 8 май проби от повърхностните води на река Дунав до крепостта „Баба Вида“. Водите на р. Дунав се класифицират като „лоши“.  Регионална здравна инспекция – Видин информира, че къпането в Дунав е свързано с риск от излагане на замърсяване с неблагоприятни за здравето последици и е предложило да  се издаде заповед за забрана за къпане в река Дунав на територията на област Видин. \r\nЗаповедта на областния управител е сведена до знанието на съответните кметове и кметски наместници за изпълнение и до Регионално управление на образованието за сведение. Копие от нея е изпратено на директора на Регионална здравна инспекция – Видин, Басейнова дирекция „Дунавски район“, гр. Плевен и на Областния съвет на Български червен кръст – Видин, също за сведение. Областният управител призовава за стриктно спазване на забраната с цел опазване живота и здравето на хората.", "date": "2019.05.30", "title": "Видин: Областният управител Албена Георгиева издаде заповед за забрана за къпане в река Дунав по цялото поречие на територията на областта"}
{"url": "http://www.focus-news.net/news/2019/05/30/2664398/a1-on-makedoniya-ep-shte-izbira-novi-dokladchitsi-za-zapadnite-balkani-naesen.html", "text": "Европейският парламент ще избере нови докладчици за страните от Западните Балкани наесен. Това обяви настоящият докладчик за Сърбия Дейвид Маккалистър, предава македонската електронна медия  A1 On . \r\nМаккалистър подчерта, че след европейските избори в Комисията по външна политика на Европейския парламент влизат много нови членове, но от нея ще излязат най-опитните по отношение на страните от Западните Балкани. Като примери той приведе Едуард Кукан, Кнут Фленхенщайн, Чарлс Танок и Иво Вайгъл. \r\nИво Вайгъл, настоящ репортер за Северна Македония, завършва мандата си на 1 юли. „Това ще бъде ново поколение европейски депутати и се надявам да намеря колеги от всички страни-членки на ЕС, които се интересуват от Западните Балкани\", сподели Маккалистър.  Тереза Герова", "date": "2019.05.30", "title": "A1 On (Македония): ЕП ще избира нови докладчици за Западните Балкани наесен"}
{"url": "http://www.focus-news.net/news/2019/05/30/2664416/sport-daniela-dimitrova-zapochna-s-pobeda-na-rolan-garos.html", "text": "Даниела Димитрова се класира за втория кръг от квалификациите на Откритото първенство на Франция по тенис за девойки. Българката надделя над поставената под номер 8 в пресявките Ана Луиза Круз от Бразилия със 7:5, 6:2. За влизане в основната схема тя ще играе срещу № 15 Мелания Делай от Италия.   \r\nВ надпреварата при юношите Адриан Андреев стартира директно от основната схема, в която е поставен под номер 2.  \r\nТурнирът за титлата при юношите и девойките на \"Ролан Гарос\" стартира на 2 юни. \r\nВенцислав ДРАГОМАНОВ", "date": "2019.05.30", "title": "Спорт: Даниела Димитрова започна с победа на \"Ролан Гарос\""}
{"url": "http://www.focus-news.net/news/2019/05/30/2664413/veliko-tarnovo-gradushka-prichini-shteti-v-tryavna-preustanoveno-e-dvizhenieto-na-vlakove-po-liniyata-gorna-oryahovitsa-krastets.html", "text": "Градушка, придружена от бурен вятър, причини щети в Трявна. Това съобщи за  Радио „Фокус“ – Велико Търново  Грета Господинова-Стоянова, експерт „Връзки с обществеността“ в Община Трявна. Дъждът е паднал към 15.00 часа и е продължил около 15 минути. В следствие на обилния валеж се наводняват три участъка в града. От градушката се запушват шахти по уличната мрежа. В района на автогарата се е разцепила липа - половината от дървото е паднала върху паркиран микробус на паркинга на автогарата, а другата половина върху жици в близост. Прекъснато е електричеството в района на жп линията Горна Оряховица – Кръстец. Към момента движението на влаковете е преустановено. Дървото вече е разчистено. Водата е оттекла. Грета Господинова-Стоянова съобщи, че до момента няма подадени сигнали от граждани към Общината и към „Гражданска защита“ за щети или за прекъснато електричество. \r\nНадежда КРЪСТЕВА", "date": "2019.05.30", "title": "Велико Търново: Градушка причини щети в Трявна, преустановено е движението на влакове по линията Горна Оряховица – Кръстец"}
{"url": "http://www.focus-news.net/news/2019/05/30/2664411/prezidentat-rumen-radev-vrachi-pochetniya-znak-na-darzhavniya-glava-na-golemiya-balgarski-aktyor-pavel-poppandov.html", "text": "Президентът Румен Радев връчи почетния знак на държавния глава на Павел Поппандов. Това съобщиха от  прессекретариата на държавния глава . Президентът присъства на премиерата на книгата на големия български актьор „Значи съм живял. Автобиография“, която се състоя в рамките на Пролетния базар на книгата в Националния дворец на културата.  \r\n„Тук съм, за да изкажа своето дълбоко уважение към един голям талант и към гражданин с ясна позиция, съвест и чувство за отговорност към нашето общество“, заяви президентът. Държавния глава посочи, че Павел Поппандов притежава безспорен талант и страст на сцената, с които предизвиква не само любовта на поколения българи, но и уважението на своите критици и опоненти.  \r\n„Всички ние тук, със своето присъствие ти казваме не само, че си живял истински, пълноценно, борбено, всеотдайно. Ти продължаваш да живееш“, заяви президентът. „Пожелавам ти да продължаваш да разказваш приказката за българския талант. За хората, които съзидават, творят и продължават да отстояват истината“, посочи още държавният глава.", "date": "2019.05.30", "title": "Президентът Румен Радев връчи почетния знак на държавния глава на големия български актьор Павел Поппандов"}
{"url": "http://www.focus-news.net/news/2019/05/30/2664410/tsentralnata-izbiratelna-komisiya-shte-prieme-reshenieto-za-obyavyavane-na-izbranite-chlenove-na-evropeyskiya-parlament-ot-balgariya-na-31-may.html", "text": "На 31 май 2019 г., петък, Централната избирателна комисия ще приеме решението за обявяване на избраните членове на Европейския парламент от Република България от произведените избори на 26 май 2019 г. Това съобщиха от  ЦИК . Официалното обявяване на решението и връчването на удостоверенията на избраните членове на Европейския парламент от Република България ще се състои на 31 май 2019 г. от 12.00 часа в Източното фоайе в сградата на Народното събрание на пл. „Княз Александър I“ № 1., вход откъм Националната художествена галерия.", "date": "2019.05.30", "title": "Централната избирателна комисия ще приеме решението за обявяване на избраните членове на Европейския парламент от България на 31 май"}
{"url": "http://www.focus-news.net/news/2019/05/30/2664412/predstoyashti-sabitiya-v-stranata-za-31-may-agentsiya-fokus.html", "text": "***          \r\nОт 11.00 часа държавният глава ще приветства възпитаниците на СУ „Петко Рачев Славейков“ в Кърджали по повод завършването на учебната година, след което ще се запознае с постиженията на учебното заведение и ще разговаря с изявени ученици от клубове и школи в града. В 11.45 часа президентът ще проведе среща с кмета на Кърджали инж. Хасан Азис в сградата на Общината.   \r\n***          \r\nОт 9.30 часа в клуб „Перото“ в НДК ще се проведе Международна конференция „Дезинформацията и фалшивите новини в навечерието на Европейските избори“. В конференцията ще участва вицепрезидентът Илияна Йотова. \r\n***          \r\nОт 9.00 часа ще започне пленарното заседание на Народното събрание.  \r\n***          \r\nОт 09.30 часа в хотел РИУ Хелиос Парадайс в к. к. Слънчев бряг министърът на туризма Николина Ангелкова ще открие Международна конференция за устойчиви инвестиции в туризма. \r\n***          \r\nОт 11.00 часа на площад „Македония“ в Благоевград ще се проведе церемония по тържественото посрещане на  37-ия контингент на Българската армия, завърнал се от  мисията  на НАТО в Афганистан „Решителна подкрепа”.  \r\n***          \r\nОт 14.00 часа в зала 301 на Учебен корпус № 6 на ЮЗУ „Неофит Рилски“  \r\nзам.-министърът на външните работи Георг Георгиев ще изнесе публична лекция. \r\n***          \r\nОт 10.15 часа зам.-социалният министър Султанка Петрова и президента на КНСБ Пламен Димитров ще открият ХІХ Международен детски етнофестивал „Децата на Балканите – с духовност в Европа”, който ще се проведе за деветнадесета поредна година. \r\n***    \r\nОт 9.30 часа 9 състав на Специализирания наказателен съд ще гледа делото за образуване и ръководене на организирана престъпна група срещу Димитър Д., Румен Д., Нецо Д. и Цветанка Д.    \r\n***    \r\nОт 9.30 часа III състав на Специализирания наказателен съд ще гледа делото за изнудване срещу Севдалин Е. и Кирил К.  \r\n***          \r\nОт 9.30 часа 26 състав на Софийски градски съд ще гледа делото срещу Валентин Димитров и др. за длъжностно присвояване в особено големи размери. \r\n***    \r\nОт 10.00 часа VII състав на Специализирания наказателен съд ще заседава по делото за образуване и ръководене на организирана престъпна група срещу Ивайло С., Венцислав Д., Петко С., Тодор Г., Марио Т., Петър М. и Григор Р.  \r\n***    \r\nОт 10.00 часа XIV състав на Специализирания наказателен съд ще гледа квалифицираните състави на престъпление по служба срещу Янчо Я. и Петър Г. \r\n***    \r\nОт 10.00 часа XV състав на Специализирания наказателен съд ще гледа делото за участие в ръководството на организирана престъпна група срещу Алтайеб Ш., Ивайло Г., Кадим Ш., Марио Х., Мустафа А. и Нихат Р.  \r\n***    \r\nОт 10.00 часа XIII състав на Специализирания наказателен съд ще гледа делото за участие в ръководството на организирана престъпна група срещу Светлин Д., Иван А., Николай С. и Паолина П.  \r\n***          \r\nОт 10.00 до 11.30 часа в зала 301, етаж 3 на Института по астрономия към БАН Фонд „Научни изследвания“ ще представи три успешни  \r\nнаучни проекта. \r\n***          \r\nОт 10.00 до 12.00 часа в книжарница Гринуич, на бул. Витоша 37, ще се проведе дискусия с младежи от столични училища, на тема Дигитална София: нова магистрала за четенето и знанието. \r\n***          \r\nОт 11.00 часа в пресклуба на БТА ще се проведе пресконференция за кампанията за информираност за адренална криза.  \r\n***    \r\nОт 11.00 часа ХVI състав на Специализирания наказателен съд ще гледа делото за организиране и ръководене на организирана престъпна група срещу Георги В., Деян М., Живодан А., Яким В. и Ивелин Н.  \r\n***          \r\nОт 11.00 часа на Детския екостационар „Бели брези” по случай Деня на детето Библиотеката на София ще даде старт на инициативата „Библиотека в планината 2019” с мобилната библиотека – Библиобус.  \r\n***          \r\nОт 11.30 часа в сградата на Столична община на ул. „Париж” №1 ще се проведе пресконференция за фестивала „Цвете за Гошо”. \r\n***          \r\nОт 12.00 часа в Източното фоайе в сградата на Народното събрание на пл. „Княз Александър I“ № 1 Централната избирателна комисия ще приеме решението за обявяване на избраните членове на Европейския парламент от Република България от произведените избори на 26 май 2019 г. \r\n***          \r\nОт 12.00 часа в Национален пресклуб БТА Европейският институт за стратегии и анализи (EISA) ще представи изследване на тема: „Оценки и очаквания на българските граждани към кандидата за длъжността Главен прокурор на Република България. Оценки и очаквания към новия главен прокурор на ЕС.“ \r\n***    \r\nОт 14.00 часа в хотел „Арена ди Сердика“ ще се състои Национална конференция „География на възстановителното правосъдие в България“.  \r\n***          \r\nОт 17.00 часа в Мраморното фоайе на НДК ще се състои представяне на книгата „Посока юг – Пътуване към Антарктида” и среща с автора Гергана Лаптева.  \r\n***          \r\nОт 18.00 часа в Зала България, камерна зала, ул. „Аксаков“ №1, ще се състои деветата церемония за връчване на годишните награди „Златна ябълка“. \r\n***          \r\nОт 14.00 часа пред сградата на общината олимпийският шампион Севдалин Маринов ще представи новата спортна игра текбол. \r\n***          \r\nОт 9.30 часа в хотел „Приморец“ ще се проведе конференция на тема „За ефективността на правосъдието“. \r\n***          \r\nОт 10.30 часа в Морската градина ще бъде открит фестивалът „Рециклирай с фантазия“. \r\n***          \r\nОт 16.00 часа на южния плаж в Поморие ще стартира Държавното първенство по плажен хандбал за мъже, жени, младежи и девойки. \r\n***    \r\nОт 17.30 часа до сърф базата в Морската градина предстои представяне на голяма конструкция с 4000 пластмасови бутилки във формата на риба от пластмасови бутилки. Събитието е част от фестивал \"Рециклирай с фантазия\". \r\n***    \r\nОт 19.30 часа в къща музей „Георги Баев“ ще бъде открита изложба с творения от рециклирани материали. \r\n***          \r\nОт 9.30 часа в зала „22-ри септември” ще се проведе редовно заседание на Общински съвет  - Благоевград.  \r\n***          \r\nОт 10.00 часа в офиса на Областен информационен център на адрес пл. „Георги Измирлиев“ 5 ще се проведе награждаване на участниците в конкурса „Имам бизнес идея“. \r\n***          \r\nОт 10.00 часа в РЗИ – Благоевград ще започне пресконференция по повод Световния ден без тютюнев дим с мотото „Тютюн и белите дробове“.  \r\n***          \r\nОт 11.00 часа в Министерството на здравеопазването ще се проведе пресконференция по повод Световния ден без тютюнопушене 2019 г. \r\n***          \r\nОт 14.00 часа в зала 301 на Учебен корпус № 6 - зам.-министърът на външните работи Георг Георгиев ще изнесе публична лекция в ЮЗУ „Неофит Рилски“. \r\n*** \r\nОт 10.00 часа в зала „Пленарна“ на Община Варна ще се проведе традиционната викторина „Ваканция, здравей! Да играем безопасно!“. Организатори са дирекция „Превенции“, Община Варна, Общинската комисия за борба срещу противообществените прояви на малолетните и непълнолетните (ОКБППМН) и Областна дирекция на МВР (ОД на МВР) – Варна. \r\n*** \r\nОт 16.00 часа в сградата ОС на БЧК ще се проведе първата за годината кръводарителска акция от кампанията „Дари кръв – вземи билет“.  \r\n***          \r\nОт 10.00 часа на пешеходната пътека на ул. \"Васил Левски\" - до чешмичките и МДТ \"Константин Кисимов\" ще се проведе Кампанията за пътна безопасност, в която ще участват десетки деца от Велико Търново и населените места.  \r\n*** \r\nОт 10.00 часа в Дом за стари хора „Венета Ботева“ ще бъдат отбелязани 40 години от създаване на Дом за стари хора „Венета Ботева“. \r\n *** \r\nОт 10.00часа в голяма зала на Община Велико Търново ще се проведе  детски празник.  \r\n*** \r\nОт 10.30 часа в Отделението по педиатрия на МОБАЛ „Д-р Стефан Черкезов“ ще бъде отбелязан Деня на детето. \r\n***          \r\nОт 11.00 часа до 12.00 часа в град Велико Търново и селата Арбанаси, Балван, Беляковец, Самоводене и Ресен, и в град Килифарево и град Дебелец ще се проведе кампания за пътна безопасност с призив „Намалете скоростта заради децата“ и „Пазете децата на пътя“. \r\n***          \r\nОт 17.00 часа във фоайето на МДТ „Константин Кисимов“ ще се проведе благотворителен базар под надслов „От децата за децата“. \r\n***          \r\nОт 17.30 часа в Парк „Дружба“ /при лошо време в Голяма зала на Община Велико Търново/ ще бъде отбеляза Международния ден на детето с „Приказно ревю“, с участието на деца от социалните услуги и Центровете за работа с деца и младежи, функциониращи на територията на община Велико Търново. \r\n***          \r\nОт 18.00 часа в Музикално-драматичен театър „Константин Кисимов“ ще се проведе концерт за отбелязване на 50-годишния юбилей на Младежки дом – Велико Търново, посветен на Никол Владкова.  \r\n***    \r\nОт 10.00 часа на връх „Милин камък“ ще се проведе възпоменателно тържество със съдействието на читалищата и кметствата в селата Чирен, Баница, Мраморен и Голямо Пещене и походниците от 73-тия Национален туристически поход „По пътя на Ботевата чета – Козлодуй-Околчица“. \r\n***    \r\nОт 17.30 часа в Регионален исторически музей ще се проведе XXIII-ти Национален литературен конкурс за написване на стихотворение и есе „Живеем в земята на Ботев“. \r\n***   \r\nОт 10.00 до 14.00 часа и от 16.00 до 19.00 часа в Музей в Градски парк „Св. Георги“ ще се състои пътуващия международен фестивал на анимационния филм „Златен кукер“.  \r\n*** \r\nОт 10.00 часа в залата на Община Дупница ще се проведе редовно заседание на Общински съвет. \r\n***          \r\nОт 14.30 часа в ОУ „Йордан Йовков“ ще се проведе спортният празник „Заедно на 1-ви юни“. \r\n***          \r\nОт 10.00 часа на площад „Севтополис“  ще се състои Тържествен водосвет за благоденствие и официална церемония по издигане знамето на Казанлък. \r\n***          \r\nОт 11.00 часа в ИМ „Искра“ ще се състои Тържествена сесия на Общинския съвет в Казанлък.  \r\n***          \r\nОт 14.00 часа в Музея на розата ще бъде открита Национална конфренция на тема „ Българската парфюмерийна индстрия – тенденции и аромати“. \r\n***          \r\nОт 17.30 часа на площад „Севтополис“ ще бъде открит Международния фолклорен фестивал в рамките на Празник на розата 2019 г.  \r\n***          \r\nОт 20.30 часа на площад „ Севтополис“ ще започне спектакълът по коронясване на царица Роза.  \r\n*** \r\nОт 19.00 часа в ПГ „Иванка Ботева“ ще се състои юбилеен концерт на самодейните колективи при НЧ „Христо Ботев-1869\", по случай 150 години читалищна дейност. \r\n***          \r\nОт 14.30 часа на площад „Екзарх Йосиф Първи“ ще се проведе баскетболно  \r\nШоу „Стрийт баскет”. \r\n***          \r\nОт 16.00 часа във Фоайето на Ловчанско читалище „Наука-1870 г.“ ще бъде открита изложба с продукцията на формите за занимания по интереси от тематично направление „Приложни изкуства“ (с класиране на участниците). \r\n***          \r\nОт 17.00 часа в салона на Ловчанско читалище „Наука-1870 г.“ ще се състои концерт на танцовите формации и вокалните групи от ловешките училища, посветен на Международния ден на детето. \r\n***          \r\nОт 10.00 часа ще се проведе обучение за вредата от тютюнопушенето с акцент вредата от употребата на наргиле с ученици от гимназия „Ат. Ченгелев“ - Пещера, съпроводено с демонстрация на  измерване на въглероден оксид в издишан въздух.  \r\n***          \r\nОт 17.30 часа в Театрален салон „Георги Русев“ ще се проведе концерт на Танцова формация „Майсторите на танца“. \r\n***          \r\nОт 9.00 часа в зала №9 Апелативният съд ще гледа делото срещу Б. А. и И. К. след като ВКС го върна за ново разглеждане. Б. А. е признат за виновен за убийство на митнически служител, а И. К. му е съучастник.  \r\n***          \r\nОт 11.00 часа във фоайе „Изкуство“ на НБ „Иван Вазов“ ще се състои Музикално матине в библиотеката. \r\n***          \r\nОт 12.00 часа на пл. ''Стефан Стамболов'' ще започне празнина програма по повод 1 юни – Международния ден на детето. Програмата ще продължи до 20.00 часа. \r\n***          \r\nОт 19.00 часа в Камерната зала на  Драматичния театър заместник-кметът Александър Държиков ще открие официално 13-ия фестивал ''Черната кутия''.  \r\n***          \r\nОт 12.00 до 14.00 часа момичетата от „Ненси денс“ ще направят представление на модерни хореографски танци на пл. „Стефан Стамболов“. От 16.00 до 18.00 часа деца ще изявяват своите артистични умения на сцената, където ги очакват и много награди. От 18.00 до 19.00 часа ще се проведе флашмоб с участие на майки и бебета. От 19.00 до 20.00 е концертът на Общински детски комплекс – Пловдив. \r\n***          \r\nОт 11.00 часа ще започне осмото поредно издание на „Дни на предците – Плиска 2019”, събор-фестивал на средновековния бит и култура.  \r\n***          \r\nОт 11.00 часа в района на пристанище Русе, на 496 речен километър, ще се проведе Съвместна тренировка на формирования от Военноморските сили и  Регионална дирекция „Гранична полиция“ – Русе. \r\n***          \r\nОт 17.00 часа в Регионалния исторически музей започва „Детска нощ в музея“.  \r\n***        \r\nОт 18.30 часа в салона на ПБНЧ „Еленка и Кирил Д. Аврамови -1856“ ще се проведе концерт на детски хор „Дъга“ и приятели, под надслов „Свищов – белокаменна къща“. \r\n***          \r\nОт 18.30 часа по бул. „Цар Освободител“ ще се проведе дефиле, част от 23-я Международен фестивал „Приятелство без граници“. \r\n***          \r\nОт 10.00 часа до 13.00 часа във военно формирование 44200 – Стара Загора (до Национална агенция по приходите - клон Стара Загора) от състава на Втора механизирана бригада ще се проведе Ден на отворени врати. \r\n***          \r\nОт 10.30 часа в Къщата на архитекта започва творческа работилница „Картоненият град“. \r\n***          \r\nОт 10.30 часа в парк „Александър Стамболийски“ (Алана) ще се проведе кампания „Безопасна ваканция”. \r\n***          \r\nОт 11.00 часа в Регионална библиотека „Захарий Княжески“, IV етаж, ПИЦ по зависимости ще бъде домакин на куиз (викторина) – отборна мисловна игра за знания, под надслов „Аз знам, аз избирам, аз мога“. \r\n***          \r\nВ 17.00 часа в Областната администрация ще бъде представен албумът „Цветовете на православието: България“, посветен на историята, културното наследство и настоящето на християнската православна религия в страната. \r\n***          \r\nОт 18.00 часа в Международен младежки център – Стара Загора ще се проведе среща с Антон Хекимян – водещ журналист в bTV. \r\n***          \r\nОт 10.00 до 16.00 часа в 101 алпийски полк ще се проведе ден на отворени врати по случай Деня на детето.  \r\n***          \r\nОт 19.00 часа в РДТ „Николай Хайтов“ ще се проведе юбилеен концерт на фолклорно трио „Родопски извор“.  \r\n***          \r\nОт 11.00 до 15.00 часа по пешеходната зона на бул. „България“ пред книжарница „Светлина“, мобилен екип с представители на РЗИ, ОБСНВ и младежите доброволци, ще проведат различни инициативи по повод Световния ден без тютюн.  \r\n***          \r\nОт 12.00 до 14.00 часа пред Областна администрация ще бъде организиран „Щанд на здравето – предизвикателство вместо цигара“.", "date": "2019.05.30", "title": "Предстоящи събития в страната за 31 май (Агенция „Фокус“)"}
{"url": "http://www.focus-news.net/news/2019/05/30/2664422/vidin-pametnik-na-kapitan-dimitar-spisarevski-otkriha-v-belogradchik.html", "text": "В Белоградчик откриха паметник на капитан Димитър Списаревски, съобщи за  Радио „Фокус“ – Видин  Любомир Веселинов от общината. Той посочи, че на откриването на паметника са участвали много млади хора, сред които и членове на клуб „Млади Възрожденци“. Архимандрит Антим, протосингел на Видинска митрополия, и духовници от Видинска епархия отслужиха благославяне и освещаване на паметника. Слово за капитан Списаревски произнесе арх. Миломир Богданов, секретар на комитет „Криле на нацията“, активно участвал в изработката на паметника. \r\nЩрихи от живота на Димитър Списаревски сподели кметът Борис Николов. Той посочи, че Елисавета Гатева, майката на Списаревски, е родом от Белоградчик. Като ученик в Лом Димитър Списаревски посещавал своите близки в Белоградчик през летните ваканции. От името на комитет „Криле на нацията“ и на Инициативен комитет за изграждането на паметник на капитан Д. Списаревски, кметът Борис Николов и арх. Миломир Богданов връчиха грамоти на всички, оказали финансова подкрепа за изграждането на паметника.", "date": "2019.05.30", "title": "Видин: Паметник на капитан Димитър Списаревски откриха в Белоградчик"}
{"url": "http://www.focus-news.net/news/2019/05/30/2664420/predstoyashti-mezhdunarodni-sabitiya-za-31-may-agentsiya-fokus.html", "text": "Конгрес на партията на Петро Порошенко. \r\n***  Преговори между „Зелени“ и „Левица“ след изборите в Бремен. \r\n***  Посещение на папа Франция. \r\n***  Среща на върха на Организацията на ислямското сътрудничество. \r\n***  Ангела Меркел провежда разговори с китайския вицепрезидент. \r\n***", "date": "2019.05.30", "title": "Предстоящи международни събития за 31 май  (Агенция „Фокус“)"}
{"url": "http://www.focus-news.net/news/2019/05/30/2664423/blagoevgrad-nagrazhdavaneto-na-uchastnitsite-v-konkursa-imam-biznes-ideya-shte-se-provede-na-31-may.html", "text": "Награждаването на участниците в конкурса „Имам бизнес идея“ ще се проведе на 31 май от 10.00 часа в офиса на Областен информационен център – Благоевград на адрес пл. „Георги Измирлиев“ 5, вход за зала „П. Яворов“. Това съобщиха за  Радио „Фокус“ – Пирин  от Областния информационен център. В националния онлайн конкурс се включиха ученици от учебните заведения на територията на Благоевградска област. 9 клипа се бориха за първото място в Пиринско, като най-много гласове под формата на „харесвания“ на Фейсбук страницата на информационния център е събрал клипът „Екоферма“ на ученици от Професионална гимназия по механизация на селското стопанство в град Гоце Делчев. Участие в церемонията ще вземат всички участници в надпреварата – представители на училища от Благоевград, Гоце Делчев, Петрич, Струмяни и Перник.", "date": "2019.05.30", "title": "Благоевград: Награждаването на участниците в конкурса „Имам бизнес идея“ ще се проведе на 31 май"}
{"url": "http://www.focus-news.net/news/2019/05/30/2664421/veliko-tarnovo-vazpitanitsite-na-atelieto-po-keramika-podrediha-skulpturna-kompozitsiya-yato-v-park-marno-pole.html", "text": "Скулптурна композиция „Ято” подредиха в парк „Марно поле” възпитаниците на Ателието по керамика към Младежки дом във Велико Търново, предаде репортер на  Радио „Фокус“ – Велико Търново . Композицията представлява 50 керамични гълъба, поставени върху метални прътове. Арт инсталацията е посветена на 50-годишния юбилей на Младежкия дом. Тази година в Ателието по керамика творят 98 деца и младежи. На 6 юни те ще подредят традиционната си годишна изложба в Изложбени зали „Рафаел Михайлов“, където ще покажат творбите си от изминалата учебна година. Тази година Ателието по керамика и изобразително изкуство към Младежки дом отбелязва 15 години от създаването си. \r\nНадежда КРЪСТЕВА", "date": "2019.05.30", "title": "Велико Търново: Възпитаниците на Ателието по керамика подредиха скулптурна композиция „Ято” в парк „Марно поле”"}
{"url": "http://www.focus-news.net/news/2019/05/30/2664417/ruska-boyadzhieva-zam-kmet-na-burgas-seriozen-finansov-resurs-na-obshtinata-se-vlaga-i-investira-v-podobryavane-na-energiynite-harakteristiki-na-obshtestvenite-sgradi.html", "text": "Един сериозен финансов ресурс от страна на Общината се влага и инвестира в подобряване на енергийните характеристики на обществените сгради. Това каза зам.-кметът по „Европейски политики и околна среда“ на Община Бургас Руска Бояджиева по време на откриването на конференцията, предаде репортер на  Радио „Фокус“ – Бургас . „Когато говорим за общините и за градовете, енергийната ефективност на сградите и въобще консумацията на енергия, трябва да разглеждаме не просто като осигуряване на топлинен комфорт, здравословни условия за живот и работа на населението, а в един по-широк контекст, свързан с климата и нашите климатични стратегии“, каза още Бояджиева и добави, че ако се обърне внимание на последния доклад на европейския семестър, който касае Българи, и се прегледат докладите, които разглеждат провеждането на политиките по околна среда, които ЕК издаде през януари 2019 в различни държави, за България стои проблемът с това, че правенето на политики и форматирането на програмни документи в контекста на климатични промени и енергийна ефективност все още не е завършен процес. „Визирам проекта на националния план, който предстои да бъде приет, също така голямото предизвикателство, което стои пред общините, защото нашите местни политики и програмни документи също трябва да бъдат форматирани в този по-широк и интегриран контекст за разграждане енергийната ефективност, сградният и жилищният фонд и неговите проблеми в хоризонта на климатични промени“, заяви Бояджиева. За това какво може да се изведе по отношение на големите предизвикателства, които съществуват в процеса на реализация на политиките по енергийна ефективност, Бояджиева посочи, че на първо място е координацията и активното участие на страните, от които зависи процесът на проектиране и реализация и след това на енергиен мениджмънт. „Един сериозен финансов ресурс от страна на Общината се влага и инвестира в подобряване на енергийните характеристики на обществените сгради“, заяви зам.-кметът и уточни, че влагането на тази инвестиция не е в рамките на една или две години, а тя е хоризонтална като подход и дългосрочна като време. „Това е целенасочен политика. След инвестирането на този огромен финансов ресурс, анализът показва показва, че все още в следващата експлоатация на сградите далеч не може да посрещне стандартите и нормите, заложени при проектирането“, каза още Бояджиева и добави, че Община Бургас не прави изключение. „В националния контекст, училища и детски градини, които са сгради със сериозен интензитет на обитаване и използване, биха и били един добър пример за добра практика в областта на мерките за енергийна ефективност. При управлението и при експлоатацията си показват изключително неефективни показатели, което показва, че освен в процеса на проектиране, имаме все още голямо предизвикателство по отношение на управлението на това, което създаваме като сграден фонд. Това за наше нещастие е голяма отговорност на общините“, зави Бояджиева. Според думите ѝ голямо предизвикателство продължава да стои и то е осигуряването на необходимия финансов ресурс, тъй като уговарянето на новия норматив изисква един допълнителен финансов ресурс. \r\nДеница ДИМИТРОВА", "date": "2019.05.30", "title": "Руска Бояджиева, зам.-кмет на Бургас: Сериозен финансов ресурс на Общината се влага и инвестира в подобряване на енергийните характеристики на обществените сгради"}
{"url": "http://www.focus-news.net/news/2019/05/30/2664419/dimitar-danchev-bsp-tsvetan-tsvetanov-napuska-partiynite-organi-na-gerb-bez-da-znae-zashto-se-nalaga-da-go-pravi-ne-stava-yasno-chuvstva-li-vina-i-za-kakvo-tochno.html", "text": "Цветанов напуска партийните органи на ГЕРБ без да знае защо се налага да го прави - не става ясно чувства ли вина и за какво точно. Това каза за предаването „Червена линия“ по  Радио „Фокус“   народният представител от ПГ на „БСП за България“ Димитър Данчев във връзка с оттеглянето на Цветан Цветанов от ръководните постове в ГЕРБ. „Вероятно съм последният човек, който може да коментира решенията, които се взимат от един или друг член на друга политическа партия извън БСП. В случая на ПП ГЕРБ.  Интересното за мен, за вас и на нашите слушатели е да се разбере дали някой политически орган в ГЕРБ се е осмелил да поиска тази оставка на г-н Цветанов. Важно е от гледна точка на вътрешнопартийната демокрация“, каза още Данчев. Според него всички искат да научат какви са точните мотиви, с които Цветанов напуска ГЕРБ. „От съобщението, което той е публикувал в интернет, не става ясно дали той чувства някаква вина и ако да, за какво всъщност се чувства виновен, за да поиска да напусне ръководните партийни органи. Иначе излиза, че той напуска партийните постове без да знае защо се налага да го прави“, коментира Данчев. Според него оттеглянето на Цветанов е било очаквано. „Щеше да е по-честно пред избирателите на ГЕРБ, ако той го беше направил преди европейските избори“, посочи Данчев. Според него е интересно и  кой ще заеме неговото място в ПП ГЕРБ.  Във връзка с искането на БСП за оставка на министър Владислав Горанов, Данчев коментира, че причината за това искане на опозицията са неправомерно изхарчените средства. „Създаде се огромно напрежение в българското общество, породено от това неправомерно харчене на държавни средства при разпределение на партийните субсидии. Ще поискаме министър Горанов най-малкото да обясни каква е причината, поради която е нарушен Закона за държавния бюдет. Трето, ясно е разписано какъв е размерът на субсидията, която имат право да получат политическите партии. Както и да обясни на какво основание се предписват по-големи суми от предвиденото в закона. Интересно поне за мен ще е какво е мнението на финансовите контролни органи по този въпрос. Очевидно някой си е „затварял очите“. Важно е да разберем какви мерки ще предприеме министър Горанов за обратното събиране на неправомерно раздаваните средства. Лично на мен ми е много интересно как ще се случи това особено при партиите, които вече не са в парламента. В проекта, който е внесен от Министерски съвет за промяна на Закона за политическите партии иска да бъдат върнати съвсем коректно неравомерно получените от партиите средста за периода след 26 май 2016 г., когато припомням още функционираше още 43-ото Народно събрание. БСП ще върне неправомерно получените средства, но ще поискаме да се понесе отговорност за тази грешка от страна на министъра“, каза още Данчев.  \r\nДеница КИТАНОВА", "date": "2019.05.30", "title": "Димитър Данчев, БСП: Цветан Цветанов напуска партийните органи на ГЕРБ без да знае защо се налага да го прави - не става ясно чувства ли вина и за какво точно"}
{"url": "http://www.focus-news.net/news/2019/05/30/2664406/kyustendil-rayonniyat-sad-razpita-svideteli-po-deloto-za-martvite-kone-v-osogovska-planina.html", "text": "Районният съд в Кюстендил разпита свидетели по делото за мъртвите коне в Осоговска планина, предаде репортер на  Радио „Фокус” – Кюстендил . Това беше първото заседание по делото след многократни отлагания. По случая от 2018 година бяха разпитани седем свидетели, поради големия им брой съдия Красимир Николов освободи от днешния процес вещите лица, за да представят експертните заключение след разпитите. В съдебна  зала от страна на държавното  обвинение се яви районен прокурор Галина Димитрова, както и адвокат Вася Пешва, поела защитата на обвиняемия Петър Пищелов. Сред свидетелите бяха планинари, ветеринар, представител на Българска агенция по безопасност на храните, както и Елица Димитрова и Ивона Георгиева. Следващото заседание по делото беше насрочено за 11 юни от 10.45 часа. \r\nВенцеслав ИЛЧЕВ", "date": "2019.05.30", "title": "Кюстендил: Районният съд разпита свидетели по делото за мъртвите коне в Осоговска планина"}
{"url": "http://www.focus-news.net/news/2019/05/30/2664424/afp-ministar-predsedatelyat-na-katar-e-v-sauditska-arabiya-za-parvoto-si-poseshtenie-sled-krizata-v-persiyskiya-zaliv.html", "text": "Министър-председателят на Катар шейх Абдула бин Насер ал-Тани пристигна на Саудитска Арабия, за да присъства на три срещи на високо равнище, предава  AFP , като се позовава на държавните медии. \r\n„Министър-председателят и министърът на вътрешните работи пристигнаха в Джеда в Кралство Саудитска Арабия\", предадоха местните медии.  Тереза Герова", "date": "2019.05.30", "title": "AFP: Министър-председателят на Катар е в Саудитска Арабия за първото си посещение след кризата в Персийския залив"}
{"url": "http://www.focus-news.net/news/2019/05/30/2664426/veliko-tarnovo-dvizhenieto-po-pat-polikraishte-gorna-oryahovitsa-se-osashtestvyava-v-edna-lenta-poradi-remont-na-asfaltovata-nastilka.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 24 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от път Лясковски кантон – Миндя  се осъществява в една лента поради изпълнение на дейности по ремонт на пътната настилка. То се регулира с пътни знаци и регулировчици. Поради ремонт на асфалтовата настилка движението по път Поликраище – Горна Оряховица се осъществява в една лента. Трафикът ще се регулира с пътни знаци и регулировчици до 15 юни. \r\nДвижението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nДвижението в участък от път Велико Търново – Антоново се осъществява в една лента поради частичен ремонт на асфалтовата настилка. Движението се регулира с пътни знаци и регулировчици до 31 май. Движението в участък от път Джулюница – до границата с ОПУ Търговище, се осъществява с повишено внимание поради отстраняване на растителност. Участъкът е сигнализиран с пътни знаци. \r\nНадежда КРЪСТЕВА", "date": "2019.05.30", "title": "Велико Търново: Движението по път Поликраище - Горна Оряховица се осъществява в една лента поради ремонт на асфалтовата настилка"}
{"url": "http://www.focus-news.net/news/2019/05/30/2664427/kathimerini-gratskite-vlasti-sa-arestuvali-predpolagaem-chlen-na-islyamska-darzhava.html", "text": "Властите в Гърция са арестували предполагаем джихадист, съпруг на германска гражданка, съдена за допускането на смърт от жажда на петгодишно момиче от етническото малцинство язиди, съобщава електронното издание на атинския ежедневник  Kathimerini . \r\n27-годишният, заподозрян в членство в близкоизточната радикална групировка „Ислямска държава“, е от Ирак и е идентифициран като Таха А. Той е бил арестуван на основание  европейска заповед преди 15 дни и екстрадиран в Германия, за да бъде съден заедно със съпругата му Дженифър У.  \r\nСпоред медийни доклада, мъжът е заподозрян в „купуването“ на детето от майката, за да го използват като „роб“ в домакинството. Те са го държали в плен в дома им в Мосул през 2015 г.   Тереза Герова", "date": "2019.05.30", "title": "Kathimerini: Гръцките власти са арестували предполагаем член на „Ислямска държава“"}
{"url": "http://www.focus-news.net/news/2019/05/30/2664430/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . Данните са към 19.00 ч. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове. \r\nНа ГКПП „Лесово“ ще бъде затруднено движението на влизащи и излизащи моторни превозни средства поради ремонтни дейности на турския граничен пункт, които ще продължат до м. август.", "date": "2019.05.30", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/05/30/2664429/vidin-kmetove-na-shest-selishta-ot-obshtinata-poluchiha-stroitelni-materiali-demontirani-pri-remonta-na-vidinskiya-ploshtad.html", "text": "Кметове на селища от Община Видин получиха строителни материали, демонтирани при ремонта на видинския площад, това съобщиха за  Радио „Фокус“ – Видин  от Общината. Кметът на Община Видин Огнян Ценков се срещна днес с кметове и кметски наместници от шест населени места в общината. Срещата се проведе в складовата база, намираща се в бившето военно поделение, в близост до крепостта „Баба Вида“. Поводът за нея е третото поредно предоставяне на мраморни плочи, демонтирани при изпълнение на ремонтните дейности по проект „Основна реконструкция на централна пешеходна зона в гр. Видин“. След предварително направена заявка от кметовете и кметските наместници на Слана Бара, Буковец, Покрайна, Цар Симеоново, Ботево и Ивановци, материалите бяха транспортирани до населените места. Огнян Ценков сподели, че мраморни плочи ще получи районното Мюфтийство, които ще бъдат положени в двора на джамията пред библиотеката на Осман Пазвантоглу, както и „Митница-Лом“ за нуждите на митнически пункт „Връшка чука“. Материалите се раздават с приемо-предавателен протокол. \r\nПрисъстващите кметове споделиха, че демонтираните мраморни плочи ще бъдат предназначени за оформяне на тротоари, облагородяване площадните пространства около кметствата, храмове, паметници  и детски площадки. \r\nКметът на село Покрайна Валентин Маринов изказа удовлетворението си от правилното решение на Огнян Ценков, благодарение на което обликът на населените места на територията на Общината се подобрява. Ценков обърна внимание и на баластрирането на улиците, което Община Видин продължава да изпълнява: „То се извършва по желание на жителите, осъществява се от депото за твърди битови отпадъци, където с помощта на дробилна машина се раздробяват в обща трошено-каменна фракция“. Кметът на Община Видин отбеляза, че демонтираната настилка няма да се продава на физически лица.", "date": "2019.05.30", "title": "Видин: Кметове на шест селища от Общината получиха строителни материали, демонтирани при ремонта на видинския площад"}
{"url": "http://www.focus-news.net/news/2019/05/30/2664431/nimh-zhalt-kod-za-intenzivni-valezhi-i-gramotevichni-buri-e-obyaven-za-10-oblasti-na-stranata-na-31-may.html", "text": "Жълт код за интензивни валежи и гръмотевични бури е обявен за 10 области на страната на 31 май. Това сочи справка на сайта на  Националния институт по метеорология и хидрология (НИМХ) . Условия за интензивни валежи и градушки има във Враца, Плевен, Велико Търново, София – град, София – област, Пазарджик, Ловеч, Габрово, Пловдив и Стара Загора. Очакваните количества валежи са между 20 и 35 л/кв. м.", "date": "2019.05.30", "title": "НИМХ: Жълт код за интензивни валежи и гръмотевични бури е обявен за 10 области на страната на 31 май"}
{"url": "http://www.focus-news.net/news/2019/05/30/2664418/evropeyski-izbori-2019-rumen-petkov-abv-80-hilyadi-sa-nevalidnite-byuletini-v-evroizborite.html", "text": "Вместо да се концентрираме в провала на управлението на ГЕРБ и върху скандалите, всъщност БСП се занимаваше с \"Коалиция за България\". Това заяви лидерът на АБВ Румен Петков в интервю за предаването \"Още от деня\" по  БНТ . Петков изрази известни подозрения за изборния резултат. \"80 000 невалидни бюлетини в поредните ни избори. Продължаваме да сме страната с невероятен процент невалидни бюлетини и няма съмнение, че това е инструмент за обезличаване на бюлетини\", обясни той. \"Имам пред себе си един протокол от СИК, който е откровена фалшификация. В него пише, че \"Коалиция за България\" има 2 гласа, а на следващата страница е отбелязано, че имаме 17 преференции, т.е. със 17 бюлетини е гласувано преференциално, а всичко на всичко имаме 2 гласа. Имаме и много секции, в които не са отразени преференциалните бюлетини и остава впечатлението за манипулиране на протокола\", коментира Петков. \"За всички е ясно, че това забавяне на ЦИК беше ненужно и то оставя едно впечатление у хората, че се прави, за да се донареди, да се доподреди. Кому беше нужно това нещо?! Но 80-те хиляди невалидни бюлетини повтарят брутален процент от предния път и това не впечатлява никой в парламента\", каза още Петков. \"Не съм този, който ще обяви, че изборите са манипулирани. Но казвам, че е нередовен начинът на организацията и провеждането и тази нередовност в не най-малка степен е заложена в Избирателния кодекс\", коментира той.", "date": "2019.05.30", "title": "Европейски избори 2019: Румен Петков, АБВ: 80 хиляди са невалидните бюлетини в евроизборите"}
{"url": "http://www.focus-news.net/news/2019/05/30/2664432/bloomberg-rusiya-e-otkazala-dostavka-na-s-400-na-iran.html", "text": "Русия е отхвърлила искането на Иран за закупуване на системи за противоракетна отбрана С-400 заради опасения, че продажбата ще допринесе за увеличаване на напрежението в Близкия изток, предава  Bloomberg , като се позовава на източници, запознати с въпроса.  \r\nИскането на Техеран е отхвърлено от президента на Руската федерация Владимир Путин, разкриват пожелалите анонимност източници на агенцията. Припомня се, че иранският външен министър Мохамад Джавад Зариф посети Москва на 7 май. \r\nВъншнополитическото ведомство в Москва не е откликнало на молбата за коментар на информацията, а с иранските власти не е установен успешен контакт, допълва Bloomberg. \r\nРеакцията на Русия на искането на Иран отразява деликатното равновесие на силите в Персийския залив, където ескалира напрежението между Иран от страна страна и от друга – между САЩ и арабските съюзници от Персийския залив. Президентът на САЩ Доналд Тръмп се съгласи този месец да изпрати допълнителен контингент американски войници в региона, след като САЩ обвиниха Иран за нападения срещу саудитски съорежения за петрол, както и срещу четири кораба на ОАЕ. Иранските власти отрекоха всякакво участие в атаките. .  Тереза Герова", "date": "2019.05.30", "title": "Bloomberg: Русия е отказала доставка на С-400 на Иран"}
{"url": "http://www.focus-news.net/news/2019/05/30/2664434/blagoevgrad-talantlivi-detsa-ot-grada-poluchiha-kupi-i-gramoti-ot-imeto-na-kmeta-d-r-atanas-kambitov-po-vreme-na-festivala-dni-na-detskoto-tvorchestvo.html", "text": "Стотици деца разкриха своя талант и във втората вечер на фестивала „Дни на детското творчество“, който се организира за 13 поредна година от Община Благоевград. Това съобщиха от пресцентъра на  Общината . Под ръководството на своите учители децата пресъздадоха богатството и многообразието на културата, фолклора и традициите на България.   \r\nНачалникът на отдел „Образование” в Община Благоевград - Симона Митова, имаше честта да отличи децата. Тя поздрави от свое име и от името на кмета д-р Атанас Камбитов възпитаниците на всички детски градини на територията на общината. „Всички, които се представиха в двата дни на фестивала, сте класирани единодушно на първо място, тъй като сте положили много усилия и старание. Гордея се с най-талантливите деца на Благоевград, с нашите деца. Поклон пред труда на учителите и хореографите”, заяви Симона Митова. Тя връчи на директорите на всички детски градини купи и грамоти от името на кмета на община Благоевград д-р Атанас Камбитов под бурните аплодисменти на децата и техните родители. \r\nМалките и талантливи възпитаници на  ДГ „Усмивка“, ДГ №11 „Здравец“, ДГ №10 „Мак“, ДГ №3 „Детелини“, ДГ №2 „Света Богородица“ и ДГ „Синчец“ с изпълненията си на сцената в препълнената зала „Яворов” трогнаха до сълзи своите родители и развълнуваха всички присъстващи. Хлапетата разказаха с танци и песни интересни истории, патриотични разкази, вълшебни приказки. Със своите усмивки и талант превърнаха събитието в истински празник и за малки, и за големи. Музикално-танцовите пътешествия, цветните костюми и най-вече детските слънчеви лица плениха зрителите.  \r\nВчера на сцената се изявиха възпитаниците на ДГ „Първи юни“, ДГ №4 „Роса“, ДГ №6 „Щастливо детство“, ДГ №12 „Алени Макове“, ДГ №8 „Вечерница“, ДГ „Детски свят“.", "date": "2019.05.30", "title": "Благоевград: Талантливи деца от града получиха купи и грамоти от името на кмета д-р Атанас Камбитов по време на фестивала „Дни на детското творчество“"}
{"url": "http://www.focus-news.net/news/2019/05/30/2664448/tass-frantsiya-i-germaniya-sa-gotovi-da-dadat-nov-tlasak-na-pregovorite-za-mirno-urezhdane-na-konflikta-v-ukrayna.html", "text": "В рамките на среща с новия украински президент министрите на външните работи на Франция и Германия Жан-Ив Ле Дриан и Хайко Маас изразиха готовността си да дадат нов тласък на преговорите за мирно уреждане на конфликта в Донбас. Това се казва в съвместно изявление на външнополитическите ведомства на двете страни, публикувано от пресслужбата на МВнР в Париж, предава  TACC . \r\n\"Франция и Германия все още са сериозно ангажирани с разрешаването на конфликта в Източна Украйна и възстановяването на нейната териториална цялост\", се казва в разпространения текст. \r\n\"Германия и Франция подкрепят страните, за да помогнат за възстановяването на конструктивните преговори. Те ще бъдат продължени в близко бъдеще, по-специално за създаване на условия за среща на върха на държавните и правителствените ръководители на страните от нормандски формат\", става ясно още от комюникето.   Тереза Герова", "date": "2019.05.30", "title": "ТАСС: Франция и Германия са готови да дадат нов тласък на преговорите за мирно уреждане на конфликта в Украйна"}
{"url": "http://www.focus-news.net/news/2019/05/30/2664449/faz-andrea-nales-obmislya-ostavka-ot-rakovodniya-post-v-gsdp.html", "text": "Андреа Налес обмисля оставка от ръководния пост в Германската социалдемократическа партия (ГСДП), съобщава националният ежедневник  Die Frankfurter Allgemeine Zeitung . \r\nИзточници от кръговете на Налес разкриват, че тя най-вероятно ще се откаже от лидерския пост, в случай на поражение на изборите за фракционен председател. Двата поста са тясно свързани. Като партиен лидер Налес няма да има лостове на влияние, ако не председателства групата на ГСДП. Изборите за поста са през септември, поясняват от редакцията.  Тереза Герова", "date": "2019.05.30", "title": "FAZ: Андреа Налес обмисля оставка от ръководния пост в ГСДП"}
{"url": "http://www.focus-news.net/news/2019/05/30/2664425/dimitar-danchev-bsp-ostavkata-na-korneliya-ninova-e-dostoen-akt.html", "text": "Оставката на Корнелия Нинова е достоен акт. Това каза за предаването „Червена линия“ по  Радио „Фокус“    народният представител от ПГ на „БСП за България“ Димитър Данчев. „Какво по-достойно за един ръководител след една загуба от това да подаде оставка и да поиска нов кредит на доверие“, каза Данчев. На въпрос дали Корнелия Нинова има доверието на членовете на партията за нов мандат, Данчев посочи, че му е трудно да отговори на този въпрос. „При всички положения процедурата по дадената оставка предвижда тя да бъде приета от конгреса на партията, който е на 16 юни. Това е точно същия състав на конгреса, който избра г-жа Корнелия Нинова за председател на БСП. Предстои да видим дали сега той ще препотвърди това доверие към нея“, каза още Данчев. На въпрос не трябва ли изборът за нов председател да е пряк, Данчев посочи, че със сигурност той трябва да е пряк, но първо оставката й трябва да се констатира и приеме от конгреса. „Г-жа Корнелия Нинова вече заяви, че ще се кандидатира, така че ако се стигне до такъв избор, ще участва в него. Ще видим тогава какво е отношението на всички партийни членове към нея“,  коментира още Данчев. Попитан дали би подкрепил Корнелия Нинова за нов мандат, Данчев посочи, че ще вземе това решение с интереса на партийната организация, която го е изпратила на партийния конгрес и второ в интерес на предстоящите за партията местни избори. „Така че това решение предстои да бъде взето и от мен“, допълни още депутатът от БСП. Във връзка с отсъствието на депутатите на левицата от пленарна зала, народният представител коментира, че то е било напълно оправдано. „БСП напусна припомням, за да се противопостави на среднощните промени в Изборния кодекс и да защити демокрацията и правото на българските граждани да гласуват свободно и да подреждат кандидатските листи като гласуват по начин, който намират за подходящ, без да е необходимо да се съобразяват с волята на партийните централи. В крайна сметка БСП се връща в Народното събрание, в което Цветан Цветанов вече не е шеф а ПГ на ГЕРБ, както и човекът, който забърка кашата с Изборния кодекс. Нашето отсъствие от Народното събрание изигра положителна роля“, каза Данчев. Той посочи, че е следил работата на Народното събрание, докато е отсъствал. По думите му дневният ред е бил доста постен и парламентът не е работил ефективно. Според него липсата на БСП се е чувствала. \r\nДеница КИТАНОВА", "date": "2019.05.30", "title": "Димитър Данчев, БСП: Оставката на Корнелия Нинова е достоен акт"}
{"url": "http://www.focus-news.net/news/2019/05/30/2664433/dimitar-dimitrov-inertsiyata-na-gerb-kam-izborni-pobedi-shte-se-zapazi-no-rezultatat-na-mestnite-izbori-nyama-da-e-tolkova-vpechatlyavasht-kato-tozi-predi-5-godini.html", "text": "Инерцията на ГЕРБ към изборни победи ще се запази, но резултатът на местните избори няма да е толкова впечатляващ като този преди 5 години. Това каза за обзорното предаване  „Това е България“  на  Радио „Фокус“  политологът и член на ЦИК Димитър Димитров. Той припомни   \r\n„Много е възможно на 1-2 места да има някакъв вид пропукване и социалистите да обявят триумфално, че се връщат, ако не на друго място, то поне в местната власт. Има колебливи тенденции във Велико Търново, има загуба в Ямбол, загуба в Добрич, в Плевен. В Плевен е по-интересно, тъй като ГЕРБ никога не е доминирала там отчетливо. Точно тези места – Добрич, Плевен, Ямбол, Видин – винаги са били територия на съперничество и отсъствие на отчетлива доминация“, обясни политологът. Димитър Димитров допълни, че през септември ще се засилят политическите публични послания, свързани с местния вот, но те няма да бъдат компактни, както на другите избори. Местните избори са с местни играчи и авторитети, обясни политологът като допусна, че при преобладаващ негативизъм, може да се появят независими кандидати, които да отчетат много добри резултати в състезанието за общински съветници.  \r\nЦоня СЪБЧЕВА", "date": "2019.05.30", "title": "Димитър Димитров: Инерцията на ГЕРБ към изборни победи ще се запази, но резултатът на местните избори няма да е толкова впечатляващ като този преди 5 години"}
{"url": "http://www.focus-news.net/news/2019/05/30/2664428/nadya-klisurska-bsp-povedohme-initsiativa-za-namalyavane-na-dds-stavkite-na-hlyaba-i-lekarstvata-i-togava-dps-ne-ni-podkrepi.html", "text": "Поведохме инициатива за намаляване на ДДС ставките на хляба и лекарствата и тогава ДПС не ни подкрепи. Това каза за предаването „Червена линия“ по  Радио „Фокус“    народният представител от ПГ на „БСП за България“ Надя Клисурска във връзка с предложенията на ДПС за намаляване на ДДС на хляба, лекарствата и книгите. „Това наше предложение го внесохме по време на гласуването на Закона за държавния бюджет. За наше голямо съжаление то не беше прието. Ние ще я отстояваме. България и Дания са единствените страни държави-членки на ЕС, в които няма диференцирани ДДС ставки. За мое голямо учудване ДПС тогава не подкрепи тези наши предложения. Включително имаше аргументи защо са против. Не знам доколко това тяхно предложение в момента е координирано в групата. Доколкото разбирам, то днес е направено от Делян Пеевски. Също смятам, че би било положително то да се случи и да стане факт. Още по-голям факт е, че управляващата коалиция ГЕРБ и „Обединени патриоти“ в своята управленска програма нямат подобно предложение. Смятам, че БСП винаги ще подкрепя такъв вид предложения, които ще доведат до облекчаване доходите на хората“, каза още Клисурска. Според нея е имало ефект от напускането на ПГ на „БСП за България“. „Вие знаете причините за нашето напускане бяха свързани с измененията в Изборния кодекс и основно връщането на преференциите, въвеждането на машинно гласуване във всички секции, едни нормални избирателни списъци. За голямо мое съжаление само и единствено преференциите бяха възстановени. Смятам, че сега конфигурацията, в която е Народното събрание, е коренно различна. Знаете оставките на Цветан Цветанов, председателя на най-голямата парламентарна комисия вече е различен. Смятам, че се видяха задкулисието, кулоарните договорки с ДПС. Имаше своя ефект нашето напускане“, допълни още Надя Клисурска.  \r\nДеница КИТАНОВА", "date": "2019.05.30", "title": "Надя Клисурска, БСП: Поведохме инициатива за намаляване на ДДС ставките на хляба и лекарствата и тогава ДПС не ни подкрепи"}
{"url": "http://www.focus-news.net/news/2019/05/30/2664450/vladimir-dimitrov-sdruzhenie-zelena-strandzha-vseki-sezon-v-planinata-ima-svoyata-prelest-no-i-nosi-svoite-riskove.html", "text": "Всеки сезон в планината има своята прелест, но и носи своите рискове. Това каза за  Радио „Фокус“ – Бургас  Владимир Димитров, председател на сдружение „Зелена Странджа“. „През лятото, особено в ниска планина, каквато е Странджа, температурите са доста високи, слънцето е силно, което прави рисът от слънчеви изгаряния, слънчев или топлинен удар най-голяма. Преди всичко трябва да се избягва продължителното излагане на силно слънце. Трябва да се пие и много вода“, обясни Димитров и добави, че хората, които имат здравословни проблеми със сърцето или високото кръвно налягане, трябва да избягват походите в горещите летни дни, тъй като честно се случва именно те да бъдат потърпевши. „Друг проблем, особено през това време на годината в Странджа, са кърлежите. В края на пролетта те са най-много. Непрекъснатото проверяване след преход би могло да предотврати нещо по-сериозно, защото кърлежите са преносители на заразни болести, лечението от които е сложно. Съществуват и репеленти, разбира се, но те все пак не могат да дадат 100-процентова гаранция“, каза още Димитров. По думите му изборът на обувки за преход в планината също е от голямо значение – те трябва да са по-високи, да обхващат глезена и задължително да са съчетани с дълъг панталон, независимо от високите температури. \r\nМария ПОПЧЕВА", "date": "2019.05.30", "title": "Владимир Димитров, сдружение „Зелена Странджа“: Всеки сезон в планината има своята прелест, но и носи своите рискове"}
{"url": "http://www.focus-news.net/news/2019/05/30/2664451/plovdiv-v-grada-zapochvat-snimkite-na-novata-romantichna-komediya-zavrashtane.html", "text": "От 3 юни от квартал „Капана“ и Стария град в Пловдив стартират снимките на новата романтична комедия „Завръщане“. Това съобщиха за  Радио „Фокус“ – Пловдив  Фондация „Пловдив 2019“. Главният герой е Пловдив – Европейска столица на културата. Идеята за филма се ражда в двора на селска къща, докато двама от продуцентите Башар Рахал и Ники Илиев си споделят истории от срещите си с български емигранти и собствения си опит зад граница. Вдъхновен от замисъла на филма, към проекта се присъединява и телевизионният водещ Богомил Грозев. Тримата събират свеж екип от актьори, който ще остави „Завръщане“ като наследство и след годината на Пловдив като културна столица на Европа. Филмът е за ценностната ни система, за запазените традиции и мотив за всички, които искат да се върнат към корените си, разказва Башар Рахал и споделя, че няма по-естествено място за вдъхновение от града под тепетата. \r\nВ ролите на тримата приятели, които се завръщат в родния си град, за да спасят от разруха къщата от детството на свой приятел (Ники Илиев), влизат актьорите Орлин Павлов, Сашо Кадиев и Бойко Кръстанов. Освен като продуцент, към актьорския състав се присъединява и Башар Рахал. Ролята на бабата е поверена на актриса от Драматичен театър – Пловдив, а дядото ще изиграе едно от най-разпознаваемите лица в българското кино. Имената и на двамата остават в тайна засега. \r\nПродуцентският екип разкрива малко подробности от финала на филма, който ще бъде заснет по време на първия плаващ концерт в България. Той ще се състои на 28 август на Гребна база отново в Пловдив, където заедно с редица обичани музиканти ще пее Орлин Павлов. Концертът ще е с вход свободен, а публиката му ще се превърне в пряк участник в „Завръщане“. „Това ще е празник на музиката и киното. Ще чуете песни от новия ми албум, както и специално записано парче за лентата, което се надяваме да се превърне в хит, а защо не и в новия химн на Пловдив“, разказва Орлин Павлов. \r\nЖенските роли са поверени на Диляна Попова, Евелин Костова, Райна Караянева и Искра Донова. Изпълнителни продуценти на лентата са Боряна Гидикова и Райна Караянева. Филмът излиза по кината в цяла България през есента. Премиерата ще е в Пловдив на 18 октомври. \r\nПродукцията се реализира като част от програмата на „Пловдив – Европейска столица на културата“.", "date": "2019.05.30", "title": "Пловдив: В града започват снимките на новата романтична комедия „Завръщане“"}
{"url": "http://www.focus-news.net/news/2019/05/30/2664453/api-vremenno-dvizhenieto-po-pat-i-1-montana-vidin-pri-km-37-e-ogranicheno-v-dvete-posoki-poradi-izteglyane-na-katastrofiral-tir.html", "text": "Временно движението по път I-1 Монтана – Видин при км 37 е ограничено в двете посоки за всички МПС поради изтегляне  на катастрофирал тир. Това съобщиха от пресцентъра на  Агенция \"Пътна инфраструктура\" . Обходният маршрут е по път III-114 с. Руженци – с. Дреновец, път III-112 с. Дреновец – с.Добри дол, път II-11 с. Добри дол – п.к. Дунавци. Трафикът се регулира от екипи на \"Пътна полиция\".", "date": "2019.05.30", "title": "АПИ: Временно движението по път I-1 Монтана – Видин при км 37 е ограничено в двете посоки поради изтегляне на катастрофирал тир"}
{"url": "http://www.focus-news.net/news/2019/05/30/2664455/telma-makedoniya-na-makedonskiya-poligon-krivolak-shte-se-provede-golyamo-voenno-uchenie-s-balgarsko-uchastie.html", "text": "\"Решителен удар\" \"е най-голямото военно учение, провеждано в района на Криволак. Специални части от македонската, американската, българската и албанската армия ще се упражняват един месец (от 5 юни до 9 юли), за да изпълняват задачи в сложни сценарии на военния полигон „Криволак“\". \r\nВ него ще вземат участие общо 2700 войници от пет страни от НАТО. Македонската и американската армия ще участват с 1300 войници от няколко рода войски , включително пехота, артилерия и авиация. От България ще бъдат изпратени 25 военни и оборудване. \r\nДва батальона от 56-та ударна бригада на Националната гвардия на Пенсилвания за първи път ще практикуват в Криволак. \r\nПланирането на учението продължи повече от година, предвидени  са над 90 задачи, които ще трябва да бъдат изпълнени и ще има 13 тактически учения, на които ще се стреля с бойни боеприпаси. \r\nЦелта на учението е да се повиши нивото на подготовка и следователно сигурността на целия регион и да се развие оперативната съвместимост на петте съюзнически армии в НАТО. \r\nПо време на упражнението част от оборудването, което ще бъде използвано, ще бъде представено на гражданите в осем града на страната. \r\nСлужители на армията на САЩ заявиха, че военният полигон  „Криволак“ е важен принос,  който Македония ще предостави на НАТО, защото това е единствената тренировъчна площадка, където може да се провеждат учения на ниво батальони и хиляди войници участват в тях.  Юлиян Марков", "date": "2019.05.30", "title": "„Телма“ (Македония): На македонския полигон Криволак ще се проведе голямо военно учение с българско участие"}
{"url": "http://www.focus-news.net/news/2019/05/30/2664456/prof-nikolay-ovcharov-ima-perspektiva-za-vazstanovyavaneto-na-srednovekovniya-zamak-v-svishtov.html", "text": "Има перспектива за възстановяването на средновековния замък в Свищов. Това каза за обзорното предаване  „Това е България“  на  Радио „Фокус“  археолога проф. Николай Овчаров във връзка с първите находки от резиденцията на легендарния войвода Влад Цепеш Дракула след разкопките на замъка. „Той е в самия център на града, над Дунав. Много често съм казвал, че съм против цялостното възстановяване на крепости, но в случая имаме нещо като фотоснимка, защото гравюрите от началото на XIX в. са със стойността на фотоснимки – толкова са подробни. Виждаме как изглежда замъка в неговия блясък. Бихме могли да го възстановим, като не става въпрос за утре, защото трябва първо трябва да бъде разкрит. Това е перспектива, която стои пред Община Свищов“, обясни археологът. Проф. Овчаров съобщи, че освен научни, целите на разкопките са за развитието на културния туризъм на Община Свищов, особено с перспективата там да бъде изграден третия мост над Дунав.  \r\nЦоня СЪБЧЕВА", "date": "2019.05.30", "title": "Проф. Николай Овчаров: Има перспектива за възстановяването на средновековния замък в Свищов"}
{"url": "http://www.focus-news.net/news/2019/05/30/2664435/sofiya-prevodacheski-slam-po-programata-stolitsaliteratura2019-shte-se-provede-v-ndk-na-31-may.html", "text": "СтолицаЛитература `2019 е част от Календара на културните събития на Столична община и ще се проведе на 31 май от 18.00 . в Клуб 1, НДК. Това съобщиха от пресцентъра на  Столична община . Участие ще вземат преводачите Анна Артинян, Ана Нанева, Виктория Петрова и Теодора Гандева по кратък монолог от пиесата \"Памфлет\" на Едуард Морган, вдъхновена от исторически събития в Доминиканската република. През 1960 г., след 30 години диктатура, революцията се надига. Текстът търси отговори на въпроси като кое е по-важно: оцеляването или борбата, каква е ролята на литературата във времена като онези, значима ли е тя?  \r\nТова колкото сериозно, толкова и забавно събитие, в което \"борбата\" за добър превод ще бъде водена между участници в Ателието по превод на Фондация \"Елизабет Костова\" и Съюза на преводачите в България, чиито преводи на български език ще бъдат реинтерпретирани от прочита на професионален актьор (Иван Жековски), а оригиналът, прочетен от самият автор на пиесата (Едуард Морган). \r\nДостъпът е свободен. Преводаческият слам се реализира в рамките на програмата СтолицаЛитература `2019 на Фондация \"Елизабет Костова\" и се осъществява с подкрепата на Столична община и Фондация \"Америка за България\".  \r\nСтолицаЛитература `2019 е част от Календара на културните събития на Столична община за 2019 г. и се осъществява в сътрудничество с Националния дворец на културата, Националния център за книгата и Клуб 1 в НДК.", "date": "2019.05.30", "title": "София: Преводачески слам по програмата СтолицаЛитература`2019 ще се проведе в НДК на 31 май"}
{"url": "http://www.focus-news.net/news/2019/05/30/2664458/pazardzhik-detsa-ot-sedem-uchilishta-v-obshtina-septemvri-prepisaha-istoriya-slavyanobalgarska.html", "text": "Завърши кампанията деца преписват „История славянобългарска“, съобщи за  Радио „Фокус“ – Пазарджик  Христина Тодорина, директор на Детския комплекс в град Септември. Тя обясни, че кампанията е организирана по инициатива на учениците от клуб „Християнско изкуство“ при ЦПЛР–Детски комплекс и със съдействието на Община Септември. „Учениците ръчно изработиха голяма книга за препис с кожена подвързия и специално състарени листове хартия, с рисувана икона на свети Паисий и красиви златни орнаменти. Началото на кампанията бе поставено на 1 ноември 2018 г. – Ден на народните будители с молебен, отслужен от Константийски епископ Яков и свещеници в храм „Св. свщмчк Харалампий“, гр. Септември. Дядо Яков благослови децата и сам написа първите редове в книгата. В кампанията взеха участие ученици от I до XII клас и учители на седем училища от община Септември. Книгата бе предавана поред, като всяко училище преписа по една глава от История славянобългарска. Книгата бе дарена на протойерей Йордан Василев за съхранение в библиотеката на храм „Св. свщмчк Харалампий“, гр. Септември“, обясни Тодорина. \r\nВаня НИКОЛОВА", "date": "2019.05.30", "title": "Пазарджик: Деца от седем училища в община Септември преписаха „История славянобългарска“"}
{"url": "http://www.focus-news.net/news/2019/05/30/2664461/api-vazstanoveno-e-dvizhenieto-po-pat-i-1-montana-vidin-pri-km-37.html", "text": "Възстановено е движението по път I-1 Монтана – Видин при км 37. Това съобщиха от пресцентъра на  Агенция \"Пътна инфраструктура\" .", "date": "2019.05.30", "title": "АПИ: Възстановено е движението по път I-1 Монтана – Видин при км 37"}
{"url": "http://www.focus-news.net/news/2019/05/30/2664454/dzheyhan-ibryamov-dps-sistemnite-partii-da-sednat-i-da-izgotvyat-nova-upravlenska-programa-za-razvitieto-na-stranata.html", "text": "Системните партии да се съберат и да изготвят нова управленска програма за развитието на страната. Това каза за обзорното предаване  „Това е България“  на  Радио „Фокус“  народният представител на Движението за права и свободи Джейхан Ибрямов. По думите му резултатите от евроизборите са ударили шамар на управляваща коалиция и затова България трябва да започне да се развива ускорено, догонващо и изпреварващо, с нова управленска формула.  Той допълни, че идеята за законодателните инициативи, свързани със свалянето на ДДС на хляба и лекарствата, както и тази за безплатни детски градини, не е нова, но в настоящия момент се явява крайно необходима. „Говорим за хляба, за лекарствата, за детските градини, за нашите деца и българските пенсионери, които почти всеки ден си купуват лекарства. Това са наши идеи, които, заедно с механизмите за решаването им, ще бъдат предложени за обсъждане с другите политически формации и се надявам да бъдат подкрепени, ако има разум за това, което ние предлагаме. Сигурен съм, че ще бъдат оценени подобаващо от българския гражданин“, обясни Ибрямов.  Джейхан Ибрямов допълни, че в партията се правят цялостни анализи на евроизборите. Скоро ще има Централен съвет, след което започва подготовка за предстоящия местен вот, обобщи той. \r\nЦоня СЪБЧЕВА", "date": "2019.05.30", "title": "Джейхан Ибрямов, ДПС: Системните партии да седнат и да изготвят нова управленска програма за развитието на страната"}
{"url": "http://www.focus-news.net/news/2019/05/30/2664459/plovdiv-chlenove-na-druzhestvoto-na-pisatelite-shte-chetat-svoi-tvorbi-po-sluchay-denya-na-deteto-1-yuni.html", "text": "Пловдивски автори, членове на Дружеството на писателите, ще прочетат свои творби по време на тематично литературно четене, посветено на Деня на детето – 1 юни. Това съобщиха за  Радио „Фокус“ – Пловдив  организаторите на събитието. Участие в литературното четене ще вземат Асен Димитров – Феликс, Галина Димитрова, Канелия Божинова, Красимира Стоева, Геновева Цандева, Татяна Белева, Тодорка Лулчева, Цвета Михайлова, Цветанка Георгиева и Хюршан Еминова. Събитието ще се проведе на 1 юни от 11.00 часа в офиса на Дружеството на писателите на ул. „Княз Александър Батенберг“. То е от поредицата тематични литературни четения по проекта „Писателите и Пловдив“, включени в културния календар на Община Пловдив.", "date": "2019.05.30", "title": "Пловдив: Членове на Дружеството на писателите ще четат свои творби по случай Деня на детето – 1 юни"}
{"url": "http://www.focus-news.net/news/2019/05/30/2664463/d-r-ivan-ivanov-dkts-sv-klementina-varna-vsyaka-godina-imame-po-edin-dva-sluchaya-na-izgubeni-detsa-na-plazha.html", "text": "Всяка година, освен да отговарят за сигурността на летовниците, медицинските екипи по плажовете влизат и в ролята на детегледачи. По един-два са случаите през всеки сезон на изгубили се деца. Това каза в интервю за  Радио „Фокус“ – Варна  д-р Иван Иванов, управител на ДКЦ 1 „Св. Клементина“, който всяка година отговаря за медицинското обслужване на плажовете. „Миналата година на варненския плаж, едно дете около два часа беше при нас, защото явно се бе изгубило. Знаете, че децата обичат морето, обичат да си играят. И така това дете постоя при докторите на плажа. Но нямаше никакъв проблем“, обясни д-р Иванов. Според него, макар подобни случаи да завършват благополучно и с усмивка, родителите трябва да са по-бдителни. Той допълни, че плажуващите трябва да следят за информацията на всеки спасителен пост относно това дали в дадения момент къпането в морето е разрешено, както и дали могат да се ползват надуваеми предмети. \r\nДиана СТОЕВА", "date": "2019.05.30", "title": "Д-р Иван Иванов, ДКЦ „Св. Клементина“ – Варна: Всяка година имаме по един-два случая на изгубени деца на плажа"}
{"url": "http://www.focus-news.net/news/2019/05/30/2664460/tass-pentagonat-zabrani-izpolzvaneto-na-ruski-uslugi-za-kosmicheski-startove-ot-2023-godina.html", "text": "Пентагонът включи Русия в списъка на страните, чиито услуги са забранени за използване по време на космически изстрелвания. Забраната влиза в сила на 31 декември 2022 г, предава  TACC . \r\nСъответното известие бе публикувано в четвъртък в отдела за обществени поръчки на Пентагона на уебсайта на официалните документи на правителството на САЩ - Федералния регистър. В него се казва, че Русия е включена в списъка на държавите, който включва също Сирия, Судан, Иран, Северна Корея и Китай, чиито услуги от 31 декември 2022 г. ще бъдат забранени за използване по време на пускането на търговски спътници. \r\n\"В един раздел се налагат допълнителни забрани за получаването на определени услуги от чужди държави, свързани с търговски спътници\", се казва в документа. Пример за това е сигурността в киберпространството, придобиването на материали за производството на спътници, както и средствата за качването им в орбита. \r\nОтделно, американското Министерство на отбраната забранява закупуването на продукти от китайски военни компании, за да \"предотврати навлизането на злонамерени продукти в американското въоръжение, системите за информационни технологии и други области, които заплашват американския военен персонал и способността им да гарантират сигурността на страната\". „Да се забрани сключването на договори с чуждестранни субекти, свързани с търговски спътници, ако такива договори създават неприемлив риск за киберсигурността. Нови ограничения са наложени и на спътници и ракети-носители, но тези ограничения не важат за пускането на пазара които ще бъдат извършени преди 31 декември 2022 г., се казва в документа. \r\nТака от 2023 г. е наложена забрана върху използването на търговски сателити, които са „проектирани или произведени“ в страни, които са в този списък. Забраната обхваща и използването на \"сателити, пуснати извън Съединените щати на 31 декември 2022 г. или след тази дата, с помощта на ракети, проектирани, произведени\", предоставени от правителство или компания, контролирана от властите на една от страните в този списък. В същото време Министерството на отбраната не изключва, че ако предостави необходимата информация, тя може да направи изключение от тези правила. \r\nВ средата на май Джеймс Брайденщайн, ръководител на НАСА, заяви, че сътрудничеството в космоса е положителен канал за взаимодействие между САЩ и Русия. Опитвайки се да създадат своя нова тежка ракета и да получат поръчки за Пентагона, се конкурират  американския консорциум United Launch Alliance и компаниите Blue Origin, Northrop Grumman и SpaceX.  Юлиян Марков", "date": "2019.05.30", "title": "ТАСС: Пентагонът забрани използването на руски услуги за космически стартове от 2023 година"}
{"url": "http://www.focus-news.net/news/2019/05/30/2664465/sport-vitosha-bistritsa-pobedi-montana-s-30-i-ostana-v-parva-liga.html", "text": "Футбол: Витоша Бистрица победи Монтана с 3:0 и остана в Първа лига. Първият гол отбеляза Долапчиев в 52-ата минута, а в добавеното време ветеранът Емил Гъргоров вкара още два гола. Така от Първа лига изпадат Верея, която беше извадена предсрочно от шампионата и Септември, а на тяхно място влизат Царско село и Арда Кърджали.", "date": "2019.05.30", "title": "Спорт: Витоша Бистрица победи Монтана с 3:0 и остана в Първа лига"}
{"url": "http://www.focus-news.net/news/2019/05/30/2664464/vladimir-dimitrov-sdruzhenie-zelena-strandzha-ako-vidim-zmiya-v-planinata-nay-vazhno-e-da-ne-pravim-rezki-dvizheniya.html", "text": "Ако видим змия в планината, най-важно е да не правим резки движения. Това каза за  Радио „Фокус“ – Бургас  Владимир Димитров, председател на сдружение „Зелена Странджа“. По думите му змиите обикновено усещат човека преди той да е узнал за присъствието им. „Поради инстинкта си за самосъхранение, ако се приближим прекалено много или изненадаме змията по някакъв начин, тя може да стане агресивна и да ни нападне. Най-често ухапването от змия се случва, когато се приближим прекалено много до нея. Трябва да бъдем внимателни и да оглеждаме терена, върху който стъпваме. Това, разбира се, важи особено за места, където има по-висока растителност или има камъни, зад които змиите могат да се скрият“, отбеляза Димитров. Той обясни, че след ухапване, пострадалият трябва да бъде транспортиран до болнично заведение, колкото се може по-бързо. „По възможност това не трябва да се случва на собствен ход, тъй като е добре да се забави кръвообращението на пострадалия, колкото можe повече. Той трябва бъде пренесен или да бъде задържан възможно повече време в покой“, каза още Димитров. Той обясни, че видовете отровни змии в България са два – пепелянка и усойница, и макар че документираните смъртни случаи след ухапване от такива змии, са рядкост, все пак планинарите трябва да бъдат внимателни по време на летните походи. \r\nМария ПОПЧЕВА", "date": "2019.05.30", "title": "Владимир Димитров, сдружение „Зелена Странджа“: Ако видим змия в планината, най-важно е да не правим резки движения"}
{"url": "http://www.focus-news.net/news/2019/05/30/2664468/the-japan-times-na-razgovorite-mezhdu-yaponiya-i-rusiya-prolichaha-dalbokite-razlichiya-po-teritorialniya-spor-za-kurilskite-ostrovi.html", "text": "Министрите на външните работи и на отбраната на Япония и Русия се срещнаха в четвъртък в Токио, за да обсъдят въпросите за регионалната сигурност, разкривайки дълбока пропаст между двете страни по териториален спор, свързан с спорните Южни Курилски острови, пише японското англоезично издание  The Japan Times \r\nСлед срещата във формата „2+2“, външният министър Таро Коно заяви пред репортери, че японската страна е изразила загриженост във връзка с неотдавнашно учение за изстрелване на ракети и разполагането на изтребител на островите, които Токио нарича Северните територии. \r\nПодобно натрупване на военни сили на островите е \"неприемливо\", като се има предвид претенцията на Япония за суверенитет над територията, каза Коно по време на съвместната пресконференция. \r\nВ отговор руският външен министър Сергей Лавров заяви, че военните действия се провеждат на територията под \"руски суверенитет\" и се придържа към международното право. Москва нарича спорните острови Южни Курили. \r\n\"Потвърдихме нашата позиция, че руските военни са извършвали дейности на нашата територия\", каза Лавров чрез преводач на японски език. \r\nВ петък Коно и Лавров ще се срещнат отново в Токио, за да обсъдят териториалния въпрос и да положат основите за следващата среща между Шиндзо Абе и руския президент Владимир Путин, която ще се проведе в кулоарите на срещата на Г-20 в края на следващия месец в Осака. \r\nТериториалните разговори между двамата висши лидери обаче бяха блокирани в продължение на месеци и този път не се очаква сериозен пробив за срещата на Лавров-Коно. \r\nПо време на двудневната среща в четвъртък Лавров изрази загриженост относно програмата на Япония за засилване на способността й за „глобална противоракетна отбрана“, като се позовава на плана на Токио за разполагане на американската противоракетна система Аegis Ashore в САЩ в префектурите Акита и Ямагучи. \r\nВ отговор японският министър на отбраната Такеши Ивайа твърди, че Aegis Ashore е \"чисто отбранителна система\" и няма да представлява заплаха за Русия или за други страни. \r\nЯпония реши да въведе системата Aegis Ashore, за да се защити срещу балистични ракети от Северна Корея, но Москва твърди, че тя също може да представлява заплаха за Русия. \r\nМеждувременно както Коно, така и Лавров заявиха, че двете страни се договориха да настояват за денуклеаризацията на Северна Корея. \r\n\"Позицията на Русия за положението на Корейския полуостров е много близка до позицията на Япония\", каза Лавров. \r\nСрещите от формата „2+2“ стартираха през ноември 2013 г. с надеждата да се изгради доверие между двете страни и вероятно ще спомогнат и за насърчаване на териториалните преговори. Срещата в четвъртък беше четвъртата след тази, проведена през юли миналата година в Москва.   Юлиян Марков", "date": "2019.05.30", "title": "The Japan Times: На разговорите между Япония и Русия проличаха дълбоките различия по териториалния спор за Курилските острови"}
{"url": "http://www.focus-news.net/news/2019/05/30/2664466/pazardzhik-vazstanovenata-cheshma-mecha-glava-beshe-otkrita-v-panagyurishte.html", "text": "В Панагюрище откриха възстановената чешма „Меча глава“, съобщиха от  общинската администрация . От там уточниха, че историята на чешмата „Мечата глава“ започва през 1966 година, когато тя е построена по случай 90-годишнината от Априлското въстание по пътя за местността „Оборище“. Проектът се реализира благодарение на инициативата на младежите от Ротаракт клуб – Панагюрище. По родолюбивия проект им помагаха панагюрският художник д-р Николай Радулов, който извая новия облик на чешмата, и пловдивският каменоделец Георги Любенов, Илия Динев – спомогнал за възстановяването на пострадалата от времето дървена част на чешмата. Пълно съдействие оказаха и Ротари клуб – Панагюрище и Община Панагюрище. Сред официалните гости на събитието бяха кметът на община Панагюрище Никола Белишки и кметът на село Оборище Милко Ангелов.", "date": "2019.05.30", "title": "Пазарджик: Възстановената чешма „Меча глава“ беше открита в Панагюрище"}
{"url": "http://www.focus-news.net/news/2019/05/30/2664452/telma-makedoniya-vmro-dpmne-ne-ochakva-data-za-pregovori-za-makedonskoto-chlenstvo-v-es-do-kraya-na-godinata.html", "text": "ВМРО-ДПМНЕ не очаква дата за преговори за македонското членство в Европейския съюз до края на годината, предава скопската телевизия  „Телма“ . \r\nВъпреки положителния доклад на Европейската комисия, опозициятата в югозападната ни съседка е скептична, че на страната ще бъде определена дата за преговори до края на годината. „Няма спор с Гърция, но няма и дата“, отбелязват от ВМРО-ДПМНЕ.  Тереза Герова", "date": "2019.05.30", "title": "„Телма“ (Македония): ВМРО-ДПМНЕ не очаква дата за преговори за македонското членство в ЕС до края на годината"}
{"url": "http://www.focus-news.net/news/2019/05/30/2664469/sport-karen-hachanov-i-fabio-fonini-prodalzhavat-na-116-finalite-na-rolan-garos.html", "text": "Тенис: Руснакът Карен Хачанов победи Грегоар Барер от домакините с 3:1 сета и ще очаква съперника си от мача Мартин Клижан и Лука Пуй, който беше прекратен в сряда при резултат 2:1 сета за Клижан ще се доиграе в петък. Фабио Фонини победи аржентинеца Федерико Делбонис също с 3:1 сета и в следващия кръг ще срещне испанеца Роберто Баутиста Агут", "date": "2019.05.30", "title": "Спорт: Карен Хачанов и Фабио Фонини продължават на 1/16 финалите на „Ролан Гарос“"}
{"url": "http://www.focus-news.net/news/2019/05/30/2664457/sliven-13-644-litsa-s-trayni-uvrezhdaniya-ot-oblastta-sa-poluchili-mesechna-pomosht-po-zakona-za-horata-s-uvrezhdaniya.html", "text": "13 644 лица с трайни увреждания от област Сливен са получили месечна финансова подкрепа по Закона за хората с увреждания през април 2019, съобщиха от  Дирекция „Социално подпомагане” . През отчетния период са отпуснатите 132 целеви помощи за осигуряване на помощни средства, приспособления, съоръжения и медицински изделия. \r\nВ дирекции „Социално подпомагане” на територията на област Сливен в Националната програма „Асистенти на хора с увреждания” – дейност „Личен асистент” и дейност „Помощник възпитател” са включени общо 53 лица. От тях 4 лица полагат грижи за деца с трайно намалена възможност за социална адаптация и определена чужда помощ.", "date": "2019.05.30", "title": "Сливен: 13 644 лица с трайни увреждания от областта са получили месечна помощ по Закона за хората с увреждания"}
{"url": "http://www.focus-news.net/news/2019/05/30/2664467/albanski-ministar-obedinenieto-na-kosovo-i-albaniya-ne-e-ofitsialen-dneven-red-i-na-dvete-strani.html", "text": "Упълномощен министър на Европа и външните работи на Република Албания Гент Цакай заяви, че националното обединение на Албания и Косово не е в официалния дневен ред на двете страни, заяви кореспондентът на Македонската информационна агенция (МИА)  от Тирана, цитиран от скопския телевизионен канал  „1 ТВ“ . \r\nПо този начин той отхвърли изявлението, което президентът на Косово Хашим Тачи направи днес в албанския град Хас, че \"в близко бъдеще Косово и Албания ще живеят заедно в една държава\". \r\n„Що се отнася до изявленията на президента на Косово, това е въпрос, който не е в официалния дневен ред на която и да е от страните, но сме ангажирани да задълбочим сътрудничеството си с Косово и други страни в региона. Принципът на регионално сътрудничество е в дневния ред на Албания, защото се изисква от Берлинския процес. Досега амбицията ни за сътрудничество не е била насочена само към Косово, но и към албанците от региона и страните от региона като цяло, каза Цакай. \r\nКонсолидирането на отношенията със съседите е условие от Брюксел за европейския път на страните от Западните Балкани, но Цакай не може да каже дата, когато ще продължат преговорите с Гърция по открити въпроси, включително определянето на морската граница. \r\nНезависимо от това Цакай е убеден, че Гърция няма да постави условия за началото на преговорите на Албания с ЕС. \r\n„Северна Македония постигна огромен напредък. За Албания окончателното споразумение с Гърция не беше условие за започване на преговорите. Потвърждавам, че сегашното правителство в Гърция, както и миналата година, е поддръжник на европейската програма на Албания. В Съвета на Европа и от информациите, които имахме досега и това, което очакваме да се случи през юни, ако има решение, е че Гърция няма да наложи никакви условия за започване на преговори и да ги обвърже с постигането на окончателно споразумение, каза Цакай. \r\nС идентична позиция като премиера Еди Рама, Цакай призова опозицията за диалог, да помисли за Албания и да остави настрана интересите на партията.  Юлиян Марков", "date": "2019.05.30", "title": "Албански министър: Обединението на Косово и Албания не е официален дневен ред и на двете страни"}
{"url": "http://www.focus-news.net/news/2019/05/30/2664462/blagoevgrad-tseremoniya-po-tarzhestvenoto-posreshtane-na-37-iya-kontingent-na-balgarskata-armiya-zavarnal-se-ot-misiyata-na-nato-v-afganistan-shte-se-sastoi-v-grada-na-31-may.html", "text": "Заместник-началникът на отбраната генерал-лейтенант Димитър Илиев, командващият на Съвместното командване на силите генерал-лейтенант Любчо Тодоров, заместник-командирът на Сухопътните войски бригаден генерал Валери Цолов и командирът на Бригадното командване полковник Красимир Кръстев ще участват в церемония по тържественото посрещане на 37-ия контингент на Българската армия, завърнал се от мисията на НАТО в Афганистан „Решителна подкрепа”. Това съобщиха от  Бригадно командване – Благоевград . Тържественият ритуал ще се проведе на 31 май от 11.00 часа на площад „Македония“ в Благоевград. \r\nВ 37-ия контингент на Българската армия са включени 158 военнослужещи. Той се състои от национален елемент, рота за охрана, екип от съветници и щабни офицери. Национален командир на контингента е полковник Митко Димитров, помощник-национален командир е полковник Румен Стамов, а командир на ротата за охрана е майор Калоян Стоянов от Десети механизиран батальон – Враца от състава на Бригадното командване. В мисията на НАТО в Афганистан българските военнослужещи изпълняваха задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия. \r\nПо време на тържествения ритуал за посрещането на военнослужещите от 37-ия контингент ще бъдат наградени военнослужещи от името на министъра на отбраната, началника на отбраната, командващия на Съвместното командване на силите и командира на Сухопътните войски.", "date": "2019.05.30", "title": "Благоевград: Церемония по тържественото посрещане на 37-ия контингент на Българската армия, завърнал се от мисията на НАТО в Афганистан, ще се състои в града на 31 май"}
