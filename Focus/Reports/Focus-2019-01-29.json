{"url": "http://www.focus-news.net/news/2019/01/29/2617695/martin-vladimirov-tsid-zasilvat-se-barierite-pred-novite-igrachi-na-pazara-na-gorivata-bez-da-se-uvelichavat-merkite-za-kontrol-kam-nay-silnite.html", "text": "Засилват се бариерите пред новите играчи на пазара на горивата, без да се увеличават мерките за контрол към най-силните. Това каза за обзорното предаване „Това е България“ на  Радио „Фокус“  Мартин Владимиров, експерт в Центъра за изследване на демокрацията. Проблемът не е толкова законодателен, колкото е в селективният метод на прилагането на законите, обясни той. “От това печелят компаниите, които в момента държат около 75% от пазарния дял на сектор горива. Това са същите тези компании, които Комисията за защита на конкуренцията преди година определи като злоупотребяващи с доминантната си роля на пазара и обвини в комбиниране на ценообразуването си. През годините те реализират марж на печалба с около 10% над средната пазарна разлика в други страни в региона. Тези пазарни изкривявания се обясняват само с високия контролиран дял на пазара и условията по дългосрочните договори на едро, които основните дистрибутори предлагат”, уточни Мартин Владимиров. Той каза още, че в подобна среда малките играчи трудно могат да оцелеят, освен ако не използват нелегални методи за снабдяване с горива и намаляване както разходите си, така и регулаторния натиск срещу себе си. Големите търговци атакуват по всички възможни фронтове, за да спрат подобна конкуренция, уточни Мартин Владимиров. Според него държавата трябва да изпълнява ролята на защитник на националните интереси, но през годините ключовите институции показват, че защитават частен интерес. И двете борещи се в сектора големи олигархични групи са свързани с политически партии, въпросът е кой успява да отклони повече средства към силните на деня, добави експертът в Центъра за изследване на демокрацията. \r\nЦоня СЪБЧЕВА", "date": "2019.01.29", "title": "Мартин Владимиров, ЦИД: Засилват се бариерите пред новите играчи на пазара на горивата, без да се увеличават мерките за контрол към най-силните"}
{"url": "http://www.focus-news.net/news/2019/01/29/2617694/prof-mihail-konstantinov-zaradi-konflikta-mezhdu-gerb-i-bsp-ima-veroyatnost-malkite-partii-da-ostanat-izvan-ep.html", "text": "Заради конфликта между ГЕРБ и БСП има вероятност малките партии да останат извън ЕП. Това каза за предаването „Това е България“ на  Радио „Фокус“  анализаторът проф. Михаил Константинов във връзка с предстоящите евроизбори. „Конфликтът между двете основни политически сили - ГЕРБ и БСП, може да има неочаквана последица, а именно – някои от малките сили да останат извън борда, защото българските избиратели ще се ориентират към двете големи сили, тъй като те изглеждат определящи. Това не е хубаво за богатството на българския политически живот. До този момент ние сме пращали в ЕП представители на 5-6 партии на три последователни евроизбори. Сега има опасност да вкараме представители само на три партии, максимум четири“, прогнозира анализаторът. Проф. Константинов обясни, че България не се нуждае от разкол между своите водещи политици, което не означава управляващите и опозицията да седнат и да се прегърнат. Изходът от всяка политическа криза са изборите, а такива скоро предстоят и тогава ще се види, какво е разпределението на политическите сили, обобщи анализаторът.  \r\nЦоня Събчева", "date": "2019.01.29", "title": "Проф. Михаил Константинов: Заради конфликта между ГЕРБ и БСП има вероятност малките партии да останат извън ЕП"}
{"url": "http://www.focus-news.net/news/2019/01/29/2617692/pazardzhik-golemiyat-balgarski-rezhisyor-akad-lyudmil-staykov-dari-nad-800-knigi-ot-lichnata-si-kolektsiya-na-bibliotekata-kam-nch-razvitie-v-peshtera.html", "text": "Големият български режисьор акад. Людмил Стайков дари над 800 книги от личната си колекция на Библиотеката към НЧ “Развитие“ в Пещера, съобщи за  Радио „Фокус“ – Пазарджик  Мария Златкова, председател на културната институция. По думите й, сред тях има книги, които носят личните послания на авторите им към акад. Стайков.  „За нас беше изключителна чест, че академикът дари много лични за него издания именно на нашата библиотека. Заедно с литературните творби, получихме и всички отличия и грамоти на акад. Стайков, както и всички работни сценарии, по които е правил най-добрите български филми. Така в  нашата библиотека вече е обособена дарителска колекция „Библиотека Людмил Стайков“, с около 450 тома отраслова и художествена литература, предстои да включим и тези ценни издания, които днес ни подарихте. По този начин самият акад. Стойков обособи свой собствен фонд при нас“, уточни Златкова. Тя допълни, че по този начин пещерската библиотека става единствената, която разполага с такова голямо лично дарение на акад. Стайков. \r\nЛюдмил Стайков е роден в София, но неговите родители са родом от Пещера и съответно детството на талантливия режисьор минава в родопския град. Тук той се среща за първи път с магията на киното, като именно в читалището за първи гледа филм. Преди самата среща хората от Пещера имаха възможност да гледат документален филм посветен на 80-годишнината на акад. Стайков, а във фоайето на читалището бе подредена изложба с наградите, които е получил през годините. \r\nАлбена ЖИЛЕКОВА", "date": "2019.01.29", "title": "Пазарджик: Големият български режисьор акад. Людмил Стайков дари над 800 книги от личната си колекция на Библиотеката към НЧ “Развитие“ в Пещера"}
{"url": "http://www.focus-news.net/news/2019/01/29/2617690/varna-zooparkat-organizira-praznik-za-denya-na-vlyubenite.html", "text": "Зоопаркът във Варна организира празник за Деня на влюбените. Това съобщиха за  Радио „Фокус“ – Варна  от Зоопарк – Варна. Празникът ще се състои на 14 февруари от 11.00 часа. На него служителите на зоопарка ще разкажат на своите посетители любопитни подробности за поведението на животните през размножителния им период. През 2018 г. над 166 000 души са посетили зоопарка в града, а родените бебета са над 100. Сред тях камерунска коза, муфлони, маймуни и лопатар. \r\nМарияна ВАЛЕНТИНОВА", "date": "2019.01.29", "title": "Варна: Зоопаркът организира празник за Деня на влюбените"}
{"url": "http://www.focus-news.net/news/2019/01/29/2617691/sitel-makedoniya-sdsm-i-dsi-talkuvat-razlichno-zakona-za-dvuezichieto.html", "text": "Коалиционните партньори в македонското правителство тълкуват различно прилагането на Закона за употреба на езиците. В Социалдемократическия съюз на Македония (СДСМ) считат, че всеки има право да говори на собствения си език, но ако на функционер бъде зададен въпрос на македонски, той трябва да отговори също на този език. Депутатът Мохамед Зечири е категоричен, че Законът за езиците не трябва да служи за разпространяване на патриотизма, предава  скопският телевизионен канал „Сител“ . \r\n„Мисля, че мина времето, когато по такива теми някои се удряха в гърдите и го играеха патриоти, и мислеха, че могат да получават политически точки на тази тема“, заяви Зечири. \r\nВ понеделник критики срещу двуезичността отправи и кметът на Велес, представител на СДСМ, по време на съвместна пресконференция с министъра на образованието Арбер Адеми. Според Коцевски, отсъствието на преводач е нарушение на закона. Той подчерта, че не иска да бъде декор в своята страна и да не разбира какво се говори. \r\nНеотдавна, припомня „Сител“, депутатът от „Демократичния съюз за интеграция“ (ДСИ) Еюб Алими, на пресконференция пред журналистите в парламента, отказа да говори на македонски език. Медията отбелязва, че Законът за употреба на езиците се прилага от средата на януари т.г. С него, освен македонският и албанският става служебен на цялата територия на Македония. Двуезичността се прилага във всички държавни институции, а неспазването на закона се наказва с глоби от няколко хиляди евро. \r\nПревод и редакция:", "date": "2019.01.29", "title": "„Сител“ (Македония): СДСМ и ДСИ тълкуват различно Закона за двуезичието"}
{"url": "http://www.focus-news.net/news/2019/01/29/2617697/veliko-tarnovo-nosht-s-knigite-na-hari-potar-shte-provede-regionalna-narodna-biblioteka-p-r-slaveykov-v-grada.html", "text": "„Нощ с книгите на Хари Потър“ ще проведе Регионална народна библиотека „П. Р. Славейков“ във Велико Търново. Това съобщиха за  Радио „Фокус“ – Велико Търново  от библиотеката. Събитието ще се състои на 15 февруари /петък/ от 18.00 часа в Детския отдел на Филиал „Бузлуджа“, намиращ се на ул. „Деню Чоканов 8“. Фенове на момчето магьосник от цял свят ще могат да споделят увлечението си по невероятните истории на Дж. К. Роулинг. Темата на тазгодишното събитие е Училище за магии и вълшебства „Хогуортс“. То включва тематични игри, предизвикателства и състезания от всичките седем книги от поредицата, както и от допълнителните книги от колекцията на хогуортската библиотека. Дрескодът на събитието са магьоснически мантии и дрехи, вдъхновени от Хари Потър. Ще се четат откъси от поредицата. Инициатор на междунарадното събитие „Нощ на книгите за Хари Потър” е британското издателство „Bloomsbury“, което публикува всички книги на Джоан Роулинг (Harry Potter Book Night). Първата книга „Хари Потър и философският камък“, е публикувана през 1997 година. Вече 20 години историята за Хари Потър има своите милиони почитатели по цял свят. \r\nНадежда КРЪСТЕВА", "date": "2019.01.29", "title": "Велико Търново: „Нощ с книгите на Хари Потър“ ще проведе Регионална народна библиотека „П. Р. Славейков“ в града"}
{"url": "http://www.focus-news.net/news/2019/01/29/2617699/protothema-gartsiya-turski-islyamski-fundamentalisti-iskat-sveta-sofiya-da-bade-prevarnata-v-dzhamiya.html", "text": "Група турски ислямски фундаменталисти призовават мюсюлманите да се съберат на протест пред Света София в Истанбул и да поискат някога най-голямата християнска катедрала, която в момента е музей в Турция, да бъде превърната в джамия, пише  електронното издание на вестник Protothema . \r\nКакто пише sigmalive.com, група фанатични мюсюлмани призовават своите единоверци за действие чрез мащабна кампания в социалните мрежи с видеоклипове и постери. Те искат след петъчната молитва на 1 февруари да бъде организиран голям протест, на който да настояват за превръщането на Света София в джамия. \r\nДатата на митинга не е случайна, пише изданието, тогава ще отбележат 84 дни от деня, когато катедралата е превърната в музей. \r\n„Ще се молим на Аллах. Надяваме се, че проклятието над нас ще бъде вдигнато“, е заявил един от организаторите, според цитата на „Прототема“. \r\nГръцкият вестник припомня, че Света София е издигната през 537-а година в чест на Божията премъдрост (София), както е и името на клатедралата. Тя е превърната в джамия през 1453 година, когато Константинопол е певзет от османските турци. След това, през 1935 година, храмът е превърнат в музей от наследника на Османската империя – светската Турска държава. \r\nПревод и редакция:", "date": "2019.01.29", "title": "Protothema (Гърция): Турски ислямски фундаменталисти искат Света София да бъде превърната в джамия"}
{"url": "http://www.focus-news.net/news/2019/01/29/2617700/vidin-1-024-fizicheski-litsa-sa-polzvali-danachno-oblekchenie-prez-2018-g-v-oblastta.html", "text": "1 024 физически лица са ползвали данъчно облекчение през 2018 г. в област Видин чрез подаване на годишна данъчна декларация, съобщиха за  Радио „Фокус“ – Видин  от офиса на НАП-Видин.  Най-много са гражданите ползвали данъчни облекчения за деца и за деца с увреждания – 48 на сто и облекчението за лица с намалена работоспособност – 38 на сто. Общият размер на спестения данък върху доходите за данъчната 2017 година е 244 хил. лева. \r\nОт НАП съветват своите клиенти, които имат намерение да ползват данъчно облекчение първо да проверят в данъчната си сметка на сайта на НАП дали нямат някое старо задължение, за да избегнат риска облекчението да им бъде отказано. Най-лесно това става с безплатния ПИК, издаван от НАП във всеки офис на агенцията. \r\nПрез тази година се намаляват документите, които се представят в НАП за ползване на данъчни облекчения за млади семейства, за деца и за деца с увреждания – отпада изискването да се представя декларация от другият съпруг или родител, че няма да ползва съответното облекчение, а за облекченията за деца се създава възможност за ползване и от двамата родители, в случай че доходите на единия не са достатъчни. За ползване на всички облекчения обаче остава изискването гражданите да нямат неплатени публични задължения към датата на подаване на данъчната декларация. \r\nАнна ЛОЗАНОВА", "date": "2019.01.29", "title": "Видин: 1 024 физически лица са ползвали данъчно облекчение през 2018 г. в областта"}
{"url": "http://www.focus-news.net/news/2019/01/29/2617698/rumyana-glavcheva-ekspert-seizmolog-dopisen-chlen-na-bani-zemetreseniya-tresat-rayona-na-vulkan-v-yugozapadna-kolumbiya.html", "text": "В събота 07:32 и понеделник в 16:07 местно време са регистрирани две умерено-силни земетресения в района на вулкана Невадо дел Уила (височина 5364 м н.м.н.) в Уѝла, един от 32-та департамента на Колумбия. Епицентрите на събитията от започналата активност са между Палмира и Нейва. Магнитудите им – 5.6 и 5.5, съответно (Американски геоложки проучвания и Европейски сеизмологичен център); Националната геоложката служба на Колумбия предлага занижени оценки за силата и на двата труса. В интервала между двете земетресения се случват пет по-слаби труса. Общо в активиралия се район са регистрирани 16 труса с магнитуд над 3.0 – усетени, тъй като дълбочините им не надминават 15 километра (км). Епицентралната област е в Уила, която граничи с департаментите Толима – на север, Каỳка – на запад и Мѐта – на изток.Териториите на Уила, Каука и Толима са претърпяли по-силни сътресения от Мета – Мета е “защитен” от наличието на планинските вериги. Първият стряскащ населението трус – този в събота е провокирал повече интернет-обаждания. В сайта на колумбийските геоложки проучвания са отразени 1582, пристигнали от 199 населени места. Естествено, от столицата Богота (разстояние от епицентъра 260-270 км) броят сведения е огромен - 564, въпреки ниската степен интензивност едва от II степен по 12-степенната скáла. Трусът е създал сътресения с интензивност от IV степен (усетено от всички в покой; без ефект върху предмети от бита) на епицентрални разстояния между 80 и 170 км, а от V степен (масово усещане, падане на неустойчиви предмети) в диапазон от разстояния 35-110 км. Единични сведения сочат поява на леки повреди (VI степен). Земетресението от понеделник е по-слабо документирано и е с по-голяма област, засегната с интензивност от VI степен. Този факт се обяснява с наличието на предхождащото доста силно въздействие в събота. Усещанията от съботното земетресение са до разстояния от около 360 км, а от това в понеделник – до 300 км.  \r\nВ района на новата земетръсна поредица през юни 1994 е станало земетресение с магнитуд 6.8. Около 1100 души от департаменти Каука и Уила са загинали при тогавашното земетресение – главно от градеца Паез и по-малко от околни 15 населени места по течението на река Паез. Този район на сеизмична активност е твърде опасен с вторичните последствия – свличания и срутвания  на земни маси, тъй като се намира в подножието на Централните вериги на Андите в югозападна Колумбия. Геологът Карлос Алберто Роа, координатор на процеса за информиране за риска от бедствия, съобщава, че властите в Уила са предупредени да бъдат бдителни и да извършват постоянно наблюдение за последствия от земетресения, особено по коритото на река Паез. Румяна Главчева, експерт-сеизмолог, дописен член на БАНИ, бивш ръководител на секция „Сеизмология” в Геофизичен институт (дн. НИГГГ-БАН)", "date": "2019.01.29", "title": "Румяна Главчева, експерт-сеизмолог, дописен член на БАНИ: Земетресения тресат района на вулкан в югозападна Колумбия"}
{"url": "http://www.focus-news.net/news/2019/01/29/2617693/aa-govoritelyat-na-erdogan-razgovarya-po-telefona-s-dzhon-boltan-za-siriya-i-za-podgotovka-na-vizita-na-tramp-v-turtsiya.html", "text": "Ибрахим Калън, говорител на турския президент Реджеп Тайип Ердоган, разговаря по телефона с Джон Болтън – съветник по националната сигурност на президента на САЩ Доналд Тръмп, предаде  Анадолската агенция (АА) . Обсъдени са детайли от постигнатите договорености по време на телефонния разговор между Ердоган и Тръмп през миналата седмица. Преимуществено е разговаряно за последните събития в Сирия. Двете страни са постигнали съгласие по важни теми, като продължаване на координацията в процеса за военно изтегляне на САЩ от Сирия; близко сътрудничество за изграждането на зона за сигурност по сирийско-турската граница; претворяване в живота на пътната карта за сирийския град Манбидж. Успоредно с регионалните въпроси и двустранните връзки, е подчертана важността на ефективното сътрудничество на двете страни в борбата с тероризма. На дневен ред е бил поставен и въпросът за планиране на държавно посещение, което се очаква да осъществи президентът на САЩ Доналд Тръмп в Турция през тази година, посочва още АА. \r\nПревод и редакция:", "date": "2019.01.29", "title": "АА: Говорителят на Ердоган разговаря по телефона с Джон Болтън за Сирия и за подготовка на визита на Тръмп в Турция"}
{"url": "http://www.focus-news.net/news/2019/01/29/2617701/mon-shte-investira-76-mln-lv-za-17-natsionalni-programi-za-modernizatsiya-na-obrazovanieto-obzor.html", "text": "Министерството на образованието и науката ще инвестира 76 млн. лв. за 17 Национални програми за модернизация на образованието. Това стана ясно при представяне на проектите по време на пресконференция. Четири от програмите са изцяло нови - „Мотивирани учители“, „ИТ фирми в училища и учители в ИТ фирми“, „Иновации в действие“ и „Подпомагане на общините за реализиране на дейности за образователна десегрегация“. Останалите са продължение на досегашните политики на МОН, като в някои от тях са предвидени средства за финансиране на нови дейности. Програмите ще подпомогнат процеса на модернизиране на българското образование през тази година чрез мотивиране на учители, прилагане на иновативни методи на преподаване и организация на учебния процес, ранно кариерно ориентиране и отваряне на училищата към други институции.  Зам.-министърът на образованието Таня Михайлова обясни, че основната амбиция на проектите е те да подпомогнат модернизацията на българското образование. „Средствата, които се отпускат са от Държавния бюджет за 2019 г. - близо 76 млн. лв.“, обясни тя.  Предстои проектите да бъдат предложен за обществено обсъждане. Пилотната програма  Мотивирани учители“  е насочена към преодоляване на недостига на учители по математика, физика и астрономия, информатика и информационни технологии. За реализирането й се отпускат 1,7 милиона лева. „Предвижда се да бъдат обучени 100 специалисти в тези области за придобиване на педагогическа правоспособност. 100 действащи преподаватели ще получат допълнителна квалификация за учители по математика, физика, информатика, природни науки в основното образование, информационни технологии, чужд език и религия“, заяви заместник-министър Михайлова. Тя посочи, че по един от модулите на програмата ще бъде сформиран „корпус“ от 80 педагози, които да бъдат изпращани в училища с концентрация на ученици с обучителни затруднения. Целта е да споделят опит с колегите си и да помогнат за постигане на по-добри резултати.  \r\nЗам.-министър Михайлова заяви, че по Национална програма  Квалификация“  фокусът на тазгодишните обучение ще бъде върху развиване на уменията за иновативност, новаторство, лидерство, образование и цифрови технологии и образователни изследвания. 1 000 000 лева са осигурени за възможности за стажове на учители в IT фирми и за ранно кариерно ориентиране на ученици от 1 до 10 клас в областта на информационните технологии. По програмата  „IT фирми в училища и учители в IT фирми”  представители на бизнеса ще могат да се включват в обучението по определени теми и уроци, както и да провеждат семинари за популяризиране на технологиите сред децата. В същото време учителите ще могат да преминават кратки стажове в IT компании, да се включват в техни проекти и така да повишават познанията и квалификацията си.  \r\nНовата програмата  „Иновации в действие“  е с бюджет над 1,5 милиона лева. Чрез нея иновативните училища ще могат да обменят опит помежду си, както и с такива, които желаят да станат иновативни. Очаква се да се включат 580 училища. Всяко ще трябва да определи група от осем учители и ученици, които да демонстрират иновацията си в партньорското училище. По програмата ще бъде създадена платформа за популяризиране на иновациите чрез съвместен продукт на училищата-партньори - презентации, видеофилми, книжни издания, електронни уроци и др.  \r\nНационалната програма  „Заедно с грижа за ученика“  ще даде възможност за плавен преход между детската градина и първи клас и между началния и прогимназиалния етап на основно образование. По нея ще се подпомага екипната работа по планиране и провеждане на съвместни уроци между началните и прогимназиалните учители, както и подготовката на материали, улесняващи прехода от детската градина в училище и от IV към V клас. По програма  „Осигуряване на съвременна образователна среда“ , по която са планирани средства за провеждането на изнесени уроци освен в музеите, и в други културни институции – театри, галерии, както и посещения на музикални събития. Заместник-министър Таня Михайлова отбеляза, че с бюджетът на програмата - 2 млн. лв., ще се оборудват лаборатории за експериментална работа по природни науки. През тази година ще бъдат отпуснати средства за модернизация на материалната база, специализирано оборудване и дидактически средства за терапия и рехабилитация на деца в Центровете за специална образователна подкрепа. Увеличение на бюджета има и по програмата за подготовка и за провеждане на ученическите олимпиади и състезания – 3 200 000 лева. В подготовката на учениците вече ще могат да се включват представители на университетите и БАН. Ще се финансира и ново национално състезание по финансова математика. Министерството на образованието са: „Система за национално стандартизирано външно оценяване“ - 4 200 000 лв., „Ученически олимпиади и състезания“ - 3 200 00 лв., „Осигуряване на съвременна образователна среда“ - 7 380 000 лв., „Заедно в грижата на ученика“ - 1 000 000 лв., „Развитие на система за предучилищно образование“ - 200 000 лв., „Обучение ИТ-кариера“ - 770 000 лв., „Информационни и комуникационни технологии в система на предучилищно и училищно образование“ - 11 000 000 лв., „Квалификации“ - 850 000 лв., „Заедно за всяко дете“- 300 000 лв., „Оптимизация на вътрешната структура на персонала в институциите от системата за предучилищното образование“- 36 000 000 лв., „Създаване на достъпна архитектурна среда и сигурност в училище“ - 1 250 000 лв., „Роден език и култура зад граница“, 1 500 000 лв., „Без свободен час“- 250 000 лв. „Мотивирани учители“- 1 700 000 лв. „ИТ фирми в училища и училища и ИТ фирми“ - 1 000 000 лв., „Иновации в действие\" - 1 572 600 лв., „Подпомагане дейностите на общините за образователна десегрегация“- 1 000 000 лв. \r\nДаяна ДЮЛГЕРОВА", "date": "2019.01.29", "title": "МОН ще инвестира 76 млн. лв. за 17 Национални програми за модернизация на образованието (ОБЗОР)"}
{"url": "http://www.focus-news.net/news/2019/01/29/2617721/reuters-donald-tusk-zayavi-che-chastta-otnosno-zashtitniya-mehanizam-v-sporazumenieto-za-brekzit-nyama-da-bade-predogovaryana.html", "text": "Председателят на Европейския съвет, Доналд Туск, заяви че сделката между Обединеното кралство и Европейския съюз няма да бъде предоговаряна, след като британският парламент гласува за замяна на споразумението относно ирландския защитен механизъм с неустановени „алтернативни споразумения, съобщава агенция  Reuters . \r\n„Споразумението за оттегляне е и остава най-добрият и единствен начин да се осигури правилно оттегляне на Обединеното кралство от Европейския съюз“, заяви Туск чрез говорител. \r\n„Защитният механизъм е част от споразумението за оттегляне, и то няма да бъде предоговаряно“. \r\nТуск добави, че ЕС ще продължи с подготовката за непредвидени обстоятелства, както и с ратифицирането на съществуващото споразумение за изтегляне, което е спряно от страна на Великобритания. Превод и редакция : Калоян Пенков", "date": "2019.01.29", "title": "Reuters: Доналд Туск заяви, че частта относно защитния механизъм в споразумението за Брекзит няма да бъде предоговаряна"}
{"url": "http://www.focus-news.net/news/2019/01/29/2617696/transperansi-intarneshanal-makedoniya-e-korumpirana-darzhava-s-hibriden-rezhim.html", "text": "Македония все още е корумпирана държава с хибриден режим, показва годишният доклад на Трансперънси интърнешънъл. От 180 държави, тя е на 93 място, като нейни съседи са Косово, Монголия и Панама. Напредълът по две точки, с които Скопие се изкачи с 14 позиции по-нагоре в ранглистата, се дължи на работата на Специализираната прокуратура и участието на гражданския сектор в политиката, предава излъчващият на албански  скопски телевизионен канал „Алсат – М“ . \r\n„Институциите, отговорни за упражняване на контрол върху политическата власт, трябва да бъдат укрепени, като им се осигурят условия за работа без заплаха. Имаме нужда да се премахне разликата между антикорупционните закони и тяхното прилагане на практика. Именно тук изоставаме – прилагането на законите и укрепването на институциите. Няма политическа воля да се впрегнат всички сили в борбата с корупцията“, заяви Сладяна Тасева, президент на Transparency International Македония. \r\nТасева казва, че неефективността на съдебната система е един от основните проблеми в страната, а що се отнася до възприятието за Специализираната прокуратура сред гражданите, то се променя поради липсата на наказания и действията на Прокуратурата в последния период. \r\n„Отказът или създаването на пространство за получаване на нов мандат или закон чрез отказване от част от предишните искания и това, което се случи и около въпроса с промяната на Конституцията означава, е в държавата това като че ли се свежда до някакво договаряне или пазарене, а се очаква всички да вярваме, че се прави за доброто на всички, въпреки че се създават лоши прецеденти“, добави тя. \r\nОбщото заключение на доклада на Transparency International е, че в световен мащаб резултатите от намаляването на усилията за борба с корупцията създават криза на демокрацията в света. Тази година Словения получи най-високи оценки от всички страни в региона. Дания и Нова Зеландия са на върха като най-малко корумпирани държави, а най-лошо е положението в Сирия, Сомалия и Южен Судан. \r\nПревод и редакция:", "date": "2019.01.29", "title": "„Трансперънси интърнешънъл“: Македония е корумпирана държава с хибриден режим"}
{"url": "http://www.focus-news.net/news/2019/01/29/2617704/varna-uchenitsite-ot-1-vi-do-3-ti-klas-ot-su-vasil-levski-v-selo-mihalich-se-obuchavat-v-nova-sgrada-predostavena-ot-mestnata-zemedelska-kooperatsiya.html", "text": "Учениците от 1-ви до 3-ти клас от СУ „Васил Левски“ в село Михалич се обучават в нова сграда, предоставена от местната земеделска кооперация. Това съобщиха за  Радио „Фокус“ – Варна  от Община Вълчи дол. Децата са преместени в началото на новата учебна година, а в началото на месец януари кметът Георги Тронков посети учебното заведение, за да се увери, че парите, вложени за ремонт на сградата, са една инвестиция. Директорът на училището Антония Пенчева обясни на кмета как преместването на началния курс е спомогнало за ползотворния учебен процес. Учителите с усмивка споделиха и радостта си от поставените нови метални индивидуални шкафчета, обслужващи нуждите на малките ученици. \r\nМарияна ВАЛЕНТИНОВА", "date": "2019.01.29", "title": "Варна: Учениците от 1-ви до 3-ти клас от СУ „Васил Левски“ в село Михалич се обучават в нова сграда, предоставена от местната земеделска кооперация"}
{"url": "http://www.focus-news.net/news/2019/01/29/2617702/nova-makedoniya-makedoniya-tovaren-vlak-izleze-ot-relsite-sled-kato-se-udari-v-skalni-otlomki-vav-veles.html", "text": "Товарен влак се е ударил отломки от скала, паднали на релсите и е излязъл от тях в 17:10 часа (18:10 българско време) край гара „Райко Жинзифов“ на линията Велес – Скопие и движението на влаковете по този маршрут е спряно, предава  електронното издание на вестник „Нова Македония\" , като се позовава на съобщение от районната дирекция на вътрешните работи във Велес. \r\nКакто поясни говорителят на службата, локомотивът на товарния блок е излязъл от релсите и е съборил два стълба и електрическа сигнализация, но, за щастие, машинистът е останал невредим. \r\nПревод и редакция:", "date": "2019.01.29", "title": "„Нова Македония“ (Македония): Товарен влак излезе от релсите, след като се удари в скални отломки във Велес"}
{"url": "http://www.focus-news.net/news/2019/01/29/2617315/tass-tramp-posreshta-vav-vashington-vitsepremiera-na-kitay.html", "text": "Американският президент Доналд Тръмп възнамерява да приеме вицепремиера на Китай Лю Хъ, който пристига във Вашингтон тази седмица за нов кръг от двустранните преговори по търговски въпроси. Това потвърди на брифинг пред журналисти в Белия дом, финансовият министър Стивън Мнучин, съобщава агенция  TACC . \r\n„Президентът Тръмп ще се срещне със заместник министър-председателя Лю Хъ в края на този кръг преговори“, каза ръководителят на министерството на финансите. „Надявам се, че ще постигнем значителен напредък на тези срещи“, подчерта Мнучин. \r\nСледващият кръг от двустранни търговски консултации между САЩ и Китай ще се състои във Вашингтон на 30-31 януари. От американска страна те ще присъстват търговския представител Робърт Лайтхайзър, финансовият министър Мнучин, министърът на търговията Уилбър Рос, началникът на националния икономически съвет на Белия дом Лорънс Къдлоу и ръководителят на националния съвет по търговия Питър Наваро. Превод и редакция : Калоян Пенков", "date": "2019.01.29", "title": "ТАСС: Тръмп посреща във Вашингтон вицепремиера на Китай"}
{"url": "http://www.focus-news.net/news/2019/01/29/2617310/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Подкрепата на международната общност за възстановяване на демокрацията във Венецуела стана още по-силна, след като на 23 януари Хуан Гуайдо положи клетва като временно изпълняващ длъжността на президент. Ключов, но недостатъчно разкрит въпрос остава дали покровителите на Николас Мадуро - Куба и Русия, се намесват, за да преустановят \"демократичното въстание\", коментират в редакцията на американското списание  The Wall Street Journal . \r\nДали Мадуро ще запази пълномощията си по мирен път, зависи от венецуелската армия. Здравият разум и постъпващата от страната информация позволява да се направи предположението, че значителна част от армията е готова да вземе страната на венецуелския народ. Военните имат семейства, които също страдат от лишенията, предизвикани от близо две десетилетия управление на социалистите.  \r\nНо Куба контролира личната охрана на Мадуро и е изградила контраразузнавателна мрежа около висшето командване. Към близо хиляда офицери са прикрепени агенти с цел контрол. Военните, които гравитират към опозицията, рискуват живота си и дори живота на своите семейства. Командващият Въоръжените сили подкрепи Мадуро, но истинското изпитание може да бъде издаването на заповед за откриване на стрелба по венецуелците, опитващи се да защитят Гуайдо.  \r\nДържавите, които мислят доброто на Венецуела, следва да насочат вниманието си както към Хавана, така и към Каракас. Ако цивилизованите страни искат да сложат край на глада и масовата миграция от Венецуела, те са длъжни да убедят кубинския режим да отстъпи. Това означава, че на Хавана трябва да бъде оказан дипломатически натиск, а също и да бъдат наложени санкции, като ограничения за пътувания и замразяване на банкови сметки например.  \r\nКремъл също подкрепя Мадуро. Заместник-министърът на външните работи на Руската федерация Сергей Рябков подчерта, че ако САЩ не стоят далеч от Венецуела, \"ще се развие катастрофален сценарий, който ще разтърси основите на модела на развитие, който наблюдаваме в латиноамериканския регион\". \r\nИ все пак ключова роля в Каракас играе Куба, а не САЩ, и единственият \"процес\", който се наблюдава в последно време във Венецуела, е недохранването. Русия, със сигурност, не би възразила срещу гражданска война в сирийски стил във Венецуела, която би всяла още по-голям хаос на двата американски континента и би създала още по-големи възможности за заплаха срещу демократическите правителства. \r\nСАЩ са длъжни също да защитават своя дипломатически персонал в Каракас. Миналата сряда Мадуро даде на американците срок от 72 часа, за да напуснат страната, но държавният секретар Майк Помпео отговори, че САЩ признават Гуайдо и няма да се подчиняват на тази заповед. САЩ трябва да подчертаят ясно, че ако Мадуро и неговите въоръжени формирования предприемат мерки срещу американците, администрацията във Вашингтон ще подведе под отговорност Куба. Сега, когато всички венецуелци рискуват живота си, свободните държави са длъжни да ги подкрепят. \r\n***  Тригодишно момче, което бе намерено след два прекарани дни в горите на Северна Каролина, казва, че се е сприятелил с мечка, отбелязва американското списание  TIME .  \r\nКейси Хатауей е играел пред къщата на прабаба си с още две деца, когато е решил да се разходи в близката гора. Стотици хора, безпилотни самолети, хеликоптери и специално обучени кучета претърсиха повече от 1000 акра в опит да открият момчето. Междувременно в района паднаха температурите и заваля силен дъжд. Поради тази причина мнозина се опасяваха, че малкото момче е загинало.  \r\nВ крайна сметка детето е намерено от жена, извела кучетата си на разходка. Тя е чула момчето да плаче, след което е извикала помощ. По-късно момчето е намерено, заплетено в тръни. Освен раните от растенията обаче то не е получило други наранявания. \r\nИнтересно е да се отбележи, че момчето е споделило, че през дните, в които не е бил у дома си, се е „размотавал с мечка“.  \r\n„Кейси е здрав, усмихнат и говори. Каза, че два дни се е разхождал с мечка. Бог му е изпратил приятел, за да го пази“, пише леля му Бреан Хатауей в социалните мрежи. Тя подчертава, че един от любимите анимационни филми на племенника й е руският „Маша и Мечока“.  \r\n*** Турция няма задкулисни намерения в нито един регион в света, заяви говорителят на президента Реджеп Тайип Ердоган, Ибрахим Калън, цитиран от англоезичното издание на турския вестник  Yeni Safak , близък до управляващата Партия на справедливостта и развитието (ПСР).  \r\n\"Турция има еднаква външнополитическа перспектива: каквото и да каже Турция в Анкара или Истанбул, същото се казва на Балканите, Азия и Африка,\" каза Ибрахим Калин в откриващата си реч пред срещата на  Турската агенция за сътрудничество и координация (ТИКА) в столицата Анкара. \r\nТой каза, че яснотата на Турция във външната политика носи сила и легитимност на страната, добавяйки, че към световната политика се подхожда \"от 360-градусова перспектива\". \r\nГоворителят заяви също, че Турция е в координация и сътрудничество със своите съюзници и съседи и заяви: \"Турция не получава инструкции да прилага собствената си политика, когато става въпрос за последователност и сигурност\". \r\nКалън подчерта, че Агенцията (ТИКА), Дирекцията по религиозни въпроси (Диянетът), институтът „Юнус Емре“ и други свързани агенции провеждат кампании за подпомагане в световен мащаб и тези кампании показват \"печелившия\" подход на страната във външната политика. \r\n\"ТИКА не е само агенция за помощ, тя създава мост между хората и защитава потиснатите навсякъде по света\", каза Калин. \r\nКалън подчерта, че Турция помага на хората в разкъсаните от войната Сирия и Ирак не само за националната сигурност, но и за безопасността на живота и собствеността. \r\nТой добави: \"Докато предоставяме собствена сигурност на границите, ние защитаваме милиони хора, които бягат от войни, бомби и химическо оръжие\"  и припомни, че Турция е страна „водеща по отношение на хуманитарната помощ в световен мащаб“ \r\n*** Египетският външен министър Самех Шукри се срещна със специалния пратеник на Генералния секретар на ООН в Сирия Гейр Педерсен, за да обсъдят последните събития в разкъсваната от войната страна, пише египетският англоезичен вестник  Daily News Egypt .  \r\nПо време на срещата двамата обмениха мнения относно възможностите за напредък на политическия процес, хуманитарните предизвикателства и усилията за борба с тероризма в региона. \r\nСпоред изявлението на Министерството на външните работи на Египет усилията включват „гарантиране, че никакви чуждестранни бойци, екстремисти или терористични елементи няма да напускат позициите си и да преминават в останалата част на Сирия и в държавите от региона”. \r\nВ изявлението се отбелязва, че новият специален пратеник „желае да включи Египет в челните редици на държавите, с които се консултира по сирийския въпрос, след като наскоро пое своята нова позиция“. \r\n„(Педерсен) също така желаеше да чуе визията на Кайро за напредъка на политическия процес за разрешаване на кризата; особено в светлината на балансираната позиция на Египет, която има за цел да възстанови единството и стабилността на Сирия и сигурността на границите й”, се казва в изявлението. \r\nМеждувременно Шукри заяви, че е важно да се „работи за преодоляване на сегашния застой в политическия процес и за постигане на политическо решение, което би задоволило стремежите на сирийския народ, основано на резолюция 2254 на Съвета за сигурност на ООН и без чужда намеса, която има за цел да подкопае стабилността на Сирия , ” завършва изявлението.", "date": "2019.01.29", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/29/2617316/vzglyad-nato-saobshti-za-bezpretsedentnite-vazmozhnosti-na-ruskiya-flot.html", "text": "Колежът по отбрана на НАТО анализира военноморската политика на Русия и състоянието на флота и съобщи, че руският флот „има безпрецедентни възможности“, но те са насочени към защитата на страната, пише руският в.  ВЗГЛЯД . \r\nАвтор на доклада, британският анализатор Ричард Конъли заяви, че най-важната черта на руската военноморска политика е „не прекалено амбициозни планове за оспорване на световния океан“, а „поставяне на реалистични цели за своите военноморски сили”, съобщава RT. \r\nСпоред него, военноморската доктрина на Русия е важен документ, чиито цели са „предимно реалистични“, така както „разчитат на използването на ракетни системи с далечен радиус на действие, а не на изграждането на големи кораби“. \r\nКонъли отбеляза, че Русия се фокусира върху развитието на флота, който ще може да унищожи цели на вражеска територия. Военноморските сили играят решаваща роля за възпирането на ядрената заплаха и противодействието на американските планове за „бърз глобален удар“, добави той. \r\nВ доклада на Колежа по отбраната на НАТО се посочва, че руският флот „вече има безпрецедентни възможности за нанасяне на нестратегически удари по наземни цели с използване на ядрени и конвенционални оръжия“. Флотът постигна това чрез модернизираните кораби и съветски подводници, както и на новопостроени кораби. \r\n„Като част от военноморската доктрина се посочва необходимостта да се осигури на Русия статут на „голяма морска сила“, тъй като се нуждае от силна флота, за да запази водещата си роля в многополюсния свят“, заяви британският експерт. Превод и редакция : Калоян Пенков", "date": "2019.01.29", "title": "ВЗГЛЯД: НАТО съобщи за безпрецедентните възможности на руския флот"}
{"url": "http://www.focus-news.net/news/2019/01/29/2617311/predstoyashti-sabitiya-v-stranata-za-29-yanuari-agentsiya-fokus.html", "text": "*** \r\nОт 11.00 часа в Музей „Възраждане и Учредително събрание“ във Велико Търново ще се състои пресконференция, на която председателят на Народното събрание Цвета Караянчева ще обяви програмата за честванията по повод 140 години от Учредителното народно събрание и приемането на Търновската конституция. \r\n*** \r\nОт 10.00 часа на 7 ет. в Министерство на образованието и науката ще се проведе пресконференция, на която ще бъдат представени Националните програми за развитие на образованието за 2019 г. \r\n*** \r\nОт 10.00 часа в Националния пресклуб на БТА, Асоциация „Прозрачност без граници“ – българското представителство на Transparency International, ще представи резултатите от класацията на държавите, представени в Индекса за възприятие на корупцията за 2018 г. \r\n*** \r\nОт 09.00 до 14.00 часа в кабинет 108 на Катедра „Инфекциозни болести“ на ВМА ще се проведат безплатни консултации и прегледи за грип и остри респираторни заболявания при лица над 12-годишна възраст.  \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Мартин М. и Стефан С., на които са повдигнати обвинения за ръководене на организирана престъпна група. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Васил Р., на когото са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Стелиан В., Иван С. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в сградата на Столична община ще бъде дадено началото на първата съвместна информационна кампания за безплатни прегледи на жени с миома на матката. На откриването ще присъстват кметът на София Йорданка Фандъкова и ръководителите на трите лечебни заведения, в които ще се провеждат безплатните прегледи – д-р Гергана Коларова (I САГБАЛ „Св. София“), д-р Румен Велев (II САГБАЛ Шейново) и проф. д-р Иван Костов (СБАЛАГ „Майчин дом“).  \r\n*** \r\nОт 11.00 часа в Столична община зам.-кметът доц. д-р Тодор Чобанов ще връчи дарение от над 2500 книги на библиотеки на столични училища, на Столична библиотека и филиалите ѝ, на библиотеката към Дом на културата „Искър“, на Центрове за настаняване от семеен тип за деца и на Дома за ветерани на културата и изкуствата в София. \r\n*** \r\nОт 13.00 часа зала 4, в сградата на бул. \"Генерал Михаил Д. Скобелев\" № 23, 5 съдебен състав ще заседава по НОХД 7731/18г. срещу А. Бончев, обвинен по чл.144, ал.3 от НК. \r\n*** \r\nОт 13.00 часа 9-и състав на Специализирания наказателен съд ще заседава по делото срещу Илиян О., Дани Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.40 часа 4-ти състав на Специализирания наказателен съд ще заседава по делото срещу Ярослав Д., Димитър Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Кирил Т., Милен В. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа в Литературен клуб „Перото” ще се проведе затворено събитие (бизнес среща) на Xoomworks Technology and Financial Times Sofia. \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1 народният представител от „БСП за България“ Жельо Бойчев и общинският съветник Иван Таков ще бъдат на разположение на софиянци. \r\n*** \r\nОт 17.00 часа в галерия Credo Bonum на ул. „Славянска” 2 председателят на Арбитражния съд при Московската търговско-промишлена палата Марина Пак пристига в София, за да преподава в курсове за обучение на наши юристи по въпросите на арбитража. \r\n*** \r\nОт 17.30 часа в Големия салон на БАН ще бъде представен двутомник в памет на проф. дин Иван Божилов „Laudator temporis acti. Studia in memoriam Ioannis Bozilov\". \r\n*** \r\nОт 18.00 часа в Конферентната зала на Софийския университет ще се проведе лекция на тема: „Ненужните\" науки: хуманитарното знание срещу технократското оглупяване\". \r\n*** \r\nОт 18.00 часа в НДК, Ресторант „Лаура“ /бивш ресторант „Форум“, до вход А4/  ще се състои тържествено награждаване на  лауреатите на наградите  „Еврика” за 2018 г. за постижения в науката и за най-добър млад мениджър, изобретател и фермер. \r\n*** \r\nОт 18.30 часа в Сити Марк Арт Център (бул. Янко Сакъзов №30) ще се състои церемонията по награждаването на победителите в Осмите Годишни награди за пътна безопасност. \r\n*** \r\nОт 19.00 часа в кино „Люмиер Лидл” ще бъде прожектиран филмът „Всички знаят”.  \r\n*** \r\nОт 19.30 часа в ДНК – Пространство за съвременен танц и пърформанс ще бъде представена комедията „Тотална щета”.  \r\n*** \r\nОт 20.00 часа в клуб „City Stage“ ще се проведе втората прожекцията на документалния филм Food Evolution. \r\n*** \r\nОт 17.30 часа в Градската библиотека „Паисий Хилендарски“ ще бъдат обявени и наградени най-изкусните творци на любовна поезия от Шестия национален конкурс за любовна лирика „Наздравица за любовта“.  \r\n*** \r\nОт 9.00 часа в ДНХ Общински съвет-Бургас ще проведе редовно заседание.  \r\n*** \r\nОт 19.00 часа в Културен дом на Нефтохимика ще се състои премиерата на \"Чешити\" по Чудомир в Бургас. \r\n*** \r\nОт 19.00 часа в ДТ \"Адриана Будевска\" ще бъде представена постановката \"Горещо\". \r\n*** \r\nОт 10.00 часа в Областния информационен център ще се проведе пресконференция, на която ще бъде представена първата по рода си интерактивна книга с проекти, реализирани с европейско финансиране на територията на Варненска област. На събитието ще присъстват бенефициенти, чиито проекти са намерили място в нея.   \r\n*** \r\nОт 10.30 часа в Регионалната здравна инспекция ще се състои заседание на Областната комисия за борба с грипа. \r\n*** \r\nОт 11.00 часа в Щаба на Военноморските сили ще се проведе анализ на подготовката на ВМС през учебната 2018 година.  \r\n*** \r\nОт 16.30 часа в Арт-салона на Апелативен съд – Варна, ет.5 на Съдебната палата на пл-д „Независимост“ 2 ще бъде открита първата самостоятелна изложба на Ева Пенева. \r\n***  \r\nОт 10.00 часа в пресклуба на БТА ще се състои пресконференция на ТД на НАП във връзка с данъчна кампания 2019.  \r\n***  \r\nОт 11.00 часа в Музей „Възраждане и Учредително събрание“ ще бъде обявена програмата за честване на 140 години от приемането на първата конституция на България – Търновската конституция. По този повод в старата столица ще гостува председателят на 44-о Народно събрание Цвета Караянчева.  \r\n***  \r\nОт 17.00 часа в Изложбени зали „Рафаел Михайлов“ ще бъде представена Класова продукция по народно пеене със студенти от специалност „Педагогика по обучението по музика“ с преподавател гл. ас. д-р Ана Борисова.  \r\n*** \r\nОт 19.00 часа в хотел „Премиер“ ще се проведе Вечер на Американския университет в България (АУБ) с основен лектор президента Росен Плевнелиев (мандат 2012-2017 г.). Темата на събитието е „Професиите на бъдещето“.  \r\n*** \r\nОт 17.30 часа в малката зала на  ХГ „Христо Цокев“ ще бъде открита изложба – дарение на художника Дойчо Бояджиев. \r\n*** \r\nОт 11.00 часа от площад „Велбъжд” ще тръгне празнично шествие по повод отбелязването на 141-та годишнина от Освобождението на града. От 18.00 часа в читалище „Братство” ще се проведе празничен концерт.  \r\n*** \r\nОт 10.00 часа в пресклуба на БТА в Плевен кметът на община Червен бряг инж. Данаил Вълов ще даде пресконференция. \r\n*** \r\nОт 13.30 часа в стая №70 на Община Плевен ще се проведе   заседание на постоянната комисия по “Обществен ред и сигурност”. \r\n*** \r\nОт 14.00 часа в стая 70  ще се състои заседание на посотянната комисия по “Култура, вероизповедания и международна дейност” . \r\n*** \r\nОт 15.00 часа в стая №70 на Община Плевен ще се проведе заседание на постоянната комисия по “Здравеопазване и социална политика”. \r\n*** \r\nОт 16.00 часа ще се състои заседание на посотянната комисия по „Общинска собственост и инвестиционна политика“. \r\n*** \r\nОт 16.00 часа в стая №70 на Община Плевен ще се състои заседание на постоянната комисия по “Култура, вероизповедания и международна дейност”.  \r\n*** \r\nОт 11.00 часа в сградата на РД „Пожарна безопасност и защита на населението“-Пловдив ще бъдат оповестени имената на служителите от пловдивската дирекция, представили се отлично в областния етап на националния конкурс „Пожарникар на годината 2018“. \r\n*** \r\nОт 13.30 часа в Зала 1 на Апелативен съд ще се гледа дело, образувано по протест на Окръжна прокуратура – Пловдив срещу оправдателна присъда спрямо И. Г. (на 25 г.). Той е признат за невиновен в това, че на 15.07.2015 г. в Пловдив без надлежно разрешение  е държал, с цел разпространение, 11 грама амфетамини на стойност 340 лв. и 10 таблетки екстази за 70 лв. \r\n*** \r\nОт 10.00 часа в сградата на Областна администрация ще се проведе Ден на отворените врати за ученици от Старозагорска област по повод 20-годишнината от създаването на Областна администрация с административен център Стара Загора. \r\n*** \r\nОт 18.00 часа в Художествената галерия ще бъде открита изложбата „Японски гравюри от 18 -19 век“ - гостуваща колекция от фонда на Художествена галерия Сливен. \r\n*** \r\nОт 18.30 часа в Регионална библиотека „З. Княжески“ ще бъде прожектиран документалният филм „Мароко отвисоко“ от рубриката „Кервансарай“. Прожекцията е част от програмата на София МЕНАР Филм Фест в Стара Загора. \r\n*** \r\nОт 11.00 часа на площад „Свобода“ с ритуал за издигане на знамената ще започнат проявите за честването на 141 години от Освобождението на града. В 11.15 ч. ще бъде отдадена почит пред паметника на ген. Казимир Ернрот, след което ще потегли шествие за поднасяне на венци и цветя на Морената в квартал „Вароша“. В 11.45 часа ще бъде отслужена панихида в храм „Св. Успение на Пресвета Богородица“. В 17.30 часа от централния площад ще тръгне Факелно шествие, което ще премине по ул. „Васил Левски“ и ул. „Шипка“ до Морената. Честванията ще приключат в 18.30 часа, когато небето над Търговище ще бъде осветено от празнична заря. \r\n*** \r\nОт 9.00 часа в зала 304 ще се състои заседание на ПК „Младежки дейности и спорт”. \r\n*** \r\nОт 13.30 часа в зала 203 ще се състои заседание на ПК „Европейски проекти, международно сътрудничество и взаимодействие с НПО”. \r\n*** \r\nОт 14.00 часа в зала 203 ще се състои заседание на ПК „Правна и опазване на обществения ред”. \r\n*** \r\nОт 16.00 часа в зала 203 ще се състои заседание на ПК „Бюджет и финанси”.", "date": "2019.01.29", "title": "Предстоящи събития в страната за 29 януари (Агенция „Фокус“)"}
{"url": "http://www.focus-news.net/news/2019/01/29/2617314/izvestiya-zashto-sasht-razprostranyavat-demokratsiya-po-tseliya-svyati.html", "text": "По разбираеми причини в съвременната история повечето случаи на намеса на САЩ в политическото устройство на други държави са от периода на Студената война със Съветския съюз. Идеологическите опоненти на международната арена, в стремежа си да укрепят своите геополитически позиции, редовно се опитват да поставят „свое“ правителство в определена страна. Тъй като в Европа, в резултат на Втората световна война, съставът на държавите в противостоящите страни беше определен като цяло, държавите от Азия, Африка и Южна Америка станаха арена на действия както за СССР, така и за САЩ. \r\nПолитическите мотиви, които американската администрация прикрива, често се преплитат с икономическите интереси на САЩ. Стремежът за контрол върху транспортните коридори, природните изкопаеми,предимно петрол и газ, беше прикрит като желание да не се допусне ислямизацията на страните от Близкия Изток или прекратяване на комунистическите идеи в Азия и Латинска Америка.  \r\nМеханизмите за ограничаване, като например ООН, не винаги са били ефективна бариера за опитите на Белия дом да преначертае световната политическа карта. \r\nМиналата пролет руското посолство във Вашингтон показа данни на американски изследовател от университета „Карнеги Мелън“, според които само от края на Втората световна война до 2000 година САЩ имат не по-малко от 80 пъти на вмешателство при избори в 45 страни по света – и това „без организирането на военни преврати и „цветни“ революции. \r\nГотовността на САЩ да се намесят, включително с военни или специални служби, действащи под дипломатическо покритие, в почти всеки спор е добре илюстрирана от анекдота, изобретен на тази тема: „Защо във Вашингтон никога няма революция? - Защото там няма американско посолство“. \r\nПолитическият анализатор, декан на факултета по политика и международни отношения Сергей Козлов смята, че американската готовност да се включи в „конфронтация“ е особеност на манталитета. Превод и редакция : Калоян Пенков", "date": "2019.01.29", "title": "Известия: Защо САЩ разпространяват демокрация по целия свят?"}
{"url": "http://www.focus-news.net/news/2019/01/29/2617319/izdirvaniyat-sin-na-minyu-staykov-stayko-e-nastanen-v-bolnitsa-tvardi-che-e-bil-otvlechen-i-ne-e-znael-che-e-tarsen-obzor.html", "text": "Издирваният син на бизнесмена Миню Стайков-Стайко е настанен в УМБАЛСМ \"Н.И.Пирогов\" в понеделник, с твърдения, че е бил отвлечен и не е знаел, че е търсен. Това стана ясно по време на брифинг пред сградата на СДВР. Главният секретар на МВР гл. комисар Ивайло Иванов обясни, че при първоначалните прегледи в болничното заведение лицето е заявило, че е било отвлечено за известен период от време. На 27 януари между 20.00-21.00 часа таксиметров автомобил е закарал Стайко Стайков в дома му, в който е бил прегледан от Бърза помощ. На този адрес е бил поет от неговите охранители, била му е оказана помощ от лекар през нощта, но полицията не е била уведомена за тези действия. „Сутринта около 9.15 часа е получен сигнал на 112 за лице в безпомощно състояние, мъж на средна възраст, около 30 години, който се намира на паркинг. Отивайки на място екипът на Спешна помощ са изчакани от човека, който е подал сигнала, след това се въведени в близка къща. Там въпросният Стайко Стайков е прегледан, лекарите са взели решение да го закарат в \"Пирогов\" и след като е закаран там, към МВР е подаден сигнал, че същият е бил отвлечен“, съобщи Ивайло Иванов. Главният секретар допълни, че сигналът за отвличането е подаден от негов близък приятел. Комисар Иванов изтъкна, че при извършваните до момента разследвания около лицето няма сигнали за неправомерни действия към него. “Близките му твърдят, че от времето, когато е обявен за издирване не са имали контакт с него”, подчерта той. „Kъм този момент ние нямаме никаква информация за извършено отвличане на лицето Стайко Стайков. Не казвам, че не е станало, но до този момент, от събраната информация от проведените беседи, нямаме такива данни“, изтъкна той. Гл. секретар Ивайло Иванов обясни, че лекарят, който е прегледал снощи лицето Стайко Стойков е установен, както и таксиметровият шофьор, който го е закарал до дома му. Стайко е имал рана на главата, която е била обработена и зашита. Другите травми по него са охлузвания и синини. \r\nПо време на брифинга Ангел Кънев, прокурор на Специализираната прокуратура, отбеляза, че на 28 януари в 9.00 часа в спецпрокуратурата е входирана писмена молба от Стайко Стойков, в която се сочи, че лицето разбира за издирването си на 27 януари и е в готовност да се яви и да съдейства на прокуратурата. „Проверявани са адресите на всичките му близки, разпитвани са близките му, шофьорите му, дамата, с която е съжителствал и неговите роднини. Никой от тях не е заявил в официален разпит, че Стайко Стайков е отвлечен“, обясни той. Прокурор Кънев изтъкна, че е назначена  експертиза за актуалното му здравословно състояние и дали е готов да участва в наказателното производство. За него има издадено постановление за задържане за 72 часа.  Агенция „Фокус“  припомня: Стайко Стайков  беше обявен за издирване от Интерпол в началото на септември миналата година. Тогава Специализираната прокуратура повдигна обвинение на баща му Миню Стайков и още 8 души за участие в организирана престъпна група, създадена с цел продажба на акцизни стоки без бандерол, извършване на данъчни престъпления и пране на пари.  \r\nДаяна ДЮЛГЕРОВА", "date": "2019.01.29", "title": "Издирваният син на Миню Стайков - Стайко е настанен в болница - твърди, че е бил отвлечен и не е знаел, че е търсен (ОБЗОР)"}
{"url": "http://www.focus-news.net/news/2019/01/29/2617317/nezavisimaya-gazeta-iran-plashi-protivnitsite-si-s-nastapatelni-deystviya.html", "text": "Властите в Иран не изключват смяна на тактиката  - от отбранителна към настъпателна, съобщава в.  Независимая газета . Изявлението направи ръководителят на Генералния щаб на Ислямската Република Мохамед Багери, който уточни, че подобен сценарий е възможен, ако националните интереси на страната се окажат застрашени. \r\nНай-вероятно изявлението е предназначено за Израел, който наскоро показа признаци на подготовка за някои мащабни промени на северните граници. \r\nБагери подчерта, че Иран няма намерение да атакува която и да била страна. „Нашата отбранителна стратегия се свежда до това, че защитаваме своята независимост, териториална цялост и национални интереси“, заяви той. В същото време Багери добави, че военната политика на Ислямската Република не означава прилагането само на отбранителен подход в тактическите операции.  „Въпреки, че не искаме да посягаме на интересите и територията на друга държава, можем да предприемем офанзивен подход „, каза Багери. „Ако някакво намерение изглежда заплашва нашите интереси и ние видим доказателства за това, няма да бъдем пасивни и няма да позволим нашата сигурност и мир да бъдат застрашени“. В тази връзка иранските военни учения в Ормузкия пролив или в Оманския залив могат да променят характера си, казва Багери. \r\nЯсно е, че изявленията на командира са насочени предимно към Израел, който наскоро демонстрира безпрецедентна откритост по отношение на сирийската си политика. Понастоящем властите на еврейската държава пряко говорят за нападение на цели в Сирия, въпреки че преди това са избягвали да въвеждат яснота в действията си на територията на съседна държава, където гражданските въоръжени конфликти продължават, „подправени” с борбата на регионални и глобални играчи за сфери на влияние. Израелските власти очакват сериозни „военни провокации“ от Техеран, особено предвид предстоящите избори за парламент. \r\nБорбата за израелския парламент вече придоби особена антииранска окраска: първата, която се опита да изиграе тази карта на външната политика, беше премиерът Бенямин Нетаняху, чиято партия трябва да покаже добри резултати, според проучвания на общественото мнение. Предсрочните избори  са насрочени за 9 април. Превод и редакция : Калоян Пенков", "date": "2019.01.29", "title": "Независимая Газета: Иран плаши противниците си с настъпателни действия"}
{"url": "http://www.focus-news.net/news/2019/01/29/2617318/abv-nastoyava-balgarskoto-pravitelstvo-da-izleze-s-pozitsiya-che-voenna-interventsiya-vav-venetsuela-e-nedopustima-obzor.html", "text": "АБВ настоява българското правителство да излезе с позиция, че военна интервенция във Венецуела е недопустима. Председателят на АБВ – Младежи Пламена Заячка посочи, че в последните години ставаме свидетели на нарастващи международни конфликти, което се превръща в тенденция. „Става въпрос за богати на ресурс държави, като сега е ред на Венецуела, която е най-богатата на нефт. Шест месеца след като е избран президентът, се казва, че този избор е нелегитимен“, заяви Заячка. Тя коментира, че няма как само 50% от изборите да са нелегитимни. „Подета е акция на международна изолация. В Съвета на сигурност на ООН бе внесено предложение за подкрепа на опозицията, което беше отхвърлено“, заяви Заячка и посочи, че ЕС е на път да се превърне в съучастник в намеса на вътрешната политика на трета държава. „Настояваме правителството на България ясно и категорично да излезе с позиция, че военна интервенция във Венецуела е недопустима. На предстоящата среща на министрите на външните работи на 30 януари в Брюксел България трябва да излезе с позиция на разума - да не се взимат прибързани решения по казуса, защото това може да се превърне в прецедент“, обясни тя. \r\nПредседателят на АБВ Румен Петков коментира, че в тази ситуация президентът на Франция Еманюел Макрон се държи цинично. „Протестите срещу него и налаганата от него политика разтресоха цяла Франция, съсипаха центъра на Париж и той като аргумент за непризнаване на избора на президента на Венецуела използва именно протестите. Този човек или не знае къде живее, или е в състояние в името на властта да изпълнява всякакви поръчки, включително вмешателство във вътрешната политика на суверенна държава“, заяви Петков. Той посочи, че ако се случи прецедент да бъде свален президентът на Венецуела, Европа ще стане съучастник в свалянето на легитимно избрани органи. „Настояваме Народното събрание да излезе с категорична позиция за невмешателство в работите на суверенна държава“, каза Петков. Агенция „Фокус“ припомня: На президентските избори във Венецуела на 20 май 2018 г. Николас Мадуро беше преизбран за нов шестгодишен мандат. Той пое поста на 10 януари 2019 г. Групата от Лима обаче заяви, че този избор не отговаря на международните стандарти и преизбирането на Мадуро на поста е незаконно. Те осъждат нарушаването на върховенството на закона във Венецуела и настояват за спазване на принципите на демокрацията и човешките права, както и за приемане на мерки за излизане на страната от дълбоката политическа, икономическа, социална и хуманитарна криза.  \r\nНа 23 януари председателят на парламента във Венецуела Хуан Гуайдо се самообяви за временен президент и положи клетва, а малко по-късно беше признат от САЩ и от част от държавите в Южна Америка. Това стана, след като хиляди хора излязоха на протест, като основното им искане беше отстраняването на правителството на Мадуро. След това Гуайдо беше признат и от Австралия, Израел, Албания, Грузия, Швейцария и др. Шест страни от Европейския съюз - Франция, Германия, Испания, Португалия, Белгия и Великобритания обявиха, че ще признаят Хуан Гуайдо за временен президент, ако до дни президентът Мадуро не свика избори, но той отхвърли този ултиматум.  \r\nЦветилена СИМЕОНОВА", "date": "2019.01.29", "title": "АБВ настоява българското правителство да излезе с позиция, че военна интервенция във Венецуела е недопустима (ОБЗОР)"}
{"url": "http://www.focus-news.net/news/2019/01/29/2617703/emanyuel-makron-sdelkata-za-brekzit-ne-podlezhi-na-prerazglezhdane.html", "text": "Президентът на Франция Еманюел Макрон заяви във вторник, че сделката за Брекзит „не подлежи на преразглеждане“ и че тя е „най-добрата възможна“, докато британският премиер настоява за нови преговори с Брюксел, предава  AFP . \r\nКоментарите на френския държавен глава са във връзка с последното искане на Тереза Мей към британските депутати да й дадат мандат да предоговори отхвърлената бракоразводна сделка между Лондон и Брюксел. \r\nПревод и редакция:", "date": "2019.01.29", "title": "Еманюел Макрон: Сделката за Брекзит не подлежи на преразглеждане"}
{"url": "http://www.focus-news.net/news/2019/01/29/2617313/afp-tramp-shte-napravi-obrashtenie-za-sastoyanieto-na-sayuza-na-5-fevruari.html", "text": "Висш демократ в Конгреса заяви, че президентът Доналд Тръмп се е съгласил 5 февруари да е нова дата за обръщението му \"За състоянието на съюза\", сега, когато правителството отново работи, съобщава  AFP . \r\n„Каня ви да направите изявление си преди съвместната сесия на Конгреса на 5 февруари“, се казва в писмо на Нанси Пелоси  до Доналд Тръмп. \r\nПървоначално Тръмп трябваше да изнесе речта си във вторник, но Пелоси отложи това по време на спирането на работата на правителството, като заяви пред президента, че няма да има обръщение към Конгреса, докато не бъдат възстановени федералните дейности. Превод и редакция : Калоян Пенков", "date": "2019.01.29", "title": "AFP: Тръмп ще направи обръщение \"За състоянието на съюза\" на 5 февруари"}
{"url": "http://www.focus-news.net/news/2019/01/29/2617322/obstanovkata-v-smolyansko-postepenno-se-normalizira-obzor.html", "text": "Частично остава бедственото положение за област Смолян заради все още затворения проход Превала. Освен високопланинският проход, все още не е отворен и пътят за смолянското село Мугла. Заради това остава в сила и частично бедствено положение на територията на община Смолян. Със заповед на кмета Николай Мелемов е разпоредено да се възложат неотложни аварийно-възстановителни дейности за възстановяване проходимостта на улиците и пътищата на община Смолян. Без ток все още са село Мугла в община Смолян, село Кожаре в община Борино и селата Жребово и Кестен в община Девин. Високопроходим автомобил пътува към Мугла, за да закара хляб и лекарства на жителите на селото, а ратрака на секретното поделение на връх Перелик е предоставен на електроразпределителното дружество, за да се достигне до мястото на аварията и да се пусне захранването. \r\nПътищата в областта са проходими при зимни условия. Проходът Превала остава затворен за всички МПС, като се работи по разчистването на снега и разширяване на пътя. Няма ограничения през прохода Пампорово, като там остава забранено движението на автомобили над 3,5 тона, което е целогодишно. Няма ограничения за движение през проходите Рожен и Печинско. По пътя III – 864 Стойките Пампорово е въведено ограничение за товарни автомобили над 12 тона, които трябва да бъдат без ремаркета и полуремаркета, а всички останали превозни средства да са задължително с вериги. Ограничено e движението по републиканските пътища в община Доспат за тежкотоварни автомобили над 12 т, както и тегленето на ремаркета и полуремаркета. Остава затворен и пътят от границата на Областно пътно управление до Рожен. Повишена е опасността от падащи камъни и дървета по всички направления в областта, затова водачите трябва да шофират внимателно и със съобразена скорост. \r\nЕкипи на пожарната са реагирали на над 80 сигнала за отстраняване на паднали дървета, изтегляне на автомобили и оказване на помощ на хора от началото на бедствието в Смолянско. Причините за десетките произшествия са обилните снеговалежи и дъждове от петък до неделя. Най-много са сигналите за паднали дървета на пътното платно по направленията Смолян – Пампорово, Смолян – Превала, Пампорово – Чепеларе и покрай хотели в курортния комплекс. Екипите са отводнявали и няколко сгради, изтеглили са много закъсали в преспите автомобили и микробуси, евакуирали са две жени заради свлачище, помогали са при транспортиране на жена с болно дете и са евакуирали двама служители от персонала на НАО „Рожен“.", "date": "2019.01.29", "title": "Обстановката в Смолянско постепенно се нормализира (ОБЗОР)"}
{"url": "http://www.focus-news.net/news/2019/01/29/2617324/the-independent-nad-23-ot-britanskata-obshtestvenost-ne-se-chuvstva-predstavena-ot-politicheskite-partii-se-kazva-v-doklad.html", "text": "Над 2/3 от британската общественост не се чувства представена от главните политически партии, според нов доклад за разделенията, причинени от Брекзит, пишее в.  Independent . \r\nИзследване на групата „Hope Not Hate“ установиха, че прекъсването на връзката е нараснало от 60 на 67 процента през последните шест месеца, след като Тереза Мей договори споразумението за оттегляне от Европейския съюз. \r\nПроучването на близо 33 000 души и резултатите разкриха, че мнозина са се чувствали неинформирани или „прекомерно отегчени“ от процеса. \r\nСъщо така се наблюдава увеличение на дела на обществото, което се чувства песимистично относно бъдещето - с много малко вярващи, че Брекзит ще се справи с разочарованията и неравенствата, които стоят зад гласуването за напускане на ЕС през 2016 г. \r\nЕдва 20% от хората заявяват, че могат да се доверят на правителството, че ще постигне „добър Брекзит“. Почти толкова много привърженици на напускането (66%) като проевропейски настроените (75%) заявяват, че не се доверяват на правителството да предостави Брекзит, който да работи за тях. \r\nСпоред доклада никой от разглежданите от парламента варианти няма подкрепа в Обединеното кралство, а 42% от хората смятат, че би било разумно да се забави напускането на ЕС с няколко месеца, за да се постигне по-добра сделка с ЕС или да се проведе финално гласуване. \r\nДокладът също така твърди, че терминологията на Брекзит - включително „митнически съюз“, „регулаторно привеждане в съответствие“ и „Норвегия плюс“, са накарали повечето хора да изгубят интерес. \r\n„Хората са преобладаващо отегчени от Брекзит“, се посочва в доклада. „Но хората не избират да се изключат от процеса. Те знаят, че това е важно. Хората се чувстват бомбардирани с информация, която няма смисъл, но също така са разочаровани, че не са им били обяснени неща по начин, който е достъпен“. Превод и редакция : Калоян Пенков", "date": "2019.01.29", "title": "The Independent:  Над 2/3 от британската общественост не се чувства представена от политическите партии, се казва в доклад"}
{"url": "http://www.focus-news.net/news/2019/01/29/2617323/the-guardian-sasht-obviniha-kitayski-telekomunikatsionen-gigant-v-krazhba-na-targovski-tayni.html", "text": "Китайският телекомуникационен гигант Huawei беше обвинен в серия престъпления от страна на САЩ, съобщава в.  The Guardian . \r\nМинистерството на правосъдието в САЩ заяви, че Huawei е основала глобалната си експанзия на „лъжи и измами”. Тя обвини фирмата и нейните ръководители в кражба на търговски тайни, пране на пари, възпрепятстване на правосъдието и измама на банките, за да избягват американските санкции. \r\nМатю Уитакър, изпълняващ длъжността главен прокурор, заяви, че престъпленията в Huawei стигат „до върха на компанията“. Той обяви, че съдебни заседатели в Сиатъл и Ню Йорк са повдигнали 23 обвинения. \r\nКирстен Нилсън, секретар на САЩ по вътрешна сигурност, каза, че Huawei е управлявала схема, която е „вредна за сигурността на САЩ“, като подкопава санкциите срещу Иран. \r\nКомпанията, която е най-големият производител на телекомуникационно оборудване в света, непрекъснато отрича нарушенията. \r\nHuawei е обвинена от САЩ за кражба на технология от T-Mobile за изработване на смартфони. От ФБР съобщиха, че са получили имейли, които показват, че през 2013 г. компанията е предлагала бонуси на служителите си въз основа на стойността на информацията, която са откраднали от други компании и са изпратени чрез криптиран имейл адрес. \r\nОбвиненията вероятно ще повишат напрежението между Китай и САЩ в условията на търговска война между двете най-големи икономики в света. Те бяха разкрити малко преди търговските преговори между американските и китайските власти да бъдат възобновени. Превод и редакция : Калоян Пенков", "date": "2019.01.29", "title": "The Guardian: САЩ обвиниха китайски телекомуникационен гигант в кражба на търговски тайни"}
{"url": "http://www.focus-news.net/news/2019/01/29/2617325/daily-express-petima-politsai-sa-prostrelyani-v-hyustan.html", "text": "Петима полицейски служители са ранени, а двама заподозрени са убити при престрелка в Хюстън, съобщава в. Daily Express . \r\nИнцидентът се е случил в югоизточната част на града. Полицейският екип SWAT продължава да претърсва района. В Twitter полицията коментира: „Полицейското управление в Хюстън отговаря на скандал на 7800 Хардинг, където служителите са били простреляни с огнестрелно оръжие след сблъсък със заподозрян. \r\nЕдин от ранените служители е транспортиран от мястото. \r\nГубернаторът на Тексас Грег Абът заяви: „Ужасната атака срещу полицейските служители е сериозно напомняне за службата и жертва на нашите смели мъже и жени при правоприлагането всеки ден, за да ни пазят в безопасност“. \r\n„Градът и полицейското управление в Хюстън ще разполагат с каквито и да е държавни ресурси, от които се нуждаят, за да осигурят бързо правосъдие за замесените“. \r\nНяколко улици са блокирани и полицията се опитва да отстрани минувачите от местопрестъплението. \r\nБеше създаден периметър за залавянето на допълнителни заподозрени. \r\nНачалникът на полицията в Хюстън Арт Асеведо написа: „Имаме няколко офицери, които са били простреляни при стрелба, ситуацията на местопроизшествието е все още тежка“. Превод и редакция : Калоян Пенков", "date": "2019.01.29", "title": "Daily Express: Петима полицаи са простреляни в Хюстън"}
{"url": "http://www.focus-news.net/news/2019/01/29/2617326/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "По разбираеми причини в съвременната история повечето случаи на намеса на САЩ в политическото устройство на други държави са от периода на Студената война със Съветския съюз. Идеологическите опоненти на международната арена, в стремежа си да укрепят своите геополитически позиции, редовно се опитват да поставят „свое“ правителство в определена страна. Тъй като в Европа, в резултат на Втората световна война, съставът на държавите в противостоящите страни беше определен като цяло, държавите от Азия, Африка и Южна Америка станаха арена на действия както за СССР, така и за САЩ. \r\nПолитическите мотиви, които американската администрация прикрива, често се преплитат с икономическите интереси на САЩ. Стремежът за контрол върху транспортните коридори, природните изкопаеми,предимно петрол и газ, беше прикрит като желание да не се допусне ислямизацията на страните от Близкия Изток или прекратяване на комунистическите идеи в Азия и Латинска Америка.  \r\nМеханизмите за ограничаване, като например ООН, не винаги са били ефективна бариера за опитите на Белия дом да преначертае световната политическа карта. \r\nМиналата пролет руското посолство във Вашингтон показа данни на американски изследовател от университета „Карнеги Мелън“, според които само от края на Втората световна война до 2000 година САЩ имат не по-малко от 80 пъти на вмешателство при избори в 45 страни по света – и това „без организирането на военни преврати и „цветни“ революции. \r\nГотовността на САЩ да се намесят, включително с военни или специални служби, действащи под дипломатическо покритие, в почти всеки спор е добре илюстрирана от анекдота, изобретен на тази тема: „Защо във Вашингтон никога няма революция? - Защото там няма американско посолство“. \r\nПолитическият анализатор, декан на факултета по политика и международни отношения Сергей Козлов смята, че американската готовност да се включи в „конфронтация“ е особеност на манталитета. \r\n***  Колежът по отбрана на НАТО анализира военноморската политика на Русия и състоянието на флота и съобщи, че руският флот „има безпрецедентни възможности“, но те са насочени към защитата на страната, пише руският в.  ВЗГЛЯД . \r\nАвтор на доклада, британският анализатор Ричард Конъли заяви, че най-важната черта на руската военноморска политика е „не прекалено амбициозни планове за оспорване на световния океан“, а „поставяне на реалистични цели за своите военноморски сили”, съобщава RT. \r\nСпоред него, военноморската доктрина на Русия е важен документ, чиито цели са „предимно реалистични“, така както „разчитат на използването на ракетни системи с далечен радиус на действие, а не на изграждането на големи кораби“. \r\nКонъли отбеляза, че Русия се фокусира върху развитието на флота, който ще може да унищожи цели на вражеска територия. Военноморските сили играят решаваща роля за възпирането на ядрената заплаха и противодействието на американските планове за „бърз глобален удар“, добави той. \r\nВ доклада на Колежа по отбраната на НАТО се посочва, че руският флот „вече има безпрецедентни възможности за нанасяне на нестратегически удари по наземни цели с използване на ядрени и конвенционални оръжия“. Флотът постигна това чрез модернизираните кораби и съветски подводници, както и на новопостроени кораби. \r\n„Като част от военноморската доктрина се посочва необходимостта да се осигури на Русия статут на „голяма морска сила“, тъй като се нуждае от силна флота, за да запази водещата си роля в многополюсния свят“, заяви британският експерт. \r\n***  Властите в Иран не изключват смяна на тактиката  - от отбранителна към настъпателна, съобщава в.  Независимая газета . Изявлението направи ръководителят на Генералния щаб на Ислямската Република Мохамед Багери, който уточни, че подобен сценарий е възможен, ако националните интереси на страната се окажат застрашени. \r\nНай-вероятно изявлението е предназначено за Израел, който наскоро показа признаци на подготовка за някои мащабни промени на северните граници. \r\nБагери подчерта, че Иран няма намерение да атакува която и да била страна. „Нашата отбранителна стратегия се свежда до това, че защитаваме своята независимост, териториална цялост и национални интереси“, заяви той. В същото време Багери добави, че военната политика на Ислямската Република не означава прилагането само на отбранителен подход в тактическите операции.  „Въпреки, че не искаме да посягаме на интересите и територията на друга държава, можем да предприемем офанзивен подход „, каза Багери. „Ако някакво намерение изглежда заплашва нашите интереси и ние видим доказателства за това, няма да бъдем пасивни и няма да позволим нашата сигурност и мир да бъдат застрашени“. В тази връзка иранските военни учения в Ормузкия пролив или в Оманския залив могат да променят характера си, казва Багери. \r\nЯсно е, че изявленията на командира са насочени предимно към Израел, който наскоро демонстрира безпрецедентна откритост по отношение на сирийската си политика. Понастоящем властите на еврейската държава пряко говорят за нападение на цели в Сирия, въпреки че преди това са избягвали да въвеждат яснота в действията си на територията на съседна държава, където гражданските въоръжени конфликти продължават, „подправени” с борбата на регионални и глобални играчи за сфери на влияние. Израелските власти очакват сериозни „военни провокации“ от Техеран, особено предвид предстоящите избори за парламент. \r\nБорбата за израелския парламент вече придоби особена антииранска окраска: първата, която се опита да изиграе тази карта на външната политика, беше премиерът Бенямин Нетаняху, чиято партия трябва да покаже добри резултати, според проучвания на общественото мнение. Предсрочните избори  са насрочени за 9 април.", "date": "2019.01.29", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/01/29/2617320/sky-news-huan-guaydo-prizova-za-evropeyska-pomosht.html", "text": "Хуан Гуайдо, който се самопровъзгласи за президент на Венецуела заяви пред  Sky News , че неговата държава се нуждае от помощта на европейските страни за да се възстанови. \r\nВ интервю за телевизията, той заяви: „Мисля, че не става въпрос само за помощта на Съединените щати, а в крайна сметка е на международно ниво. С европейските страни, които са готови да помогнат за възстановяването“. \r\nТой предизвиква Николас Мадуро за президентския пост с ход, който беше подкрепен от повечето западни сили. \r\nГуайдо разкри, че има заплахи срещу живота му, но ги е приел като част от реалността на опозиционната политика. \r\n„Моето поколение във Венецуела израсна в диктатура и ние трябваше да се справим със загубата на приятели, да протестираме, да ги видим в затвора или да ги видим как са измъчвани - това е реалността“, каза той. \r\nПолитикът каза, че новото правителство ще увеличи инвестициите в страната му. Превод и редакция : Калоян Пенков", "date": "2019.01.29", "title": "SKY News: Хуан Гуайдо призова за европейска помощ"}
{"url": "http://www.focus-news.net/news/2019/01/29/2617327/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "За разлика от своите съюзници, правителството на Нова Зеландия отказва да вземе страна в ескалиращата криза във Венецуела, отказвайки да признае и двамата лидери, пише британският в.  The Guardian . \r\nМиналата седмица опозиционният лидер Хуан Гуайдо се провъзгласи за временен президент на Венецуела, и бързо спечели подкрепата на САЩ, Обединеното кралство, Канада и някои латиноамерикански държави, които публично признаха властта му. Най-близкият съсед на Нова Зеландия, Австралия, призна Гуайдо за президент на Венецуела. Държавният секретар на САЩ, Майк Помпео, също призова държавите да изберат страна в кризата. \r\nМинистърът на външните работи на Нова Зеландия, Уинстън Питърс, отказа да добави страната в списъка с подкрепящи Гуайдо. „Не е практика на Нова Зеландия да прави изявления за признаване на правителства“, заяви Питърс. \r\n„Венецуела се нуждае да реши бъдещето си чрез свободни и честни избори. Това правителство изрази загриженост за изборите във Венецуела през 2018 г., и тези притеснения остават“. \r\nПрез май миналата година Питърс заяви, че е бил „изключително загрижен“ за „продължаващата ерозия на демократичните норми и институции“ в страната след президентските избори, включително широко разпространените съобщения за нередности на изборите и забраната на Николас Мадуро главните опозиционни лидери да участват в гласуването. \r\nПитърс, заяви, че Нова Зеландия подкрепя „всички регионални и международни усилия за улесняване на националния диалог във Венецуела, който ще позволи провеждането на истински свободни и честни избори“. \r\n***  Над 2/3 от британската общественост не се чувства представена от главните политически партии, според нов доклад за разделенията, причинени от Брекзит, пишее в.  Independent . \r\nИзследване на групата „Hope Not Hate“ установиха, че прекъсването на връзката е нараснало от 60 на 67 процента през последните шест месеца, след като Тереза Мей договори споразумението за оттегляне от Европейския съюз. \r\nПроучването на близо 33 000 души и резултатите разкриха, че мнозина са се чувствали неинформирани или „прекомерно отегчени“ от процеса. \r\nСъщо така се наблюдава увеличение на дела на обществото, което се чувства песимистично относно бъдещето - с много малко вярващи, че Брекзит ще се справи с разочарованията и неравенствата, които стоят зад гласуването за напускане на ЕС през 2016 г. \r\nЕдва 20% от хората заявяват, че могат да се доверят на правителството, че ще постигне „добър Брекзит“. Почти толкова много привърженици на напускането (66%) като проевропейски настроените (75%) заявяват, че не се доверяват на правителството да предостави Брекзит, който да работи за тях. \r\nСпоред доклада никой от разглежданите от парламента варианти няма подкрепа в Обединеното кралство, а 42% от хората смятат, че би било разумно да се забави напускането на ЕС с няколко месеца, за да се постигне по-добра сделка с ЕС или да се проведе финално гласуване. \r\nДокладът също така твърди, че терминологията на Брекзит - включително „митнически съюз“, „регулаторно привеждане в съответствие“ и „Норвегия плюс“, са накарали повечето хора да изгубят интерес. \r\n„Хората са преобладаващо отегчени от Брекзит“, се посочва в доклада. „Но хората не избират да се изключат от процеса. Те знаят, че това е важно. Хората се чувстват бомбардирани с информация, която няма смисъл, но също така са разочаровани, че не са им били обяснени неща по начин, който е достъпен“. \r\n***  Петима полицейски служители са простреляни и ранени в Хюстън, съобщава в. Daily Express . \r\nИнцидентът се е случил в югоизточната част на града. Двама заподозрени са мъртви, докато полицейският екип SWAT продължава да претърсва района. В Twitter полицията коментира: „Полицейското управление в Хюстън отговаря на скандал на 7800 Хардинг, където служителите са били простреляни с огнестрелно оръжие след сблъсък със заподозрян. \r\nЕдин от ранените служители е транспортиран от мястото. \r\nГубернаторът на Тексас Грег Абът заяви: „Ужасната атака срещу полицейските служители е сериозно напомняне за службата и жертва на нашите смели мъже и жени при правоприлагането всеки ден, за да ни пазят в безопасност“. \r\n„Градът и полицейското управление в Хюстън ще разполагат с каквито и да е държавни ресурси, от които се нуждаят, за да осигурят бързо правосъдие за замесените“. \r\nНяколко улици са блокирани и полицията се опитва да отстрани минувачите от местопрестъплението. \r\nБеше създаден периметър за залавянето на допълнителни заподозрени. \r\nНачалникът на полицията в Хюстън Арт Асеведо написа: „Имаме няколко офицери, които са били простреляни при стрелба, ситуацията на местопроизшествието е все още тежка“.", "date": "2019.01.29", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/29/2617332/reuters-kitay-izrazi-seriozna-zagrizhenost-zaradi-obvineniyata-na-sasht-sreshtu-huawei.html", "text": "Китай изрази сериозна загриженост, след като Съединените щати оповестиха обвинения срещу Huawei и нейния главен финансов директор, Мън Ванджоу, за предполагаемо нарушаване на американските санкции срещу Иран, съобщава агенция  Reuters . \r\nКитайското външно министерство призова САЩ да спрат „неоправданото потискане“ на китайските компании, включително Huawei, и да отменят заповедта за арест на Мън. \r\nПекин решително ще защити законните интереси на китайските компании, се казва в изявление на министерството. Превод и редакция : Калоян Пенков", "date": "2019.01.29", "title": "Reuters: Китай изрази сериозна загриженост заради обвиненията на САЩ срещу Huawei"}
{"url": "http://www.focus-news.net/news/2019/01/29/2617321/the-guardian-nova-zelandiya-otkaza-da-podkrepi-guaydo-za-vremenen-prezident.html", "text": "За разлика от своите съюзници, правителството на Нова Зеландия отказва да вземе страна в ескалиращата криза във Венецуела, отказвайки да признае и двамата лидери, пише британският в.  The Guardian . \r\nМиналата седмица опозиционният лидер Хуан Гуайдо се провъзгласи за временен президент на Венецуела, и бързо спечели подкрепата на САЩ, Обединеното кралство, Канада и някои латиноамерикански държави, които публично признаха властта му. Най-близкият съсед на Нова Зеландия, Австралия, призна Гуайдо за президент на Венецуела. Държавният секретар на САЩ, Майк Помпео, също призова държавите да изберат страна в кризата. \r\nМинистърът на външните работи на Нова Зеландия, Уинстън Питърс, отказа да добави страната в списъка с подкрепящи Гуайдо. „Не е практика на Нова Зеландия да прави изявления за признаване на правителства“, заяви Питърс. \r\n„Венецуела се нуждае да реши бъдещето си чрез свободни и честни избори. Това правителство изрази загриженост за изборите във Венецуела през 2018 г., и тези притеснения остават“. \r\nПрез май миналата година Питърс заяви, че е бил „изключително загрижен“ за „продължаващата ерозия на демократичните норми и институции“ в страната след президентските избори, включително широко разпространените съобщения за нередности на изборите и забраната на Николас Мадуро главните опозиционни лидери да участват в гласуването. \r\nПитърс, заяви, че Нова Зеландия подкрепя „всички регионални и международни усилия за улесняване на националния диалог във Венецуела, който ще позволи провеждането на истински свободни и честни избори“. Превод и редакция : Калоян Пенков", "date": "2019.01.29", "title": "The Guardian: Нова Зеландия отказа да подкрепи Гуайдо за временен президент"}
{"url": "http://www.focus-news.net/news/2019/01/29/2617328/sport-sinisha-mihaylovich-e-noviyat-trenyor-na-bolonya.html", "text": "Синиша Михайлович е новият треньор на Болоня, съобщиха от клуба. Михайлович ще замени на поста уволнения Филипо Индзаги. Договорът на специалиста е до края на сезона с опция за удължаване с още една година. Основната цел пред сърбина е да спаси отбора от изпадане. Болоня заема 18-то място с 14 точки след 21 изиграни мача.", "date": "2019.01.29", "title": "Спорт: Синиша Михайлович е новият треньор на Болоня"}
{"url": "http://www.focus-news.net/news/2019/01/29/2617329/sport-pero-antich-prekratyava-karierata-si.html", "text": "Перо Антич обяви, че слага край на кариерата си, която продължи близо 20 години. Македонската звезда игра за последно в сръбския Цървена Звезда. 36-годишният баскетболист минава през редица клубове, като има 14 спечелени трофея, сред които титли на България, Сърбия и Турция. Антич планира бенефисен мач, който да се проведе в Скопие и участие в него да вземат негови бивши съотборници и треньори.", "date": "2019.01.29", "title": "Спорт: Перо Антич прекратява кариерата си"}
{"url": "http://www.focus-news.net/news/2019/01/29/2617312/rumen-radev-i-iliyana-yotova-otchetoha-dve-godini-na-dondukov-2-obzor.html", "text": "Президентът Румен Радев и вицепрезидентът Илияна Йотова отчетоха работата си през втората година от мандата си. Държавният глава предложи радикална промяна на политическата среда и на стила на управление. „За да върви обществото ни напред, трябва да се възстанови доверието на гражданите в държавността, а то минава неизбежно през възмездието – безкомпромисно наказателно преследване на корумпираните и грабителите. Апелирам КПКОНПИ, прокуратурата, МВР и службите да навлязат и в старателно отбягвания периметър на властта, в потенциални зависимости между политици, собственици на фирми - печелещи крупни обществени поръчки и потенциални подставени лица. Ако това не стане, разпадът ще продължи, а търсенето на справедливост може да излезе извън рамките и механизмите на закона“, заяви Радев. Той определи безнаказаната престъпност и корупцията като основни проблеми на България. \r\nДържавният глава посочи, че през 2018 г. е бил силно ангажиран с развитието на сектор „Сигурност“, наложил е вето на 7 закона, 5 пъти е сезирал Конституционния съд и е стимулирал обществени дебати по актуални теми и диалог между институциите и гражданите. Румен Радев съобщи още, че ще формира Съвет за стратегическо развитие на България, в който ще участват интелектуалци и висококвалифицирани професионалисти. „Той ще е призван да изработи и предложи алтернативи на институционалния блокаж, на икономическия и идеен застой, в който се намира страната. Съставът на съвета ще бъде обявен с указ в идните дни“, каза още Радев и посочи, че България се нуждае от нови идеи.  \r\nВицепрезидентът Илияна Йотова открои като приоритети в работата си запазването, развитието и разпространението на българския език и създаването на предпоставки за връщането на българите от чужбина. Тя обясни, че ще предложи създаването на национален фонд, който да подпомага българските училища в чужбина. „Готови сме и с концепция за създаване на Български културен институт“, заяви вицепрезидентът. Йотова коментира, че е необходима държава, която да се грижи за своите граждани, без да ги разглежда като поданици. „Отговорността на нашето поколение е запазване на българската нация“, заяви тя. \r\nЦветилена СИМЕОНОВА", "date": "2019.01.29", "title": "Румен Радев и Илияна Йотова отчетоха две години на \"Дондуков\" 2 (ОБЗОР)"}
{"url": "http://www.focus-news.net/news/2019/01/29/2617331/aa-turskiyat-vanshen-ministar-se-sreshtna-sas-spetsialniya-pratenik-za-siriya.html", "text": "Турският външен министър Мевлют Чавушоглу се срещна със специалния пратеник на ООН за Сирия, съобщава турската  Anadolu Agency . \r\nЧавушоглу бе домакин на Геир Педерсен в столицата Анкара и говориха за политическия процес в Сирия. Министърът поздрави Педерсен за новия му пост. \r\nПрез октомври 2018 г., главният секретар на ООН АНтонио Гутериш назова Педерсен като новия специален пратеник на организацията за Сирия. \r\nСирия едва започва да излиза от опустошителния конфликт, който започна през 2011 г., когато режимът Башар ал-Асад се разправи с демонстранти с неочаквана жестокост. \r\nСтотици хиляди цивилни са убити или разселени по време на конфликта, главно от въздушни удари насочени към райони, държани от опозицията. Превод и редакция : Калоян Пенков", "date": "2019.01.29", "title": "АА: Турският външен министър се срещна със специалния пратеник за Сирия"}
{"url": "http://www.focus-news.net/news/2019/01/29/2617337/predstoyashti-sabitiya-v-stranata-za-29-yanuari-agentsiya-fokus.html", "text": "*** \r\nОт 11.00 часа в Музей „Възраждане и Учредително събрание“ във Велико Търново ще се състои пресконференция, на която председателят на Народното събрание Цвета Караянчева ще обяви програмата за честванията по повод 140 години от Учредителното народно събрание и приемането на Търновската конституция. \r\n*** \r\nОт 10.00 часа на 7 ет. в Министерство на образованието и науката ще се проведе пресконференция, на която ще бъдат представени Националните програми за развитие на образованието за 2019 г. \r\n*** \r\nОт 10.00 часа в Националния пресклуб на БТА, Асоциация „Прозрачност без граници“ – българското представителство на Transparency International, ще представи резултатите от класацията на държавите, представени в Индекса за възприятие на корупцията за 2018 г. \r\n*** \r\nОт 09.00 до 14.00 часа в кабинет 108 на Катедра „Инфекциозни болести“ на ВМА ще се проведат безплатни консултации и прегледи за грип и остри респираторни заболявания при лица над 12-годишна възраст.  \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Мартин М. и Стефан С., на които са повдигнати обвинения за ръководене на организирана престъпна група. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Васил Р., на когото са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Стелиан В., Иван С. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в сградата на Столична община ще бъде дадено началото на първата съвместна информационна кампания за безплатни прегледи на жени с миома на матката. На откриването ще присъстват кметът на София Йорданка Фандъкова и ръководителите на трите лечебни заведения, в които ще се провеждат безплатните прегледи – д-р Гергана Коларова (I САГБАЛ „Св. София“), д-р Румен Велев (II САГБАЛ Шейново) и проф. д-р Иван Костов (СБАЛАГ „Майчин дом“).  \r\n*** \r\nОт 11.00 часа в Столична община зам.-кметът доц. д-р Тодор Чобанов ще връчи дарение от над 2500 книги на библиотеки на столични училища, на Столична библиотека и филиалите ѝ, на библиотеката към Дом на културата „Искър“, на Центрове за настаняване от семеен тип за деца и на Дома за ветерани на културата и изкуствата в София. \r\n*** \r\nОт 13.00 часа зала 4, в сградата на бул. \"Генерал Михаил Д. Скобелев\" № 23, 5 съдебен състав ще заседава по НОХД 7731/18г. срещу А. Бончев, обвинен по чл.144, ал.3 от НК. \r\n*** \r\nОт 13.00 часа 9-и състав на Специализирания наказателен съд ще заседава по делото срещу Илиян О., Дани Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.40 часа 4-ти състав на Специализирания наказателен съд ще заседава по делото срещу Ярослав Д., Димитър Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Кирил Т., Милен В. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа в Литературен клуб „Перото” ще се проведе затворено събитие (бизнес среща) на Xoomworks Technology and Financial Times Sofia. \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1 народният представител от „БСП за България“ Жельо Бойчев и общинският съветник Иван Таков ще бъдат на разположение на софиянци. \r\n*** \r\nОт 17.00 часа в галерия Credo Bonum на ул. „Славянска” 2 председателят на Арбитражния съд при Московската търговско-промишлена палата Марина Пак пристига в София, за да преподава в курсове за обучение на наши юристи по въпросите на арбитража. \r\n*** \r\nОт 17.30 часа в Големия салон на БАН ще бъде представен двутомник в памет на проф. дин Иван Божилов „Laudator temporis acti. Studia in memoriam Ioannis Bozilov\". \r\n*** \r\nОт 18.00 часа в Конферентната зала на Софийския университет ще се проведе лекция на тема: „Ненужните\" науки: хуманитарното знание срещу технократското оглупяване\". \r\n*** \r\nОт 18.00 часа в НДК, Ресторант „Лаура“ /бивш ресторант „Форум“, до вход А4/  ще се състои тържествено награждаване на  лауреатите на наградите  „Еврика” за 2018 г. за постижения в науката и за най-добър млад мениджър, изобретател и фермер. \r\n*** \r\nОт 18.30 часа в Сити Марк Арт Център (бул. Янко Сакъзов №30) ще се състои церемонията по награждаването на победителите в Осмите Годишни награди за пътна безопасност. \r\n*** \r\nОт 19.00 часа в кино „Люмиер Лидл” ще бъде прожектиран филмът „Всички знаят”.  \r\n*** \r\nОт 19.30 часа в ДНК – Пространство за съвременен танц и пърформанс ще бъде представена комедията „Тотална щета”.  \r\n*** \r\nОт 20.00 часа в клуб „City Stage“ ще се проведе втората прожекцията на документалния филм Food Evolution. \r\n*** \r\nОт 17.30 часа в Градската библиотека „Паисий Хилендарски“ ще бъдат обявени и наградени най-изкусните творци на любовна поезия от Шестия национален конкурс за любовна лирика „Наздравица за любовта“.  \r\n*** \r\nОт 9.00 часа в ДНХ Общински съвет-Бургас ще проведе редовно заседание.  \r\n*** \r\nОт 19.00 часа в Културен дом на Нефтохимика ще се състои премиерата на \"Чешити\" по Чудомир в Бургас. \r\n*** \r\nОт 19.00 часа в ДТ \"Адриана Будевска\" ще бъде представена постановката \"Горещо\". \r\n*** \r\nОт 10.00 часа в Областния информационен център ще се проведе пресконференция, на която ще бъде представена първата по рода си интерактивна книга с проекти, реализирани с европейско финансиране на територията на Варненска област. На събитието ще присъстват бенефициенти, чиито проекти са намерили място в нея.   \r\n*** \r\nОт 10.30 часа в Регионалната здравна инспекция ще се състои заседание на Областната комисия за борба с грипа. \r\n*** \r\nОт 11.00 часа в Щаба на Военноморските сили ще се проведе анализ на подготовката на ВМС през учебната 2018 година.  \r\n*** \r\nОт 16.30 часа в Арт-салона на Апелативен съд – Варна, ет.5 на Съдебната палата на пл-д „Независимост“ 2 ще бъде открита първата самостоятелна изложба на Ева Пенева. \r\n***  \r\nОт 10.00 часа в пресклуба на БТА ще се състои пресконференция на ТД на НАП във връзка с данъчна кампания 2019.  \r\n***  \r\nОт 11.00 часа в Музей „Възраждане и Учредително събрание“ ще бъде обявена програмата за честване на 140 години от приемането на първата конституция на България – Търновската конституция. По този повод в старата столица ще гостува председателят на 44-о Народно събрание Цвета Караянчева.  \r\n***  \r\nОт 17.00 часа в Изложбени зали „Рафаел Михайлов“ ще бъде представена Класова продукция по народно пеене със студенти от специалност „Педагогика по обучението по музика“ с преподавател гл. ас. д-р Ана Борисова.  \r\n*** \r\nОт 19.00 часа в хотел „Премиер“ ще се проведе Вечер на Американския университет в България (АУБ) с основен лектор президента Росен Плевнелиев (мандат 2012-2017 г.). Темата на събитието е „Професиите на бъдещето“.  \r\n*** \r\nОт 17.30 часа в малката зала на  ХГ „Христо Цокев“ ще бъде открита изложба – дарение на художника Дойчо Бояджиев. \r\n*** \r\nОт 11.00 часа от площад „Велбъжд” ще тръгне празнично шествие по повод отбелязването на 141-та годишнина от Освобождението на града. От 18.00 часа в читалище „Братство” ще се проведе празничен концерт.  \r\n*** \r\nОт 10.00 часа в пресклуба на БТА в Плевен кметът на община Червен бряг инж. Данаил Вълов ще даде пресконференция. \r\n*** \r\nОт 13.30 часа в стая №70 на Община Плевен ще се проведе   заседание на постоянната комисия по “Обществен ред и сигурност”. \r\n*** \r\nОт 14.00 часа в стая 70  ще се състои заседание на посотянната комисия по “Култура, вероизповедания и международна дейност” . \r\n*** \r\nОт 15.00 часа в стая №70 на Община Плевен ще се проведе заседание на постоянната комисия по “Здравеопазване и социална политика”. \r\n*** \r\nОт 16.00 часа ще се състои заседание на посотянната комисия по „Общинска собственост и инвестиционна политика“. \r\n*** \r\nОт 16.00 часа в стая №70 на Община Плевен ще се състои заседание на постоянната комисия по “Култура, вероизповедания и международна дейност”.  \r\n*** \r\nОт 11.00 часа в сградата на РД „Пожарна безопасност и защита на населението“-Пловдив ще бъдат оповестени имената на служителите от пловдивската дирекция, представили се отлично в областния етап на националния конкурс „Пожарникар на годината 2018“. \r\n*** \r\nОт 13.30 часа в Зала 1 на Апелативен съд ще се гледа дело, образувано по протест на Окръжна прокуратура – Пловдив срещу оправдателна присъда спрямо И. Г. (на 25 г.). Той е признат за невиновен в това, че на 15.07.2015 г. в Пловдив без надлежно разрешение  е държал, с цел разпространение, 11 грама амфетамини на стойност 340 лв. и 10 таблетки екстази за 70 лв. \r\n*** \r\nОт 10.00 часа в сградата на Областна администрация ще се проведе Ден на отворените врати за ученици от Старозагорска област по повод 20-годишнината от създаването на Областна администрация с административен център Стара Загора. \r\n*** \r\nОт 18.00 часа в Художествената галерия ще бъде открита изложбата „Японски гравюри от 18 -19 век“ - гостуваща колекция от фонда на Художествена галерия Сливен. \r\n*** \r\nОт 18.30 часа в Регионална библиотека „З. Княжески“ ще бъде прожектиран документалният филм „Мароко отвисоко“ от рубриката „Кервансарай“. Прожекцията е част от програмата на София МЕНАР Филм Фест в Стара Загора. \r\n*** \r\nОт 11.00 часа на площад „Свобода“ с ритуал за издигане на знамената ще започнат проявите за честването на 141 години от Освобождението на града. В 11.15 ч. ще бъде отдадена почит пред паметника на ген. Казимир Ернрот, след което ще потегли шествие за поднасяне на венци и цветя на Морената в квартал „Вароша“. В 11.45 часа ще бъде отслужена панихида в храм „Св. Успение на Пресвета Богородица“. В 17.30 часа от централния площад ще тръгне Факелно шествие, което ще премине по ул. „Васил Левски“ и ул. „Шипка“ до Морената. Честванията ще приключат в 18.30 часа, когато небето над Търговище ще бъде осветено от празнична заря. \r\n*** \r\nОт 9.00 часа в зала 304 ще се състои заседание на ПК „Младежки дейности и спорт”. \r\n*** \r\nОт 13.30 часа в зала 203 ще се състои заседание на ПК „Европейски проекти, международно сътрудничество и взаимодействие с НПО”. \r\n*** \r\nОт 14.00 часа в зала 203 ще се състои заседание на ПК „Правна и опазване на обществения ред”. \r\n*** \r\nОт 16.00 часа в зала 203 ще се състои заседание на ПК „Бюджет и финанси”.", "date": "2019.01.29", "title": "Предстоящи събития в страната за 29 януари (Агенция „Фокус“)"}
{"url": "http://www.focus-news.net/news/2019/01/29/2617336/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2019.01.29", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/01/29/2617330/b92-bryuksel-prizova-prishtina-da-premahne-mitata-i-da-se-varne-kam-dialoga.html", "text": "Позицията на Европейския съюз по отношение на митата остава непроменена - Прищина трябва да ги премахне, за да продължи диалогът, съобщава сръбското радио  B92 . \r\n„Всеобхватно, правно обвързващо споразумение за пълно нормализиране на отношенията между Белград и Прищина изисква климат, който допринася за добросъседските отношения, когато предишните споразумения се спазват и изпълняват изцяло“, каза Мая Кочиянчич. \r\nТя каза, че за да се постигне това, „страните трябва да се въздържат от изявления и действия, които не са в интерес на региона“. Превод и редакция : Калоян Пенков", "date": "2019.01.29", "title": "B92: Брюксел призова Прищина да премахне митата и да се върне към диалога"}
{"url": "http://www.focus-news.net/news/2019/01/29/2617335/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . I. Метеорологична обстановка: \r\nТемпературите са в интервала от - 4° до + 11°. \r\nВремето над страната е предимно с разкъсана облачност. \r\nСлаб вятър духа в областите: Враца, Силистра, Добрич, Шумен, Благоевград, Кюстендил, Смолян и Варна. \r\nСлаб дъжд вали в област Перник, Кърджали и в районите на Разлог и Ормана /обл.Благоевград/; АМ „Струма“ /обл.София/; Берковица /обл.Монтана/; Картела /обл.Пазарджик/; \r\nСлаб сняг вали на пр.“Петрохан“ . \r\nПътните настилки са предимно сухи, на места мокри, заснежени, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 50 м в областите Силистра, Русе и в районите на Оряхово, Крушовица, Борован, Б.Слатина /обл.Враца/;  Тетевен, пр. „Шипка“; АМ“Тракия“ / 25–55 км обл.София/; Белотинци и Вълчедръм /обл.Монтана/; \r\n- до 100 м в областите: Плевен, В.Търново и в районите на Летница /обл.Ловеч/; пр.“Република“; Самоков;  ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението в по АМ „Хемус“ в тунел \"Топли дол\" посока Варна се осъществява в една лента поради ремонтни дейности по пожароизвестяването на тунела. Затворена е активната лента. Движението се извършва в изпреварващата лента. Срок от 9:30 до 16:00 часа на 29.01.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nВременно е ограничено движението по път III – 108 АМ Струма - с. Рибник от км 0+000 до км 2+500  за МПС над 12 т. поради ремонтни дейности.Участъка е сигнализиран с пътни знаци. Срок до 28.02.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Превала“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Предел“ - отворен за всички МПС;  \r\n- „Пампорово“ - забранен всички МПС над 3,5 т. \r\n- „Рожен“ - отворен за всички МПС;  \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път  I-1 /София – Перник/ от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок 01.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Благоевград: \r\nДвижението по път I-1 от Симитли –  Кресна в участъка от пътен възел Симитли до Кресненско ханче от км 376+000 до км 390+000 се осъществява в едната лента за движение поради частични ремонтни дейности на асвалтовата настилка. Участакът е сигнализиран с пътни знаци.Водачите да се движат с повишено внимание и съобразена скорост в свободната лента съобразно създадената организация на движение. Срок до 29.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 29.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение  с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/.  Участъкът е сигнализиран с пътни знаци. Срок до 08.02.2019 г. \r\nПът III-906: Движение в една лента и с повишено внимание по път ІІІ-906 от км 52+000 до км 54+000 в урбанизираната част на гр Каблешково поради изкопни дейности по пътното платно във връзка с аварирал ВиК водопровод. Участъкът е сигнализиран с пътни знаци. Срок до 01.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-6009: Движение в една лента и с повишено внимание по път ІІІ-6009 от км 26+500 до км 27+500  поради ремонтни дейности на асфалтовата настилка /дясно/.  Участъкът е сигнализиран с пътни знаци. Срок до 01.02.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 31.01.2019 г. \r\nПът ІІI-843: Ограничава се движението по път ІІI-843 Велинград – Сърница за МПС над 12 т с ремаркета и полуремаркета, поради обилен снеговалеж. Срок до 29.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-623:  Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци.  \r\nОбходен маршрут: път I-6 и по път III-6233 Байкалско – Блатешница.  Срок до 29.01.2019 г.      \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nОграничено движение по РПМ на община Доспат - за МПС над 12 тона, да се движат без ремаркета и полуремаркета.  \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 30.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 31.01.2019 г. \r\nПът ІІІ-863: Движението по път ІІІ-863 се осъществява  в едната лента в района на с. Малка Арда поради свачище. Участъка е сигнализиран. Срок 31.01.2019 г \r\nПът ІІІ - 864 Стойките – Пампорово ограничено движението на МПС с маса над 12 тона с ремаркета и полуремаркета , а останалите да се движат задължително с вериги. Срок 31.01.2019 г. \r\nПът-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 31.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.29", "title": "Актуална пътна обстановка"}
{"url": "http://www.focus-news.net/news/2019/01/29/2617338/predstoyashti-mezhdunarodni-sabitiya-za-29-yanuari-agentsiya-fokus.html", "text": "***  Среща на страните от Южна Европа и Средиземноморието за миграцията и сигурността  \r\n***  ЕС обявява Кодекс за борба с фалшивите новини \r\n***  Британският парламент гласува стратегия за Брекзит \r\n***  Бившият премиер Тони Блеър ще изнесе реч, посветена на Брекзит \r\n***  Продължава визитата на Еманюел Макрон в Египет \r\n***  Сенатът гласува предложението на Доналд Тръмп за главен прокурор на САЩ \r\n***  Директорите на ФБР и ЦРУ ще говорят за глобалните заплахи пред Сената", "date": "2019.01.29", "title": "Предстоящи международни събития за 29 януари (Агенция \"Фокус\")"}
{"url": "http://www.focus-news.net/news/2019/01/29/2617333/pregled-na-mezhdunarodnite-novini-do-6-chasa-agentsiya-fokus.html", "text": "Косовският премиер назова условията за премахването на стопроцентовите мита за стоки внесени от Сърбия и Босна и Херцеговина, пише македонският информационен портал  A1 On . \r\nКосовският премиер Рамуш Харадинай e изпратил писмо до посланиците на петте най-влиятелни държави, акредитирани в Косово, в следобедните часове, за да ги информира за условията, които трябва да бъдат изпълнени преди неговото правителство да вдигне стопроцентовите вносни мита върху вноса от Сърбия и Босна и Херцеговина. Писмото е публикувано на неговата страница в социалната мрежа \"Фейсбук\". \r\nХарадинай, в писмо до посланиците на т.нар. \"Петорка“ - Съединените щати, Германия, Великобритания, Италия и Франция, е отбелязал, че митата са отговор на продължаващото нарушение на Споразумението за свободна търговия в Централна Европа (ЦЕФТА) и упоритите действия на агресия (от сръбска страна), насочена към нанасяне на вреди на косовската държава. \r\n„Ние сме дълбоко убедени, че през 2019 г. може да бъде постигнато всеобхватно и обвързващо споразумение между Косово и Сърбия, което ще разгледа всички нерешени въпроси, включително репарациите за военни щети, правата на малцинствата в двете страни и различните икономически, социални и културни въпроси - които ще доведат до взаимно признаване и членство на Косово в ООН, пише Харадинай. \r\nКосовският премиер заяви, че таксата ще бъде премахната веднага щом бъдат изпълнени условията и за която се изискват гаранции от САЩ и Европейския съюз. \r\nКато първото условие в писмото, е посочено провеждането на международна конференция, целяща постигането на всеобхватно и правно обвързващо споразумение между Косово и Сърбия. \r\nКонференцията трябва да бъде инициирана от Съединените щати и ЕС, тя трябва да продължи не повече от 14 дни и да доведе до решаване на всички нерешени въпроси между двете страни. \r\nОт Съединените щати и ЕС Харадинай иска публично да гарантират, че след тази конференция \"няма да има промяна в съществуващите граници на Косово, разделяне на страната или обмяната на територии от всякакъв вид\", както и че няма да има \"предоставяне на изпълнителни правомощия на Асоциацията на сръбските общини, нито споразумение, което противоречи на Конституцията на Косово\". \r\nОт ЕС се настоява за \"допълнителен ангажимент и уверения, че либерализирането на визовия режим за гражданите на Косово ще влезе в сила преди откриването на конференцията\". \r\nПреди да премахне митата за вноса от Сърбия, Харадинай очаква \"Сърбия да премахне всички тарифни бариери пред търговията на стоки от Косово, както и всички незаконни ограничения върху търговията и услугите и движението на хора от Косово към Сърбия\". \r\nХарадинай подчертава, че \"митата ще бъдат възстановени незабавно, ако конференцията не доведе до всеобхватно и обвързващо споразумение между Косово и Сърбия, което предвижда, наред с другото, взаимно признаване и членство в Косово в Организацията на обединените нации.\" \r\nМитата може да бъде върнати и по-късно, ако, както казва Харадинай, договорите от конференцията не се изпълняват. \r\n*** Най-голямата опозиционна партия в Гърция, „Нова Демокрация“, потвърди, че няма да гласува за ратифицирането на протокола за членство на Македония в НАТО и ще постъпи, както и по време на процеса на ратификация на Споразумението от Преспа, предава  “Макфакс“ . \r\nГоворителят на \"Нова Демокрация\" Мария Спираки заяви, че нейната партия ще направи това, защото смята, че Договорът е лош и не е в полза на националните интереси. \r\n***  Канада ще бъде домакин на „спешна среща“ на групата Лима във връзка с кризата във Венецуела, която ще се проведе на 4 февруари в Отава, съобщи външният министър Кристия  Фрийланд, предава  AFP . \r\nБлокът от 14 държави - латиноамериканските сили и Канада - ще „обсъди стъпките, които можем да предприемем, за да подкрепим Хуан Гуайдо и народа на Венецуела“, заяви тя. \r\nПо-голямата част от групата на Лима призова президента на Венецуела Николас Мадуро да се оттегли, тъй като страната му потъва в по-дълбока икономическа и политическа криза, страдайки от недостиг на храна и лекарства, и рязко повишаване на инфлацията. \r\n„Режимът на Мадуро изостави всякаква легитимност, когато завзе властта чрез нечестни избори“, каза Фрийланд, подновявайки призивите да „предаде властта на Националното събрание, единствената демократично избрана институция във Венецуела в съответствие с конституцията на страната“. \r\nГуайдо беше признат за легитимен временен президент от редица държави, включително Съединените щати, които наложиха строги икономически санкции на режима на Мадуро. \r\nМадуро, който има подкрепата на военните, обвини САЩ и Гуайдо, че се опитват да извършат преврат. \r\nФрийланд заяви, че управлението му е довело до три милиона души, които са избягали от Венецуела, като ООН предупреди, че броят може да стигне пет милиона до края на тази година. \r\n***  Новият гръцки министър на отбраната Евангелос Апостолакис заяви, че страната му твърдо ще защити националния си суверенитет и териториална цялост, ако се наложи, съобщава гръцкият вестник  Kathimerini . \r\n„Нашето въздушно пространство, нашите сухоземни и морски граници са защитени 24 часа на ден, 365 дин в годината – и това е нещо, което показваме“, заяви Апостолакис в парламента. „Всеки, който поставя под въпрос суверенното ни право ще срещне яростен отговор“, каза той. „Времената са повратни и изискват единство и национално разбирателство“. \r\nТурските медии съобщиха, че Анкара ще позиционира два малки военни плавателни съда и един кораб на бреговата охрана близо до островите Имия в източно Егейско море преди 23-та годишнина от спора, който доведе Гърция и Турция до ръба на война през 1996 г. \r\n***  Администрацията на Тръмп нареди американски компании, които правят бизнес с Венецуела да отклоняват плащанията към специални блокирани сметки, в опит да се държи един от малкото източници на доходи на правителството, съобщава американският вестник  The Washington Post . \r\nДжон Болтън заяви, че правителството „не може повече да краде авоарите на венецуелския народ“. \r\nНовите икономически санкции имат за цел да отслабят Мадуро и да помогнат на Хуан Гуайдо, който САЩ признаха за временен президент на Венецуела.  \r\n„Както казахме преди, целта на санкциите е да се промени поведението“, заяви финансовият министър Стивън Мнучин, добавяйки, че когато във Венецуела има „законни лидери“, „тогава парите ще бъдат на разположение за Гуайдо“. \r\nВ същото време, в зависимост от отговора на Мадуро, новите санкции биха могли да имат малък ефект върху работата на рафинериите в САЩ, които наемат стотици американци и произвеждат бензин и други рафинирани петролни продукти. \r\n***  Хуан Гуайдо, който се самопровъзгласи за президент на Венецуела заяви пред  Sky News , че неговата държава се нуждае от помощта на европейските страни за да се възстанови. \r\nВ интервю за телевизията, той заяви: „Мисля, че не става въпрос само за помощта на Съединените щати, а в крайна сметка е на международно ниво. С европейските страни, които са готови да помогнат за възстановяването“. \r\nТой предизвиква Николас Мадуро за президентския пост с ход, който беше подкрепен от повечето западни сили. \r\nГуайдо разкри, че има заплахи срещу живота му, но ги е приел като част от реалността на опозиционната политика. \r\n„Моето поколение във Венецуела израсна в диктатура и ние трябваше да се справим със загубата на приятели, да протестираме, да ги видим в затвора или да ги видим как са измъчвани - това е реалността“, каза той. \r\nПолитикът каза, че новото правителство ще увеличи инвестициите в страната му. \r\n***  Над 2/3 от британската общественост не се чувства представена от главните политически партии, според нов доклад за разделенията, причинени от Брекзит, пишее в.  Independent . \r\nИзследване на групата „Hope Not Hate“ установиха, че прекъсването на връзката е нараснало от 60 на 67 процента през последните шест месеца, след като Тереза Мей договори споразумението за оттегляне от Европейския съюз. \r\nПроучването на близо 33 000 души и резултатите разкриха, че мнозина са се чувствали неинформирани или „прекомерно отегчени“ от процеса. \r\nСъщо така се наблюдава увеличение на дела на обществото, което се чувства песимистично относно бъдещето - с много малко вярващи, че Брекзит ще се справи с разочарованията и неравенствата, които стоят зад гласуването за напускане на ЕС през 2016 г. \r\nЕдва 20% от хората заявяват, че могат да се доверят на правителството, че ще постигне „добър Брекзит“. Почти толкова много привърженици на напускането (66%) като проевропейски настроените (75%) заявяват, че не се доверяват на правителството да предостави Брекзит, който да работи за тях. \r\nСпоред доклада никой от разглежданите от парламента варианти няма подкрепа в Обединеното кралство, а 42% от хората смятат, че би било разумно да се забави напускането на ЕС с няколко месеца, за да се постигне по-добра сделка с ЕС или да се проведе финално гласуване. \r\nДокладът също така твърди, че терминологията на Брекзит - включително „митнически съюз“, „регулаторно привеждане в съответствие“ и „Норвегия плюс“, са накарали повечето хора да изгубят интерес. \r\n„Хората са преобладаващо отегчени от Брекзит“, се посочва в доклада. „Но хората не избират да се изключат от процеса. Те знаят, че това е важно. Хората се чувстват бомбардирани с информация, която няма смисъл, но също така са разочаровани, че не са им били обяснени неща по начин, който е достъпен“. \r\n***  Китайският телекомуникационен гигант Huawei беше обвинен в серия престъпления от страна на САЩ, съобщава в.  The Guardian . \r\nМинистерството на правосъдието в САЩ заяви, че Huawei е основала глобалната си експанзия на „лъжи и измами”. Тя обвини фирмата и нейните ръководители в кражба на търговски тайни, пране на пари, възпрепятстване на правосъдието и измама на банките, за да избягват американските санкции. \r\nМатю Уитакър, изпълняващ длъжността главен прокурор, заяви, че престъпленията в Huawei стигат „до върха на компанията“. Той обяви, че съдебни заседатели в Сиатъл и Ню Йорк са повдигнали 23 обвинения. \r\nКирстен Нилсън, секретар на САЩ по вътрешна сигурност, каза, че Huawei е управлявала схема, която е „вредна за сигурността на САЩ“, като подкопава санкциите срещу Иран. \r\nКомпанията, която е най-големият производител на телекомуникационно оборудване в света, непрекъснато отрича нарушенията. \r\nHuawei е обвинена от САЩ за кражба на технология от T-Mobile за изработване на смартфони. От ФБР съобщиха, че са получили имейли, които показват, че през 2013 г. компанията е предлагала бонуси на служителите си въз основа на стойността на информацията, която са откраднали от други компании и са изпратени чрез криптиран имейл адрес. \r\nОбвиненията вероятно ще повишат напрежението между Китай и САЩ в условията на търговска война между двете най-големи икономики в света. Те бяха разкрити малко преди търговските преговори между американските и китайските власти да бъдат възобновени.", "date": "2019.01.29", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/29/2617342/natsionalnite-programi-za-razvitie-na-obrazovanieto-za-2019-g-shte-badat-predstaveni-na-preskonferentsiya-v-ministerstvoto-na-obrazovanieto-i-naukata.html", "text": "Националните програми за развитие на образованието за 2019 г. ще бъдат представени на пресконференция в Министерството на образованието и науката. Това съобщиха от пресцентъра на  Министерството . Събитието ще се проведе от 10.00 часа на 7 ет. в МОН.", "date": "2019.01.29", "title": "Националните програми за развитие на образованието за 2019 г. ще бъдат представени на пресконференция в Министерството на образованието и науката"}
{"url": "http://www.focus-news.net/news/2019/01/29/2617339/nimh-znachitelni-shte-sa-valezhite-v-yugozapadna-balgariya-a-v-rilo-rodopskata-oblast-snezhnata-pokrivka-shte-se-uvelichi-oshte.html", "text": "Днес облачността ще бъде значителна, на много места с валежи от дъжд, над 1000 метра от сняг. По-значителни ще са валежите в Югозападна България, а в Рило-Родопската област снежната покривка ще се увеличи още. В Източна България и на места по северните склонове на Стара планина ще духа умерен до силен южен вятър. Максималните температури ще бъдат между 3° и 8°, в Източна България – между 11° и 14°, в София 6-7°. Атмосферното налягане е значително по-ниско от средното за месеца и през деня ще остане почти без промяна. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  \r\nНад Черноморието облачността ще е по-често значителна, но валежи не се очакват. Ще духа умерен до силен южен вятър. Максималните температури ще са от 8° до 13°. Температурата на морската вода е 6°-7°. Вълнението на морето ще бъде 2-3 бала. \r\nВ планините облачността ще бъде значителна и в масивите от Западна и Централна България ще вали сняг, под 1000 метра - дъжд. В Рило-Родопската област валежите ще са значителни. Ще духа умерен до силен югозападен вятър. Максималната температура на височина 1200 метра ще е около 2°, на 2000 метра - около минус 1°.", "date": "2019.01.29", "title": "НИМХ: Значителни ще са валежите в Югозападна България, а в Рило-Родопската област снежната покривка ще се увеличи още"}
{"url": "http://www.focus-news.net/news/2019/01/29/2617340/afp-razocharovan-huawei-othvarli-obvineniyata-na-sasht.html", "text": "Китайският телекомуникационен гигант Huawei отхвърли обвиненията на САЩ срещу компанията, отричайки да е виновен за някое от нарушенията в обвинителния акт, предава  AFP . \r\n„Huawei е разочарован да научи за обвиненията срещу компанията“, се казва в изявление изпратено до AFP. „Компанията отрича, че то или негово дъщерно дружество или филиал са извършили някое от нарушенията на американското право, посочени в обвинителните актове“. \r\nФирмата „не е наясно с каквито и да било злоупотреби от страна на г-жа Mън Ванджоу и вярва, че американските съдилища в крайна сметка ще стигнат до същото заключение“, се казва още в изявлението. Превод и редакция : Калоян Пенков", "date": "2019.01.29", "title": "AFP: „Разочарован“ Huawei отхвърли обвиненията на САЩ"}
{"url": "http://www.focus-news.net/news/2019/01/29/2617345/narodniyat-predstavitel-ot-bsp-za-balgariya-zhelyo-boychev-i-obshtinskiyat-savetnik-ivan-takov-shte-provedat-priemna-za-grazhdani-v-sofiya.html", "text": "Народният представител от „БСП за България“ Жельо Бойчев и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1 от 15.00 до 17.00 часа. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.01.29", "title": "Народният представител от „БСП за България“ Жельо Бойчев и общинският съветник Иван Таков ще проведат приемна за граждани в София"}
{"url": "http://www.focus-news.net/news/2019/01/29/2617344/sofiya-ot-930-do-1600-chasa-dvizhenieto-v-tunel-topli-dol-na-avtomagistrala-hemus-v-posoka-varna-shte-e-v-edna-lenta.html", "text": "От 9.30 до 16.00 часа движението в тунел „Топли дол“ на автомагистрала „Хемус“, в посока Варна, ще е в една лента, поради ремонтни дейности по пожароизвестителната система. Това съобщиха от  пресцентъра на Агенция \"Пътна инфраструктура\" . Трафикът ще се осъществява в скоростната лента. Необходимо е шофьорите да карат с повишено внимание и съобразена скорост, като спазват стриктно поставената сигнализация.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.29", "title": "София: От 9.30 до 16.00 часа движението в тунел „Топли дол“ на автомагистрала „Хемус“, в посока Варна, ще е в една лента"}
{"url": "http://www.focus-news.net/news/2019/01/29/2617341/predsedatelyat-na-ns-tsveta-karayancheva-shte-obyavi-vav-veliko-tarnovo-programata-za-chestvaniyata-po-povod-140-godini-ot-priemaneto-na-tarnovskata-konstitutsiya.html", "text": "Председателят на Народното събрание Цвета Караянчева ще обяви във Велико Търново програмата за честванията по повод 140 години от Учредителното народно събрание и приемането на Търновската конституция. Това съобщиха от пресцентъра на  Народното събрание . \r\nПресконференцията ще бъде от 11.00 часа в Музей „Възраждане и Учредително събрание“ във Велико Търново. На нея ще присъстват кметът на Велико Търново Даниел Панов, общественици и интелектуалци.", "date": "2019.01.29", "title": "Председателят на НС Цвета Караянчева ще обяви във Велико Търново програмата за честванията по повод 140 години от приемането на Търновската конституция"}
{"url": "http://www.focus-news.net/news/2019/01/29/2617343/v-stolichna-obshtina-shte-bade-dadeno-nachaloto-na-parvata-savmestna-informatsionna-kampaniya-za-bezplatni-pregledi-na-zheni-s-mioma-na-matkata.html", "text": "В сградата на Столична община ще бъде дадено началото на първата съвместна информационна кампания за безплатни прегледи на жени с миома на матката от 10.30 часа. Това съобщиха от пресцентъра на  Столична община . Кампанията се провежда под егидата на Столична община и с личната подкрепа на кмета Йорданка Фандъкова. Освен нея в откриването ще участват ръководителите на трите лечебни заведения, в които ще се провеждат безплатните прегледи – д-р Гергана Коларова (I САГБАЛ „Св. София“), д-р Румен Велев (II САГБАЛ Шейново) и проф. д-р Иван Костов (СБАЛАГ „Майчин дом“).  \r\nМиомите на матката са най-честите доброкачествени тумори, засягащи 20-40% от жените в репродуктивна възраст. Изчислено е, че ежегодно в ЕС се провеждат близо 300 000 хирургични интервенции по повод миома, от които 230 000 са свързани с отстраняване на органа (хистеректомия).", "date": "2019.01.29", "title": "В Столична община ще бъде дадено началото на първата съвместна информационна кампания за безплатни прегледи на жени с миома на матката"}
{"url": "http://www.focus-news.net/news/2019/01/29/2617346/sofiya-vazstanoveno-e-dvizhenieto-po-pat-i-1-sofiya-botevgrad-v-rayona-na-ankernata-stena-v-posoka-sofiya.html", "text": "Възстановено е движението по път I-1 София – Ботевград в района на анкерната стена в посока София. Това съобщиха от пресцентъра на  Агенция \"Пътна инфраструктура\" .", "date": "2019.01.29", "title": "София: Възстановено е движението по път I-1 София – Ботевград в района на анкерната стена в посока София"}
{"url": "http://www.focus-news.net/news/2019/01/29/2617349/aa-vremeto-za-kipar-izticha-zayavi-mustafa-akandzha.html", "text": "Времето за Кипърския проблем изтича, заяви лидерът на кипърските турци Мустафа Акънджъ, предава турската  Anadolu Agency . \r\n„Времето изтича бързо. Или успяваме да постигнем споразумение за това какво е възможно и разумно, или статуквото, с други думи, разделението, ще бъде постоянно“, се казва в изявление на Акънджъ, президент на Турската република Северен Кипър. \r\nАкънджъ подчерта, че обществата трябва да са наясно с неотложността на ситуацията. \r\nСтатутът на острова остава неразрешен въпреки поредицата от преговори през годините. \r\nАкънджъ каза, че никой не може да наложи модел на решение на Кипър самостоятелно, добавяйки: „Както казах много пъти, решение може да бъде оформено чрез здравия разум“. \r\nТой добави, че съдействието на трети страни като ООН и ЕС също е важно. \r\n„Подкрепата на Турция и Гърция в този процес е жизненоважна“, каза президентът. Превод и редакция : Калоян Пенков", "date": "2019.01.29", "title": "АА: Времето за Кипър изтича, заяви Мустафа Акънджъ"}
{"url": "http://www.focus-news.net/news/2019/01/29/2617351/pregled-na-osnovnite-temi-v-dobrudzhanskiya-pechat.html", "text": "„Задържаха две телефонни мулета“, съобщава на първа страница  вестник „Нова добруджанска трибуна“ . Това са двама мъже на 56 и на 31 години от село Крушари. Задържани са за серия от телефонни измами. От полицията съобщават и за множество кражби. Те са извършени в частни домове, търговско обекти и от отделни лица. Кметът Йордан Йорданов се е срещнал с д-р Гергана Райжекова от Центъра за творческо обучение, съобщава изданието. Поводът за срещата е участие на деца от Добрич в Международния космически лагер в турския град Измир. Вчера в Общинския младежки център се е провела информационна среща по повод конкурс за участие в лагера. Две пълни стипендии от 1250 долара ще бъдат връчени на ученици с добро владеене на английски език и високо оценено есе. За началото на мащабни ремонти в 3 училища и детска градина в Добрич съобщава всекидневникът. 2388 деца, техните преподаватели и непедагогически персонал ще се ползват от качествено нова образователна инфраструктура след приключване на ремонтите в Езикова гимназия, Природо-математическа (ПМГ), Основно училище „Христо Ботев“ и детска градина №32 „Зорница“. Дейностите започват през февруари, а вчера е направена първа символична копка в двора на ПМГ „Иван Вазов“. „Три двойки от Добрич с репродуктивни проблеми получиха финансиране от Общината за инвитро процедури“, съобщава изданието. Общо са кандидатствали пет двойки. За 2018 година Общината е предвидила 15 000 лв. за подпомагане на двойки. Индивидуалната сума е 3 000 лв. За двойките тази помощ е както финансова, така и морална. От спортната страница – младежите на „Добруджа“ до 19 години са спечелили бронзовите медали в турнира за купата на България. Срещите са се провели в Горна Оряховица, където домакините са триумфирали.", "date": "2019.01.29", "title": "Преглед на основните теми в добруджанския печат"}
{"url": "http://www.focus-news.net/news/2019/01/29/2617347/pregled-na-osnovnite-temi-v-starozagorskiya-pechat.html", "text": "“Телефонни измамници поставиха рекорд: за 25 дни прибраха 160 000 лв. в Старозагорско” е водещо заглавие във вестник  “Старозагорски новини“ . Своеобразен рекорд поставиха телефонни измамници на територията на ОД на МВР - Стара Загора, като само за 25 дни от началото на новата 2019 година успяха да приберат близо 160 000 лв. от жертвите си при общо 12 регистрирани жалби.  Последните два случая са от 24 и 25 януари, при които 87-годишен старозагорец е оставил чанта с 13 000 лв. до кош за смет, а 59-годишен метнал от терасата на апартамента си плик с 3 300 евро и 1 300 долара. И при двата инцидента хората са били вплетени в схемата на класическото \"МВР търси съдействие за залавянето на опасни престъпници\".  Ситуацията става все по-абсурдна, твърдят криминалистите от Града на липите, според които районът се е превърнал в истинска Мека за измамниците. По думите им само преди седмица, след като придобили оперативна информация, че 65-годишна старозагорка е на път да бъде излъгана, при нея отишъл полицай с униформа, за да я убеди да съдейства, но бил отпратен с думите: \"Ти си менте, аз се разбрах вече с истинските полицаи!\". Час по-късно жената се разделила с 10 000 лв. През периода няма заловен основен играч, в ареста са задържани само 2 мулета и то по сигнали от 2017 година, които след като сключиха споразумение с наблюдаващия прокурор, се разминаха с условни 18-месечни присъди. За края на февруари е насрочено още едно дело срещу 50-годишния силистренец Валентин Аурелов, който е замесен в серия от измами на територията на Ямбол, Стара Загора, Гълъбово и Средец. Мъжът е действал заедно с 15-годишната си дъщеря и за последно е бил спипан на 21 юли 2017 г. край Русе, след като десет дни по-рано му е била наложена мярка за неотклонение \"домашен арест\". По неизвестни причини обвинителният акт е вкаран в съда едва през януари 2019 г.  \r\n„Представят в Стара Загора програмата за безплатно образование в Русия”, пише още изданието. На 1 февруари (петък) от 17:30 ч. в Стара Загора, в залата на Регионална библиотека \"Захарий Княжески\" ще се проведе информационна среща на тема \"Представяне на програма за безплатно образование в Русия\". Организатор е Руският център в библиотеката със съдействието на Посолството на Руската федерация в България. В срещата ще участва Роберт Шестаков - съветник в посолството, представител на Министерството на образованието и науката на Руската федерация.  \r\nНачалото на кампанията за безплатно образование на чужди граждани в университетите на Русия е поставено с Постановление от 8 октомври 2013 г. на правителството на Руската федерация. Възможностите за обучение са по 650 специалности в над 500 висши училища в повече от 80 града в Русия. Програмата предлага бакалавърска степен, магистратура, специализация, аспирантура, докторантура, повишаване на квалификация, стаж по специалността. Ежегодната квота е в рамките на 15 хил. места, разпределени между повече от 160 държави. Квотата за България всяка година се увеличава. През 2013 г. тя е била 50 човека, а през 2018-а - 220 (при подадени 450 заявки). Досега по тази програма в руски университети се обучават или вече са завършили над 800 български граждани. Подборът на кандидатите се осъществява на два етапа, а самото кандидатстване е само в няколко стъпки, онлайн на RUSSIA.STUDY. Владеенето на руски език не е задължително, но е предимство при равни други условия.  \r\n“Вандали вилняха около \"Стария чинар\"”, отбелязва още всекидневникът.  \r\nЗа агресията явно няма почивен ден. Сигнал за вандали, вилнели около къта за отмора до \"Стария чинар\", е бил получен в неделя на Горещия телефон на Община Стара Загора. Екип на общинското звено \"Озеленяване и комунални дейности\" е извършил обход на района, за да констатира щетите. Масивната беседка и барбекюто, които са разположени в близост до дървото, са устояли на набезите, но от по-малките 3 съоръжения за почивка - с маси и пейки, само едно е останало цяло. В района са изпочупени и клони, като според общинската група е посегнато и на вековния чинар. Припомняме, че емблематичното за Стара Загора дърво е обявено за национална забележителност, а десетки природолюбиви старозагорци често се грижат за приветливостта на района, организирайки освежаване и почистване. Ден по-рано в социалните мрежи бяха публикувани снимки на счупени кошчета за отпадъци и в реновирания парк \"Аязмото\". През почивните дни са били получени и сигнали за счупени прозорци на общежитието на ПГ по строителство на ул. \"Мусала\", както и за изкъртена входна врата на ПГОХ \"Райна Княгиня\". Въобще, вандализъм с действие, за който почивен ден няма. Дали употребеният алкохол или дрога е причината за необуздани действия, вече е все едно. Налице е агресия,която руши направеното с труд и пари. За която в училищата трябва да започне да се говори на висок глас!", "date": "2019.01.29", "title": "Преглед на основните теми в старозагорския печат"}
{"url": "http://www.focus-news.net/news/2019/01/29/2617334/ria-novosti-kitay-schita-che-ochernyanetona-biznesa-na-huawei-v-sasht-e-politicheski-motivirano.html", "text": "Министерството на външните работи на Китай определи като политически мотивирани „очернянето“ и „нападките“ на САЩ към китайските компании, в това число и Huawei, предава  РИА Новости . \r\nГлавният прокурор на САЩ Матю Уитакър съобщи, че САЩ са предявили към Huawei и нейния финансов директор Мън Ванджоу допълнителни обвинения по 23 точки. \r\n„От известно време американската страна използва държавни ресурси, за да почерни и нанесе удари по китайските компании, опитвайки се да задуши законната дейност на компаниите. Зад тези действия има силни политически мотиви“, се посочва в публикувано изявление на говорителя на министерството Гън Шуан. \r\nМинистерството призова американската страна „да прекрати необоснования натиск върху китайските компании в САЩ, в това число и Huawei, и да се отнасят обективно към тях“. \r\nВ същото време, ведомството призова Канада да разгледа внимателно позицията на китайската страна, незабавно да освободи Мън Ванджоу и да гарантира спазването на правата й. \r\n„Китайската страна решително ще подкрепи интересите на китайските компании“, каза Гън Шуан. Превод и редакция : Калоян Пенков", "date": "2019.01.29", "title": "РИА Новости: Китай счита, че „очернянето“на бизнеса на Huawei в САЩ е политически мотивирано"}
{"url": "http://www.focus-news.net/news/2019/01/29/2617348/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2019.01.29", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/01/29/2617353/denyat-v-balgarskata-istoriya-za-29-yanuari.html", "text": "Завършването на първия препис на Паисиевата история от Софроний Врачански, освобождаването на град Смолян в Руско-турската война са част от събитията, с които се свързва дата 29 януари в българската история.  \r\nСофроний Врачански преписва на простонароден български език два часослова и дамаскин, съставя два сборника, прави преводи. Животът си описва в своята оригинална творба \"Житие и страдания грешнаго Софрония\" (написана около 1805 г. в Букурещ, днес се намира в Санкт Петербург), дълго време останала в ръкопис. Отпечатана е във в. \"Дунавски лебед\" през 1861 г.  (бр. 55-61, посмъртно). \r\nПрез 1878 г. в хода на Руско–турската освободителна война Двадесет и шеста дивизия, начело с генерал Делингсхаузен, влиза в Бургас. През този ден отрядът на ген. Струков овладява Чорлу (днешна Турция), части на Западния отряд освобождават Пашмакли (Смолян), а Източния отряд Ески Джумая (Търговище). Освободен е още Кюстендил, като в  боевете се включва четата на Ильо Марков. Междувременно в Одрин е проведен парад на гвардейските части.  \r\nВ хода на Първата световна война 23-ти  Шипченски полк овладява Елбасан и излиза на Адриатическо море. Двадесет и трети пехотен Шипченски полк е създаден с указ № Н/19.01.1889 г. на княз Фердинанд I. Той е образуван от 3-та и 4-та дружина на 12-ти пехотен Балкански полк. Знамената на тези дружини стават полковите знамена на новосъздадения 23-ти пехотен полк. През Балканските войни от 1912 - 1913 г. 23-ти пехотен Шипченски полк участва в обсадата и превземането на Одринската крепост на 12-13 март 1913 г.  \r\nДатата е официален празник на град Търговище и на град и на град Кюстендил .  \r\n2016 г.  \r\nПрезидентът Росен Плевнелиев се присъединява към петицията за изучаване на тоталитарните режими през ХХ век в учебниците по история, инициирана от народния представител Методи Андреев. Документът обединява четири досегашни подписки – на народни представители, на български евродепутати, както и две граждански инициативи и ще продължи да набира подкрепа под патронажа на държавния глава. \r\n2008 г.  \r\nПрезидентът Георги Първанова връчва на оперния певец, режисьор и педагог Павел Герджиков огърлие „Стара планина” „за особено значимите му заслуги за развитие на културата и музикалното изкуство. \r\n2008 г.  \r\nПрезидентът Георги Първанова връчва на художничката Калина Тасева орден „Стара планина” първа степен „за особено големите ѝ заслуги в областта на културата и изкуството“ \r\n2008 г.  \r\nПрезидентът Георги Първанов връчва на Елена Божкова орден „Стара планина” втора степен „за заслуги в областта на културата и читалищното дело“. \r\n1998 г.  \r\nПарламентарната група на демократичната левица (ПГДЛ) внася вот на недоверие срещу кабинета на Иван Костов. Причината е неодобрение на  здравната  политика на управляващите. Вотът е отхвърлен. \r\n1990 г.  \r\nБившият държавен глава на България Тодор Живков е арестуван в обвинение за насилствена смяна на имената на българските турци и принуждаване към изселване. \r\nСлед 1990 г. Главна прокуратура започва срещу него 5 дела. През 1990 г. е образувано дело за насилствената смяна на имената на българските турци и принудителното им изселване от 1984 г. до 1989 г. До 1998 г. Върховният съд връща делото 4 пъти за доразследване във Военна прокуратура.  През 1990 г. е обвинен за превишаване на правата в качеството си на държавен глава на НРБ за периода от 1962 г. до 1989 г. На 18 януари 1990 г. e издадена заповед за арестуването на Живков. През юли 1990 г. мярката за неотклонение е заменена с домашен арест. На 25 февруари 1991 г. започва процес заради незаконно раздаване на апартаменти, коли и представителни пари от УБО. На 4 септември 1992 г. Върховният съд го признава за виновен и го осъжда на 7 години лишаване от свобода и да върне на държавата 7 млн. лева. През януари 1994 г. присъдата е потвърдена. На 9 февруари 1996 г. общото събрание на наказателните колегии отменя присъдата му. На 8 юни 1993 г. е образувано делото за т. нар. “Лагери на смъртта”. Привлечен като обвиняем и по делото за отпускане на несъбираеми кредити и помощи на развиващи се държави и комунистически партии, с което е ощетил държавния бюджет. Обвинен и по т. нар. дело “Фонд Москва” за подпомагане на международното комунистическо движение. След смъртта му всички обвинения срещу него отпадат. Тодор Живков умира на 5 август 1998 г. \r\n1960 г.  \r\nОбщественото осигуряване по законодателен път е прехвърлено в прерогативите на Българските професионални съюзи. \r\n1946 г.  \r\nВ София е основано Общество на свободните писатели извън Съюза на българските писатели. То съществува до 1950 г. \r\n1916 г.   \r\nВ хода на Първата световна война двадесет и 3-ти Шипченски полк овладява Елбасан и излиза на Адриатическо море. \r\nДвадесет и трети пехотен Шипченски полк е създаден с указ № Н/19.01.1889 г. на княз Фердинанд I. Той е образуван от 3-та и 4-та дружина на 12-ти пехотен Балкански полк. Знамената на тези дружини стават полковите знамена на новосъздадения 23-ти пехотен полк. През Балканските войни от 1912 - 1913 г. 23-ти пехотен Шипченски полк участва в обсадата и превземането на Одринската крепост на 12-13 март 1913 г. \r\n1889 г.  \r\nИзбира се първият ректор на Висшето педагогическо училище в София, днешният Софийски университет. За позицията кандидати са Любомир Милетич, Иван Георгов, Никола Михайловски, Йосиф Ковачев, Станимир Станмиров и Иван Данев. При второто гласуване, в присъствието на пратеника на Министерство на просветата Иван Шишманов, е избран Александър Теодоров – Балан.  \r\nАлександър Теодоров-Балан е езиковед, литературен историк и библиограф, академик. Той е роден в с. Ку-Бей, Бесарабия. Завършва славянска филология с докторат в Прага. През 1884 г. се установява в София и четири години работи в Министерството на народното просвещение. След това става преподавател по славянска етнография, диалектология и история на българския език във Висшето педагогическо училище (днешния СУ \"Св. Климент Охридски\"). От 1893 г. е професор и ръководител на катедрата по българска и славянска литература и катедрата по българска литература. Няколко пъти е ректор на СУ \"Св. Климент Охридски\" (1889 г., 1896–1897 г., 1902–1903 г.) и декан на Историко-филологическия факултет (1899–1900 г., 1904–1905 г.). В края на ХIХ и началото на ХХ в. Балан е главен деловодител и деловодител на Българското книжовно дружество (днес БАН). От 1907 г. до 1910 г. е главен секретар на Българската екзархия. Александър Теодоров-Балан е един от създателите на българското туристическо движение, дългогодишен председател на Българското туристическо дружество и редактор на сп. \"Български турист\". Основно място в научните му занимания заемат изследванията, посветени на граматическия строеж на българския език, особеностите на българската звукова система, борбата с чуждиците, обогатяването на езика с народни думи и др. На тази проблематика са посветени трудовете му: \"Българска граматика\", \"Нова българска граматика за всякого\", \"Борба за съвременен правопис (1921–1923 г.)\" и др. Публикува изследвания и в областта на литературната история – \"Паисий Хилендарски. История славянобългарская 1762\", \"Софроний Врачански\", \"Кирил и Методий\" и др. \r\n1878 г.  \r\nВ хода на Руско–турската освободителна война Двадесет и шеста дивизия, начело с генерал Делингсхаузен, влиза в Бургас. През този ден отрядът на ген. Струков овладява Чорлу (днешна Турция), части на Западния отряд освобождават Пашмакли (Смолян), а Източния отряд Ески Джумая (Търговище). Освободен е още Кюстендил, като в  боевете се включва четата на Ильо Марков. Междувременно в Одрин е проведен парад на гвардейските части. \r\n1765 г.  \r\nСофроний Врачански завършва в Котел първия препис на Паисиевата история.  \r\nСофроний Врачански (поп Стойко Владиславов) е деец на Българското възраждане, книжовник, учител, църковен деец. Роден е в Котел през 1739 г. Софроний Врачански  е пръв ученик и последовател на Паисий Хилендарски. Той разпространява българското книжно учение, произнася църковни проповеди на български език. Той преписва на простонароден български език два часослова и дамаскин, съставя два сборника, прави преводи. Животът си описва в своята оригинална творба \"Житие и страдания грешнаго Софрония\" (написана около 1805 г. в Букурещ, днес се намира в Санкт Петербург), дълго време останала в ръкопис. Отпечатана е във в. \"Дунавски лебед\" през 1861 г.  (бр. 55-61, посмъртно). На тази дата са родени: \r\n1939 г.  \r\nРоден е Георги Любенов Минчев - български композитор. През 1963 г. завършва Музикалната академия, специалност “Композиция” при проф. М. Големинов. От 1968 г. до 1970 г. специализира при Р. Шчедрин в Москва. През 1972 г. получава стипендията за музика на ЮНЕСКО и учи в САЩ, Англия и Франция. От 1963 г. работи в БНР. В периода 1987-1988 г. е Генерален директор на “Балкантон”; заместник-председател и главен секретар на СБК. Главен художествен ръководител е в БНР. Носител е на редица международни награди. През 1979 г. неговият “Концерт за пиано” е селекциониран за международната награда на критиката в САЩ, а през 1981 г. заема I място сред произведенията, препоръчани от Международната трибуна на композитора. През 1989 г. Георги Минчев е удостоен със званието “Почетен сенатор на Академията”, присъдена му от Международната академия “Медичи”, Флоренция, носител е на наградата “Лоренцо Великолепния”. Негови творби са изпълнявани във Франция, Русия, Холандия, Полша, Австралия, Гърция, Куба, Австрия. Творби: оратория “Старобългарски хроники”, “Три поеми за мецосопран и симфоничен оркестър”, “Концертна музика за оркестър”, “Концерт за пиано и оркестър”, “Фаренхайт 451”, балет по Р. Бредбъри, “SentiMetal”, концерт за виолончело и оркестър, “Интермецо и акварели” за две флейти, чембало и струнни, “Фрески”, вокален цикъл за сопран, пиано и камбани, концерт Breve I за десет духови инструмента, концерт Breve II “ContempoRetro” за духов квинтет и др. \r\n1900 г.  \r\nРоден е Александър Христов Занков - художник и скулптор. Той е роден в София на 29 януари 1900 година, в семейството на Христо Занков. Брат е на революционера Георги Занков. Завършва Трета мъжка гимназия в София. От една паралелка е с художника Александър Жендов. След завършване на гимназия споделя със семейството си, че е решил да се занимава с изучаване на скулптура. Баща му е бил твърдо против, защото смятал това за несериозна професия. Въпреки това младият Александър заминал за Италия с малко пари. Там следвал и работил за да се издържа. Следва в Художествената академия във Флоренция при Либерто Андрести. В Рим се запознава с руската балетмайсторка, родена в Киев, Анна Воробьова (1898 – 1985) и там през 1926 година сключват брак. Имат двама сина: Огнян Занков (професор д.п.н.) и Орлин. През 1927 година завършва Художествената академия в Рим при проф. Е. Лупи. През 1929 година специализира в Париж при проф. Антоан Бурдел (ученик на Роден). През 1934 година се завръща в България. \r\nАлександър Занков участва в много общохудожествени изложби и в много конкурси за паметници. Работи в областта на монументално-декоративната скулптура и композиция. През 1939 година създава „Паметник на освободителите“ в Кърджали. През 1941 година участва в пластичното оформление на Военната академия в София, моделира каменните фигури за фасадата на сградата. След 9 септември 1944 г. участва в осъществяването на временната монументална украса на София и на статуята на „Републиката“ през 1946 година. През същата година прави бронзова фигура на българския войник пред Военното гробище в София, орнаменталната пластика на салоните на Театъра на народната армия в София и на Културния дом на профсъюзите „Георги Димитров“ (днес Син сити) през 1948 година, а в колектив печели конкурса и строи Паметник на съветската армия в Шумен. Негов е страничният релеф на Паметника на съветската армия в Пловдив от 1957 година, Паметник на Иван Вазов, София от 1956 година, Паметника на загиналите руски войни, връх Етрополска Баба. През 1960 година в София осъществява първата си самостоятелна изложба. През 1967 година на пътя между Пазарджик и Пещера създава паметник на Алеко Константинов. Негови творби се намират в художествени галерии и музеи в страната и чужбина, като София, Казанлък, Москва и други, а също и в много обществени сгради и паркове в страната. \r\nУмра в София на 27 юни 1982 година. \r\n1893 г.  \r\nРодена е Милка Иванова Ламбрева е българска драматична актриса. Около 1909–1910 година учи актьорско майсторство в Париж при Силвен и Муне-Сюли.  През 1911 година Ламбрева постъпва в трупата на Народния театър, където дебютира на 17 декември с ролята на Симона от „Бялата женитба“ на Жул Льометър. В ролята на Мария Луиза в „Орлето“ от Едмон Ростан, 1934 г.  \r\nЗа 30-годишната си сценична дейност, до 1942 година, Ламбрева се превъплъщава в множество предимно класически образи, като Офелия („Хамлет“ от Шекспир), Бианка („Укротяване на опърничавата“ от Шекспир), Джесика („Венецианският търговец“ от Шекспир), Мариана и Елмира („Тартюф“ от Молиер), Анжелика („Жорж Данден“ от Молиер), Доримена („Благородникът“ от Молиер), Елисавета Андреевна („Живият труп“ от Толстой), Баронеса Щрал („Маскарад“ от Лермонтов), Наталия Димитриевна („От ума си тегли“ от Грибоедов), Огудалова („Без зестра“ от Островски), Паула Танкери („Втора жена“ от А. Уинч),Кейт Трент („Да бъдеш баща не е лесно“ от Карпентиер), Кора Петри („Перлите“ от Бруно Франк). Умира на 50-годишна възраст на 30 януари 1943 г.  На тази дата умират:   \r\n1989 г.   \r\nУмира Симеон Стефанов Султанов - български литературен критик и литературен историк. Роден е на 1 юни 1927 г. в Сливен. Завършва философия в СУ “Св. Климент Охридски”. Работи като завеждащ “Художествена самодейност” в главния щаб на младежката строителна бригада “Георги Димитров” и редактор-уредник на сп. “Бригадирска естрада” (1947 г.), член на редакционната колегия  на сп. “Младеж” (1948-1949 г.), в културния отдел на в. “Народна младеж” (1950 г.), в издателство “Народна младеж” (1952-1956 г.). Директор е на издателство “Български писател” (1968-1989 г.). Член е на редакционната колегия на поредицата “Български критици”. За пръв път печата през 1944 г. във в. “Заря”. Литературните му интереси са насочени предимно към творчеството на Й. Йовков, Св. Минков, А. Каралийчев, Г. Райчев и др. Съчинения: “Ангел Каралийчев” (литературно-исторически очерк, 1958 г.), “Четирима белетристи (Г. П. Стаматов, Г. Райчев, А. Каралийчев, И. Волен)” (1960 г.), “Литературни очерци” (1964 г.), “Йовков и неговият свят” (1971 г.), “Насаме със Светослав Минков” (1972 г.), “Незавършени разговори” (1976 г.), съставител и редактор е на “Есета, статии, студии, рецензии” от Ив. Мешеков и др. \r\n1982 г. \r\nУмира Цветан Константинов Ангелов - български детски писател. Член на БКП от 1944 г. Член е на Съюза на българските писатели. Издава под псевдонимите Кактус, Камен Ралев, Скорпион, Танчо Тантилов, Алексей Туманов. Написал около 70 книги с разкази, повести и стихове за деца и юноши. Много от тях са преведи на немски, руски, румънски, украински и други езици. Автор е на текста на обичаната от поколения българи детска песничка „Тихо се сипе първият сняг“. \r\n1898 г. \r\nУмира Христо Иванов Крачулов (Големия, Книговезеца, Ловчалията, Войводата) - революционер, близък другар на Васил Левски, участник в двете Български легии в Белград, деен член на Търновския частен революционен комитет и Вътрешната революционна организация (ВРО), участник в Априлското въстание (1876), Руско-турската война (1877-1878) и Сръбско-българската война (1885). Христо Иванов е роден на 14 септември 1840 г. в село Къкрина, Ловешко. Христо учи в Горнокрайското взаимно училище „Свети Апостоли“ при учителите Петко Славейков и Манол Лазаров. През 1860 г. емигрира в Сърбия. Тук се запознава с Георги Раковски и Васил Левски. Работи в книговезниците „Волф“ и „Караджич“ и в „Сръбската правителствена книговезница“. Постъпва в Първата българска легия (1862), където преминава начално военно обучение. Участва в битките за Белградската крепост при Варош капия, Сава капия, Делийската чешма и Байраклъ джамия. \r\nСлед разтурянето на Легията се завръща в България и се установява в Пловдив, където работи кат окниговезец. Активно участва в борбата за Българска православна църква. Урежда си документи за емиграция в Америка. С кораб пътува по маршрута Цариград - Сицилия - Генуа - Марсилия. Поради изчерпване на парите отпътува за Порт Саид (Египет) и работи на строежа на Суецкия канал. Завръща се в Сърбия и на 12 октомври 1867 г. постъпва във Втората българска легия. От 1862 г. активно сътрудничи на Васил Левски и се ангажира със създаването на Вътрешната революционна организация (ВРО). Заселва се във Велико Търново и още през 1870 г. създава Търновския частен революционен комитет, на който е председател, а по-късно подпредседател. Във ВРО е началник на Тайната полиция и Тайната поща, като неуморно организира тяхната мрежа и дейност. Подчинен е пряко на Васил Левски. След смъртта на Левски продължава революционната си дейност. Участва в част от заседанията на Гюргевския революционен комитет. Помощник е на Стефан Стамболов в Първи търновски революционен окръг за Ловеч, Троян, Ново село и Севлиево. Участва в битки по време на Априлското въстание при с. Ново село, Дебневския боаз и връх Марагидик. След поражението на въстанието се укрива в Ловеч в скривалището на доведения си брат Никола Цвятков чак до началото на м. юли 1877 г. Успява да напусне Ловеч и се присъединява към Руската армия. С отряда на полковник Алексей Жеребков се сражава при първото освобождение на Ловеч. Участва в защитата на града при настъплението на Рифат паша, но не успява да го напусне при възстановяването на турската власт. Отново се укрива, този път в скривалището на Величка Хашнова. След второто освобождение на Ловеч създава българска доброволческа чета за разузнаване и прочистване на района от скитащи турски войници, башибозук и черкези. Съдейства на генерал-лейтенант Йосиф Гурко при освобождението на Етрополе, Ботевград, София и Пловдив. След Освобождението участва в създаването на Комитетите „Единство“. Работи като иконом в стопанството „Образцов чифлик Русе“ (1880-1881). Възстановява книговезката си работилница. Продава книги и ученически пособия. Формира Търновска доброволческа чета „Раковски-Левски“ от 500 човека и е неин войвода по време на Сръбско-българската война (1885). Деен член на Народно-либералната партия (стамболовисти). Народен представител от Ловеч в VI-о Обикновено народно събрание (1890-1893). Оставя ценни „Спомени“ за революционните борби.  \r\nПрез 1984 г. на ул. „Гурко“ във Велико Търново е открит бронзов паметник в цял ръст на Христо Иванов-Големия. Скулптор на паметника е Георги Върлинков, а архитект Косьо Антонов. Улици в Ловеч и София носят неговото име. През 2011 г. негов барелеф е поставен на Къкринското ханче. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.01.29", "title": "Денят в българската история за 29 януари"}
{"url": "http://www.focus-news.net/news/2019/01/29/2617355/sport-dominik-tiym-se-otkaza-ot-uchastie-na-turnira-v-kordoba.html", "text": "Доминик Тийм се отказа от участие на турнира в Кордоба, който ще се проведе следващата седмица. На негово място в основната схема ще бъде включен Педро Соуса. \r\nСветовният номер осем получи контузия в срещата си от втория кръг на Откритото първенство по тенис на Австралия и все още не се е възстановил напълно.  \r\nАвстриецът ще пропусне и мачовете за Купа „Дейвис“ срещу Чили, планирани за 1-ви и 2-ри февруари. След почивката тенисистът ще поднови тренировките и се надява да се завърне за надпреварата в Буенос Айрес.", "date": "2019.01.29", "title": "Спорт: Доминик Тийм се отказа от участие на турнира в Кордоба"}
{"url": "http://www.focus-news.net/news/2019/01/29/2617356/sofiya-stolichna-obshtina-shte-dari-knigi-na-biblioteki-uchilishta-i-sotsialni-zavedeniya.html", "text": "От 11.00 часа в Столична община (ул. „Московска“ 33)  доц. д-р Тодор Чобанов, зам.-кмет на Столична община, ще връчи дарение от книги на библиотеки на столични училища, на Столична библиотека и филиалите ѝ, на библиотеката към Дом на културата „Искър“, на Центрове за настаняване от семеен тип за деца и на Дома за ветерани на културата и изкуствата в София. Това съобщиха от  пресцентъра на Столична община.   \r\nСтолична община предоставя общо над 2 500 броя от 200 заглавия с детска и юношеска литература, творби на български и световни класици, енциклопедии, речници, народни приказки и др., издадени от издателствата „Захарий Стоянов”, „Дамян Яков”, „Изток-Запад“, „ПАН“, „Жанет 45” и др. Подбрани са и книги, посветени на владетели, държавници, национални герои, просветители и духовни строители на отечеството. Библиотеките ще получат и книги, финансирани от Столична програма „Култура“ на Столична община.  \r\nИнициативата на Столична община е инвестиция в развитието на децата, която има за цел да насърчи четенето сред учениците.", "date": "2019.01.29", "title": "София: Столична община ще дари книги на библиотеки, училища и социални заведения"}
{"url": "http://www.focus-news.net/news/2019/01/29/2617354/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-yanuari.html", "text": "„Софийска вода” временно ще прекъсне водоснабдяването в някои части на столицата на 29 януари. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Нишава“ в жк. „Стрелбище“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Кестенова гора“ от ул. „Хайдушка гора“ до ул. „Нишава“; ул. „Нишава“ от ул. „Твърдишки проход“ до ул. „Кестенова гора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Нишава“ ъгъла с ул. „Кестенова гора“. \r\nВъв връзка с монтаж на пожарен хидрант и спирателен кран на ул. „Захари Круша“ в кв. „Крива река“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Захари Круша“ от ул. „Добрила“ до ул. „Яков Крайков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Круша“ при бл. 15Б. \r\nВъв връзка с изграждане на полимерна шахта и монтаж на водомерен възел на ул. „Хан Омуртаг“ в жк. „Яворов“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Хан Омуртаг“ от ул. „Бойчо войвода“ до бул. „Михай Еминеску“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Омуртаг“ №80.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.01.29", "title": "„Софийска вода” временно ще прекъсне водоснабдяването в някои части на столицата на 29 януари"}
{"url": "http://www.focus-news.net/news/2019/01/29/2617357/varna-hilyadi-domakinstva-shte-ostanat-bez-voda-za-blizo-15-chasa-zaradi-rekonstruktsiya-na-vodoprovod.html", "text": "Хиляди домакинства във Варна ще бъдат без вода за около 15 часа във вторник заради реконструкция на водопровод. Това съобщиха за  Радио „Фокус“ – Варна  от водното дружество в града. Поради реконструкция на бул. „Васил Левски“ и изграждане на връзки от фирмата изпълнител на проекта на 29 януари (вторник) хиляди абонати във Варна ще бъдат с нарушено водоподаване от 9.00 до около 00.00 часа. По информация на водното дружество засегнати ще са домакинствата в района около ХЕИ, по ул. „Кирил Шиваров. С прекъснато водоподаване ще бъдат и абонатите в карето между улиците „Отец Паисий“, „Прилеп“, „Кестен“, „Струга“ и бул. „Сливница“. Засегнати от реконструкцията ще са високите блокове около заведението за бързо хранене на бул. „Владислав Варненчик“. През следващото денонощие на 30 януари – сряда (от 00.00 часа до около 24.00 часа), в района са възможни смущения във водоподаването, съобщават още от водното дружество. \r\nБояна АТАНАСОВА", "date": "2019.01.29", "title": "Варна: Хиляди домакинства ще останат без вода за близо 15 часа заради реконструкция на водопровод"}
{"url": "http://www.focus-news.net/news/2019/01/29/2617359/shumen-varbishki-prohod-e-zatvoren-za-vsichki-patni-prevozni-sredstva.html", "text": "С нормална интензивност е движението по пътищата в област Шумен, предаде  репортер на Радио „Фокус“- Шумен . Настилките са преобладаващо сухи, обработени по по усойните места. Времето е с променлива облачност, температурата на въздуха е от минус 3 до 1 градуса. Движението се извършва при зимни условия. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.29", "title": "Шумен: Върбишки проход е затворен за всички пътни превозни средства"}
{"url": "http://www.focus-news.net/news/2019/01/29/2617350/gripna-epidemiya-e-v-sila-za-23-oblasti-na-stranata.html", "text": "От днес РЗИ-Монтана също обявява грипна епидемия на територията на областта. Учебните занятия в училищата се преустановяват до 4 февруари 2019 г. До второ нареждане в областта се преустановяват и детските и женските консултации, свижданията в лечебните заведения за болнична помощ, плановите операции и провеждането на профилактични имунизации.  \r\nОт понеделник в област Враца също е в сила грипна епидемия, а срокът на противоепидемичните мерки бе удължен на територията на областите Хасково и Ямбол.  \r\nТака областите, в които е в сила грипна епидемия към момента стават 23. Това са: Благоевград, Бургас, Варна, Велико Търново, Видин, Враца, Добрич, Кърджали, Кюстендил, Монтана, Пазарджик, Плевен, Пловдив, Разград, Русе, Сливен, Смолян, Софийска област, София-град, Стара Загора, Хасково, Шумен и Ямбол. В област Ловеч грипна епидемия е обявена само на територията на община Луковит. Учебни занятие не се провеждат в 1370 училища в страната.", "date": "2019.01.29", "title": "Грипна епидемия е в сила за 23 области на страната"}
{"url": "http://www.focus-news.net/news/2019/01/29/2617358/denyat-29-yanuari-v-svetovnata-istoriya.html", "text": "Използването на фразата „Оста на злото“ от американския президент Джорд Буш в новата световна история е сред политическите събития, с които се свързва датата 29 януари. През 2002 г. в своето годишно обръщение към Конгреса на САЩ, за да опише правителствата, които обвинява в спонсориране на тероризма и опити за набавяне на оръжия за масово унищожение, Джордж Уокър Буш за пръв път използва израза „Оста на злото“ и назовава Ирак, Иран и Северна Корея. \r\nНа тази дата през 1845 г. във вестник New York Evening Mirror е публикувана най-известната творба на на Едгар Алън По - поемата“Гарванът”.  \r\nПрез ХVII в далечната 1635 г. по инициатива на кардинал А. Ж. Ришельо е основана Френската Академия. През 1793 г. е разтурена от Конвента. През 1803 г. отново е възстановена и влиза в състава на Френския институт. През ХVII в. Академията се стреми да влияе върху развитието на литературата, а след ХVIII в. става по-скоро почетно, отколкото активно функциониращо учреждение. За дейността й са характерни традиционализмът и консерватизмът. Академията е научно учреждение, чиято цел е изучаването на езика и литературата, формирането на езиковите и литературните норми \r\n2018 г. \r\nПарламентът на Румъния потвърждава, че Виорика Дънчила е първата жена премиер на страната в историята. Кабинетът на Дънчила събира 282 гласа подкрепа срещу 136 \"против\" при необходими повече от 233 гласа. Това е трето правителство на чело на Румъния в рамките на една година. \r\n2018 г. \r\nЗаместник-директорът на ФБР Андрю Маккейб подава оставка. Тръмп публично упреква своя министър на правосъдието Джеф Сешънс, че не е уволнил Маккейб, когато той е изпълняващ длъжността директор на ФБР. \r\n2018 г.  \r\nAвтобус се спуска в река Бхайраб, след като пада от мост в Западна Бенгалия, Индия. Най-малко 36 души загиват. Късната реакция на спасителите води до насилие между местните жители и полицията.  \r\n2017 г.  \r\nНад 90 000 души маршируват през румънската столица Букурещ и други градове срещу правителствено предложение за помилване на хиляди затворници. \r\n2014 г.  \r\nБогуслав Соботка встъпва официално на длъжността министър-председател на Чехия (11-тия). \r\n2014 г.  \r\nПрезидентът на Сърбия Томислав Николич разпуска парламента и назначава дата за нови парламентарни избори. \r\n2013 г.  \r\nСенатът на САЩ утвърждава избирането на Джон Кери за държавен секретар на САЩ. \r\n2006 г.  \r\nСабах IV ал-Ахмад ал-Джабер ал-Сабах полага клетва като емир на Кувейт лед потвърждение на избора му от парламента на Кувейт. Той е четвъртият син на шейх Ахмад Ал-Джабер Ал-Сабах, бивш емир на Кувейт Също така е глава на управляващата фамилия Ал-Сабах. \r\n2002 г.  \r\nВ своето годишно обръщение към Конгреса на САЩ за да опише правителствата, които обвинява в спонсориране на тероризма и опити за набавяне на оръжия за масово унищожение Джордж Уокър Буш за пръв път използва израза „Оста на злото“. В своята реч Буш назовава Ирак, Иран и Северна Корея. \r\n2001 г.  \r\nАриел Шарон почели изборите за министър-председател на Израел. Шарон успява да победи досегашнния премиер на страната Ехуд Барак. \r\n2000 г.  \r\nАмериканката Синтия Джей печели 35 млн. долара на “еднорък бандит” в казино в Лас Вегас. До този момент това е най-голямата печалба от игрален автомат в света. \r\n1985 г.  \r\nОксфордският  университет отказва да присъди титлата “Почетен доктор” на Маргарет Тачър и след две години кандидатурата й е отхвърлена. \r\nМаргарет Тачър е Премиер-министър на Великобритания в периода (1979-1983); (1983-1987); (1987-1990) година. Депутат е в камарата на общините от 1959 г. Министър на образованието и науката в периода (1970 –1974) година в кабинета на Хийт. \r\n1980 г.  \r\nИслямската конференция призовава СССР да изтегли войските си от Афганистан. Афганистан е държава, разположена в Централна Азия и има площ от 652 225 кв. км. Населението на страната е 25 милиона и се състои от 19 етнически групи, почти всяка със собствен език и култура. Ислямът е официалната религия - 80% от населението са сунити, 20% - шиити. \r\n1978 г.  \r\nШвеция за първи път въвежда ограничения за производството на аерозоли, поради пагубното им влияние върху озоновия слой. Озоновият слой е открит през 1913 г. от френските учени Шарл Фабри и Анри Бюсон. Свойствата му са подробно изучени от британският метеоролог Гордън Добсън, който разработва прост спектрофотометър, позволяващ измерването от земята на озона в стратосферата. Между 1928 г. и 1958 г. Добсън изгражда световна мрежа от станции за наблюдаване на нивото на озона, която продължава да работи и до днес. Единицата \"Добсън\", използвана за измерване на количеството на озона във вертикална колона, е наречена в негова чест. \r\n1967 г.  \r\nПапа Павел VI,  за първи път в историята на папството,  провежда среща с комунистически дейци. \r\nПапа Павел VI  (Джовани Батиста Монтини) е папа от 1963 г. до 1978 г. Произхожда от семейство на виден католически деятел. Завършва лицей през 1916 г.и семинария през 1920 г., след което продължава образованието си в университет. През 1923-1954 г. е на дипломатическа служба във Ватикана. Архиепископ на Милано в периода 1954-1958 г., кардинал от 1958 г. Избран е за папа на 21 юни 1963 г. Провежда сесии на Вселенския събор (1963-1965 г.). През 1964 г. пътува до Палестина, Индия, САЩ, Филипините, Австралия и др. През 1973 г. разширява кардиналската колегия до 147 човека. Започва реформиране на Римската курия (апостолическата конституция \"Регимини еклезие универсе\", 1967 г.). Създава енцикликите \"Еклезиам суам\" (1964 г.), \"Популорум прогрессио\" (1967 г.), \"Хумане вите\" (1968 г.), апостолическото послание \"Октогезима адвениенс\" (1971 г.). \r\n1960 г.  \r\nЛекари от Вашингтонския университет показват първия изкуствен бъбрек. \r\n1949 г.  \r\nАнглия признава Израел за независима държава. \r\nСъгласно решението на Общото събрание на ООН от 29 ноември 1947 г. намиращата се под мандата на Великобритания Палестина е обявена за независима. Нейната територия е разделена на две самостоятелни държави - арабска и еврейска. На 14 май 1948 г. е провъзгласена независимата държава Израел. Министър-председател е Д. Бен Гурион. През 1956 г. участва във войната по време на Суецката криза. По време на т. нар. Шестдневна война Израел извършва агресия срещу Египет, Сирия и Йордания. Окупира Синайския полуотров, западния бряг на р. Йордан, ивицата Газа, Източен Йерусалим и Голанските възвишения. Отказва да изпълни резолюцията на Съвета за сигурност на ООН за политическо решаване на Близкоизточния въпрос. През 1979 г. в Кемп Дейвид, САЩ, са подписани три споразумения между Израел и Египет под егидата на САЩ. Израел изтегля войските си от Синай (1982 г.). Следва нова агресия срещу Ливан (1982 г.). Една четвърт от територията на Ливан е окупирана. Сключената коалиция (1984 г.) между политическия блок \"Маарах\" и блока \"Ликуд\" за национално единство през 1990 г. се разпада. През 1995 г. министър-председателят  И. Рабин е убит. Изборите за Кнесет (парламент) през 1996 г. са спечелени от \"Ликуд\". Съставено е правителство начело с Б. Нетаняху. От 2001 г. министър-председател е А. Шарон. На 4 януари 2006 г. Шарон получава масивен мозъчен кръвоизлив, обявен е за „временно неспособен да изпълнява пълномощията си“ и Ехуд Олмерт, заместник-министър-председател, е официално обявен за действащ министър-председател на Израел. През март Ехуд Олмерт официално e избран на поста премиер. \r\n1942 г.  \r\nПо време на Втората световна война Англия, СССР и Иран сключват военен съюз против Германия \r\n1929 г.  \r\nАмериканската компания “Дженерал Мотърс” закупува немската “Опел”. \r\nДженеръл Мотърс е една от най-големите компании в света, производители на моторни превозни средства. Компанията е основана през 1908 г. Днес в Дженеръл Мотърс работят около 327 000 души в целия свят. Седалището е в Детройт. Леките автомобили и камионите на компанията се произвеждат в тридесет и три държави. През 2005 г. Дженеръл мотърс е продала общо 9,17 млн. моторни превозни средства в целия свят от всичките марки, които притежава: Буик, Кадилак, Шевролет, Джи Ем Си, Деу, Холдън, Хъмър, Опел, Понтиак, Сааб, Сатурн и Воксхол. \r\nДженеръл Мотърс поддържа различни взаимоотношения (продуктови, за доставки, технологични и др.) с японските производители на автомобили Сузуки Мотор Корпорейшън, Исузу Мотърс и Тойота Мотър Корпорейшън, с германските Даймлер Крайслер и БМВ.  \r\nКомпанията участва и в смесени предприятия с Тойота, Сузуки, Шанхай Аутомотив Индъстри Корпорейшън - Китай, АВТОВАЗ и Рено. \r\n1929 г.  \r\nВ американския град Нешвил е създадена първата в света школа за тренировка на кучета-водачи. \r\n1926 г.  \r\nВ съветските  учебни заведения е въведена  задължителната военна подготовка. \r\n1921 г.  \r\nНа Парижката конференция е взето решение, според което Германия се задължава да изплати репарации на победителите, с които да ги компенсира за щетите, които им е нанесла по време на войната. В договора обаче сумата не е определена. Първоначално победителите искат 269 милиарда златни марки, но Германия отказва. Едва през 1922 г. се определя сумата от 132 милиарда златни марки, от които Франция ще получи 52%, Англия - 26%, а останалите държави - общо 22%. \r\n1920 г.  \r\nВ Съветска Русия е въведена всеобща трудова повинност. \r\n1916 г.  \r\nОсъществен е първият боен полет на дирижабъл над Париж. \r\n1899 г.  \r\nВ Болшой театър се състои премиерата на  балета “Спящата  красавица” от Чайковски. Пьотър Чайковски е руски композитор, професор. Роден е през  1840 г. във Воткинск. Учи право в Петербург, след това в консерваторията при видния руски композитор и пианист А. Рубинщайн. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония: “Зимни мечти”. Скоро изоставя педагогическата дейност и се отдава на творчество; завършва оперите “Войвода”и “Ундина”. През 70-те години създава много произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър (1874 г.), операта “Ковачът Вакула”, която по-късно преработва като “Черевички”, както и първия си балет “Лебедово езеро” (1876 г.). През 1877 г. и 1878 г. се появяват 2 от най-значителните и най-често изпълнявани негови произведения - Симфония ¹4 и операта “Евгений Онегин”. Оттук започва световната слава на Чайковски. Той прави големи концертни обиколки в целия свят. Произведенията му звучат на концертните подиуми на най-големите музикални центрове. Последните 10 години от живота на композитора са свързани с най-високите постижения в творческата му дейност: Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други. \r\nПьотър Чайковски умира през 1893 г. в  Санкт Петербург. \r\n1896 г.  \r\nАмериканският физик Емил Грубе за първи път в света използва радиоактивно облъчване за лечение на рак. \r\n1886 г.  \r\nВ Карлсруе Карл Бенц патентова първия  автомобил триколка с бензинов двигател. \r\n1861 г.   \r\nКанзас става  34-ят щат на САЩ. Заема равнината по десния бряг на р. Мисисипи. Площта и е 212 780 кв. км. Население - 2 450 000 жители. Административен център - Топика. \r\n1856 г.  \r\nКралицата на Англия - Виктория  учредява  най-високата военна награда на страната ”Кръст Виктория”.  \r\nВиктория I е  коронясана през 1837 г. Възкачва се на престола след смъртта на чичо си Уилям IV, който няма наследници. На трона е 64 години, до 1901 г. При нейното царуване Англия и Франция се сближават; Англия взема участие в Кримската война, въстанията в Индия са усмирени и Виктория става императрица на Индия. През 1840 г. се омъжва за немския принц Алберт Сакс-Кобург-Готски, от чиято фамилия е и българският княз Фердинанд I. \r\n1845 г.  \r\nВъв вестник New York Evening Mirror е публикувана най-известната творба на на Едгар Алън По - поемата“Гарванът”.  \r\nЕдгар Алън По е американски писател, поет и критик.. Между 1828 г. и 1845 г. издава 4 тома със стихове: \"Тамерлан и други стихотворения\" (1827 г.), \"Ал-Аараф, Тамерлан и малки стихотворения\" (1829 г.), \"Стихотворения\" (1831 г.), \"Гарванът и други стихотворения\" (1845 г.). Става известен с издаването на  повести и разкази (70 на брой), които заедно с поезията му  го утвърждават като класик на американската литература. В началото на 1841 г. става редактор на сп. \"Греъм магазин\", където печата първия си детективски разказ \"Убийствата на улица Морг\". Родоначалник е на криминалната литература, от него по-късно се учат А. К. Дойл, Честъртън, А. Кристи и мн. др. През 1840 г. издава сборник новели \"Гротески и арабески\" (т. 1 и 2), \"страшни\" новели - \"Черната котка\" (1843 г.), \"Демонът на извращението\" (1844 г.), \"Преждевременно погребение\" (1844 г.), научно-фантастични новели и повести - \"Необикновените приключения на Ханс Пфал\" (1835 г.), \"Повест за приключенията на Артър Гордън Пим\" (1838 г.), хумористични и сатирични разкази, философската поема в проза \"Еврика\" (1848 г.), статии по естетика, събрани във \"Философия на творчеството\" (1846 г.) и \"Поетическият принцип\" (1850 г.). \r\n1833 г.  \r\nВ Санкт Петербург е открита  първата  в Русия  градска поща. \r\n1805 г.  \r\nОткрит е Харковският университет. Учебното заведение е основано от Василий Каразин. В Харков има 30 висши учебни заведения и 60 научно-изследователски института. \r\n1795 г.  \r\nВ САЩ е приет закон, позволяващ приемането на американско гражданство едва след 5 години пребиваване в страната. \r\n1781 г.  \r\nВ Мюнхен се състои премиерата на операта “Идоменей” от Моцарт. \r\n1635 г.  \r\nПо инициатива на кардинал А. Ж. Ришельо е основана Френската Академия. През 1793 г. е  разтурена от Конвента. През 1803 г. отново е възстановена и  влиза в състава на Френския институт. През ХVII в. Академията се стреми да влияе върху развитието на литературата, а след ХVIII в. става по-скоро почетно, отколкото активно функциониращо учреждение. За дейността й са характерни традиционализмът и консерватизмът. Академията е научно учреждение, чиято цел е изучаването на езика и литературата, формирането на езиковите и литературните норми. На тази дата са родени: \r\n1860 г.  \r\nВ Таганрог е роден Антон Павлович Чехов - руски писател и драматург, по професия лекар. Той е автор на множество къси разкази, както и на пиеси, оказали силно влияние върху драмата през XX век.За 26 години творческа дейност създава около 900 произведения, най-вече хумористични разкази, пиеси и повести, които се превръщат в класически произведения на световната литература. Много специалисти го считат за един от най-добрите автори на къси разкази в света. Чехов работи като лекар почти през целия си живот, докато пише своите литературни произведения. По негови думи „медицината е законната ми съпруга, а литературата е моя любовница“.Чехов се оттегля от театъра след ужасните критики към „Чайка“ през 1896 година, но пиесата е възродена от Константин Станиславски в Московския художествен театър, което кара Чехов да напише „Вуйчо Ваня“, „Три сестри“ и „Вишнева градина“. Тези четири произведения са предизвикателство както за актьорския състав, така и за публиката, защото на мястото на обичайното действие, Чехов предлага „театър на настроението“ и „подводен живот на текста“.Чехов започва да пише поради финансови причини, но с времето артистичните му амбиции нарастват и той прави нововъведения, които силно влияят на еволюцията на съвременния разказ. През 1868 година постъпва в подготвителния клас на местната гимназия. Мъжката класическа гимназия в града, днес носеща името на Чехов, е най-старото учебно заведение в южна Русия (основана през 1806 г.) и дава солидно образование и възпитание, но Чехов трябва да повтаря една година, след като се проваля на изпита по старогръцки. Той отива на театър за пръв път на 13 години и оперетата „Хубавата Елена“ на Жак Офенбах му прави силно впечатление, участва в домашните представления на съученика си Андре Дроси. По това време той прави и първите си литературни и драматични опити и пише хумористични текстове за ученически списания. След завършването на гимназия през 1879 година Антон Чехов заминава за Москва и постъпва в Медицинския факултет на Императорския московски университет, където сред неговите преподаватели са Николай Склифосовски и Григорий Захарин. Пристигайки в Москва, той поема грижите за семейството си. За да го издържа и за да плаща таксите за образованието си, той ежедневно пише за списания като „Стрекоза“, „Будилник“ и „Зрител“ кратки скици на съвременни теми, често използвайки псевдоними като Антоша Чехонте и Человек без селезенки. Дебютните му текстове са публикуваните на 24 декември 1879 година в „Стрекоза“ разказ „Письмо к учёному соседу“ и фейлетон „Что чаще всего встречается в романах, повестях и т. п.“.Изобилните публикации на Чехов му създават репутация като сатиричен хроникьор на уличния живот и през 1882 година той вече пише за „Осколки“, собственост на един от водещите издатели по това време Николай Лейкин, като през 1883-1885 година води собствена рубрика - „Отломки от московския живот“.  През 1884 година Чехов получава правоспособност като лекар - той ще смята това за своя основна професия, макар че печели малко от нея и лекува бедните безплатно. След дипломирането си постъпва на работа в лечебницата на Воскресенск, ръководена от познат на брат му, след това работи в Звенигород, където известно време ръководи лечебницата. През 1884 година се разболява от туберкулоза. През 1890 година Антон Чехов предприема тежко пътуване с влакове, коли и параходи до наказателната колония на остров Сахалин. Пътуването през Сибир продължава 82 дни и става основа на девет очерка, публикувани заедно под названието „От Сибир“. В самия Сахалин прекарва три месеца след юли 1890 година, интервюирайки хиляди каторжници и заселници като част от изследване на колонията. Писмата, които пише през този период, са сочени като едни от най-добрите образци на епистоларната му проза.През 1892 година Чехов купува малкото провинциално имение в село Мелихово, на 70 километра южно от центъра на Москва, където живее със семейството си до 1899 година. Той развива активна обществена дейност, подпомагайки пострадалите от глада и холерата, организира три училища, пожарна и болница и лекува безплатно селяните на километри около дома си. През 1894 година Антон Чехов започва да пише в Мелихово пиесата „Чайка“. Нейната премиера на 17 октомври 1896 година в Александринския театър в Санкт Петербург няма успех и той решава да се откаже от театъра. Пиесата обаче силно впечатлява Владимир Немирович-Данченко, който убеждава Константин Станиславски да режисира през 1898 година нова постановка в новосъздадения от тях Московски художествен театър. Вниманието на Станиславски към психологическия реализъм и ансамбловото изпълнение успяват да разкрият скритите достойнства на текста и постанвката има успех, възстановявайки интереса на Чехов към драматургията. „Чайка“ се превръща в голям успех на Московския художествен театър през неговата първа година, давайки възможност на Станиславски и Немирович-Данченко да демонстрират своите новаторски идеи. И днес театърът използва в своята емблема стилизирано изображение на чайка. През следващите години той продължава да поръчва пиеси на Чехов, като през 1899 година поставя завършената още през 1896 година „Вуйчо Ваньо“. По време на посещение в Москва през март 1897 година Чехов получава тежък кръвоизлив в белите дробове и е принуден да постъпи в болница. Там лекарите установяват, че има туберкулоза в горната част на дробовете, и му препоръчват промени в начина на живот.  На тази дата умират: \r\n1941 г.  \r\nУмира Йоанис Метаксас - гръцки генерал, служебен министър-председател на Гърция между април - август 1936 и диктатор от 4 август 1936 до смъртта си през 1941. Роден в Итака, Метаксас започва кариерата си като офицер от армията, като бойно кръщение той получава в гръко-турската война от 1897. След като получава образование в Германската империя, той се връща в Гърция и се присъединява към Генералния щаб. Взема дейно участие в процеса на модернизирането на гръцката армия преди балканските войни(1912-1913), в която той участва активно. През 1913 е назначен за началник на генералния щаб на гръцката армия и през 1916 е повишен в чин Генерал-лейтенант. Твърд монархист, той поддържа крал Константинос I и застава твърдо против гръцкото влизане в световна война. Елевтериос Венизелос, тогава премиер на Гърция, подава оставка заради отказа на Метаксас да подкрепи съюзническатата операция в Дарданелите. Кампанията завършва е голям неуспех и е използвана като основен въпрос в изборите. След като Венизелос спечели избори през май 1915, той мобилизира армията за да помогне на Кралство Сърбия, но бива освободен от краля. Това уволнение затвърждава разрива между монархистите и поддръжниците на Венизелос, създавайки \"национална схизма\", които остава травмата на гръцката политика за десетилетия напред. Метаксас влиза в политиката и основава партия на Свободомислещите на 12 октомври 1922. Въпреки това, неговата връзка с роялисти претърпели неуспешен опит за преврат през октомври 1923, го принуждава да напуснат страната. Скоро след това, крал Георгиос II също бива принуден да напусне страната. Монархията бива окончателно премахната, и в Гърция през март 1924 се обявява Втората Република. Метаксас се връща в Гърция скоро след това, заявявайки публично подкрепата си на смяната на режима. Въпреки, че е един от най-известните и многообещаващи роялистки политици, първите стъпки на Метаксас в политиката не са много успешни. След оспорвания плебисцит на крал Георгиос II, син на Константин I, се връща на трона през 1935 г. Изборите от 1936 изправят Паганис Цалдарис и Темистоклис Софуклис. Политическата ситуация е още повече напрегната от високия резултат на комунистическата партия (ККЕ). Презирайки комунистите и боейки се от евентуален преврат, крал Георгиос II назначени Метаксас, тогава министър на войната, за временен премиер на 13 април 1936. Назначението бива одобрено и от гръцки парламент.Всеобщи размирици в промишлеността през май позволяват на Метаксас да обяви извънредно положение. Той разпуска парламента за неопределено време и суспендирани различните части от конституцията. На 4 август 1936 Метаксас обявява така наречения \"Режим на 4 август\". Пропаганда представя Метаксас като Първи селянин, Първи работник и Баща на нацията на гърците. Метаксас приема титлата Аркхигос, на гръцки за Лидер или Вожд и обявява началото на Третата Гръцката цивилизация, след древна Гърция и гръцката Византийска империя.Метаксас забранява политическите партии, забранява стачките и въвежда широка цензурата на медиите. За кратко време неговият министър на сигурността Константинос Маниадакис успява да прониква и на практика се разруши гръцката комунистическа партия. Политиката на Метаксас да държи Гърция вън от Втората световна война бива нарушена от изискванията на Мусолини на 28 октомври 1940. Италианският диктатор поисква окупационни права над стратегическо гръцки градове. Отговорът на Метаксас е кратък \" Alors, c'est La guerre\" ( \"и така, това е война\"). Неговият отговор е запазен в гръцкото обществено усещане с едно-единствена думата \"Не\" (Okhi''). Денят \"Охи\" все още се празнува всяка година в Гърция. Няколко часа по-късно, Италия навлиза в Гърция от Албания и започна гръко-италианската война. Благодарение на добрата подготовка и въодушевена отбрана гърците са в състояние за организират успешна защита и да контраатакуват, принуждавайки италианците да се върнат в Албания. Гръцката армия дори заема голяма част от Северен Епир (Южна Албания). Метаксас не вижда германската инвазия в Гърция, тъй като умира в Атина на 29 януари 1941. Метаксас почива от заболяване на фаринкса, което впоследствие води до неизлечимо отравяне на кръвта.  \r\n1839 г.  \r\nУмира Алфред Сисле - френски живописец-пейзажист от английски произход, представител на импресионизма. Сисле е роден на 30 октомври 1839 г. в Париж в семейството на англичаните Уилям Сисле и Фелиция Сел. През 1857 г. родителите му го изпращат в Лондон да се обучава за търговец, но младият Сисле предпочита да се занимава с живопис и през 1862 г. се връща в Париж. След завръщането си постъпва в школата на Шарл Глейр, където се сближава с Клод Моне, Реноар и Базил, заедно с които скоро образуват кръгът на импресионистите. Най-голямо влияние върху творчеството му оказват британските художници Джоузеф Търнър, Джон Констабъл и Ричард Парк Бонингтън, а също и французите Камий Коро и Гюстав Курбе. През 1866 г. Сисле се жени за Мари Йожени Лекуезек — и от този брак има 3 деца. Семейният портрет на семейство Сисле е рисуван през 1868 г. от приятеля на семейството Огюст Реноар. Студентски работи на Сисле не са запазени. Ранният му период се характеризира с въздушни и хармонични пейзажи. Към 1885 г. в стила му на работа се засилват елементите на декоративизма. Сисле умира на 29 януари 1899 г. на 59 години в градчето Море сюр Лоан, близо до Фонтенбло, няколко месеца след смъртта на жена си.  \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE”", "date": "2019.01.29", "title": "Денят 29 януари в световната история"}
{"url": "http://www.focus-news.net/news/2019/01/29/2617362/blagoevgrad-ogranicheno-e-dvizhenieto-za-tovarni-avtomobili-nad-12-tona-na-prohoda-papaz-chair.html", "text": "Ограничено е движението за товарни автомобили над 12 тона на прохода Папаз чаир. Това съобщиха за  Радио „Фокус“ – Пирин  от Областно пътно управление – Благоевград. Причината за въведеното ограничение е почистване и разширяване на пътя от натрупалата снежна покривка, за да могат лесно да се разминават товарните автомобили. Пътните настилки в областта са мокри и почистени като на по-високите места са възможни поледици. В някои участъци от областта се наблюдава намалена видимост поради мъгла. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са сухи, на места може да има намалена видимост поради мъгла. Интензивен е трафикът по автомагистрала „Струма“ и главен път Е-79. Временно е ограничено движението по път III-108 АМ Струма – с. Рибник за МПС над 12 т.  поради аварийни ремонтни дейности. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.29", "title": "Благоевград: Ограничено е движението за товарни автомобили над 12 тона на прохода Папаз чаир"}
{"url": "http://www.focus-news.net/news/2019/01/29/2617352/nimh-zhalt-kod-za-valezhi-ot-dazhd-i-snyag-e-v-sila-za-5-oblasti-na-stranata.html", "text": "Жълт код за валежи от дъжд и сняг e в сила за 5 области на страната, сочи справка на сайта на  НИМХ . Предупреждението за обилни валежи от дъжд и сняг важи за областите Благоевград, Пазарджик, Пловдив, Смолян и Кърджали. В тези райони ще има значителни валежи от дъжд, а над 1000 метра – от сняг. Очакваните количества са 20 – 35 л/кв.м, а в отделни планински райони и повече. Валежите ще продължат и през нощта срещу сряда.", "date": "2019.01.29", "title": "НИМХ: Жълт код за валежи от дъжд и сняг e в сила за 5 области на страната"}
{"url": "http://www.focus-news.net/news/2019/01/29/2617363/dobrich-vavezhda-se-vremenna-organizatsiya-na-dvizhenie-na-avtomobili-po-ulitsa-maksim-gorki-vav-vrazka-s-deynosti-po-vodniya-proekt.html", "text": "Въвежда се временна организация на движение на автомобили по улица „Максим Горки“ - в участъка от ул. “Славянска” до бул. „Трети март“, във връзка с дейности по водния проект, предаде кореспондентът на  Радио „Фокус” – Варна . Частични ремонтни дейности на асфалтовата настилка се извършват по пътя за Варна, движението се осъществява с повишено внимание, както и по околовръстния път на Добрич заради ремонти. Полагането на асфалтовата настилка се очаква да приключи до 31 януари. Навсякъде в зоните на ремонт движението на превозни средства се регулира с пътни знаци. Няма въведени промени в движението на автомобили в областта. В Добрич времето е ясно, духа слаб вятър, без превалявания, температурата на въздуха е около 6 градуса.  \r\nЖулиета НИКОЛОВА", "date": "2019.01.29", "title": "Добрич: Въвежда се временна организация на движение на автомобили по улица „Максим Горки“ във връзка с дейности по водния проект"}
{"url": "http://www.focus-news.net/news/2019/01/29/2617366/sofiya-gigantski-kukerski-maski-gostuvat-pod-kupola-na-stolichnoto-largo.html", "text": "Страховити гигантски кукерски маски посрещат посетителите на столичното „Ларго“ и още с разполагането им се превърнаха в атракция за безброй фотосесии на столичани и гости на София. Това съобщиха от пресцентъра на  Община Ямбол . Експонираните под купола на Античния комплекс „Сердика“ артистичните инсталации са запазена марка на ямболския Международен маскараден фестивал „Кукерландия“, който тази година чества своя 20-ти юбилей. \r\nТриметровите съоръжения представят в стилизиран вид типичните за тази част на България кукерски маски. Заради съхранените традиции, районът си е спечелил нарицателното име „Кукерландия“, откъдето идва и името на ежегодния фестивал, организиран от община Ямбол. Според изследователи, корените на кукерските игри се откриват в далечните езически времена и се свързват с културата на древна Тракия и тогавашните Дионисиеви празници. Днес традициите на кукерството имат своя пълнокръвен живот в селищата от региона, утвърждавайки Ямбол като един от  центровете на маскарадните игри в страната. \r\nГигантските маски могат да бъдат видени в столичния музея на открито под „триъгълника на властта“ до 1 февруари (петък). След това „турнето“ на гигантите продължава в Пловдив, Стара Загора, Хасково, Бургас и Сливен. На 28 февруари те се прибират в Ямбол, за да се включат в карнавалното шествие, с което се дава начало на фестивала „Кукерландия“. В продължение на четири дни те ще бъдат част от традиционната „Алея на гигантските маски“, превърнала се в неизменен символ на фестивала от 2011 година насам. В тазгодишното юбилейно издание, алеята включва вече общо 20 артистични инсталации.", "date": "2019.01.29", "title": "София: Гигантски кукерски маски гостуват под купола на столичното Ларго"}
{"url": "http://www.focus-news.net/news/2019/01/29/2617364/plovdiv-do-100-metra-e-namalena-vidimostta-po-am-trakiya-i-v-rayona-na-grad-parvomay-zaradi-padnala-magla.html", "text": "До 100 метра е намалена видимостта по АМ „Тракия“ и в района на град Първомай заради паднала мъгла, съобщи за  Радио „Фокус“ - Пловдив  дежурният в Областно пътно управление. По-лека мъгла има в района на село Йоаким Груево. На места в село Здравец и хижа „Студенец“ пътищата са заснежени, но опесъчени и проходими при зимни условия. Към момента времето е облачно, без валежи от сняг или дъжд. В Пловдив пътните настилки са влажни. \r\nНяколко ограничения за движение на моторни превозни средства са въведени в областта. Проходът Троян-Кърнаре остава затворен за движение на всички моторни превозни средства. До 31 януари е забранено движението на всички моторни превозни средства по пътя Белица-Загражден-Давидково, в участъка от км 13 до границата с област Смолян при км 18. До 2 февруари остава забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Забранено е движението на камиони по-високи от 4 метра през тунелите по пътя Асеновград-Нареченски бани.  Повишена е опасността от свличане на земна и скална маса по пътищата в планинските райони, особено по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Не се извършват ремонтни дейности на територията на област Пловдив. \r\nМария РУСЕВА", "date": "2019.01.29", "title": "Пловдив: До 100 метра е намалена видимостта по АМ „Тракия“ и в района на град Първомай заради паднала мъгла"}
{"url": "http://www.focus-news.net/news/2019/01/29/2617361/burgas-obshtinski-savet-shte-provede-parvoto-za-2019-a-godina-redovno-zasedanie-ot-900-chasa.html", "text": "Общински съвет – Бургас ще проведе първото за 2019-а година редовно заседание днес от 9.00 часа в заседателната зала в „Културен дом на нефтохимика“, съобщиха от  ОбС-Бургас . В дневният ред за разглеждане са предвидени 30 докладни записки, най-важната сред които е свързана с гласуването на Проект на бюджет за 2019 г. Освен това, по време на днешната общинска сесия предстои да бъде разгледана и внесената от кмета Димитър Николов докладна записка относно приемане на Наредба за изменение и допълнение на Наредбата за определяне размера на местните данъци на територията на Община Бургас, както и тази за одобряване на промени в структурата на общинската администрация, определяне на общата численост на общинска администрация, годишния размер на средствата за работни заплати и разпределението му по месеци за 2019 г. Предстои също така кметът Николов да поиска съгласие за издаване на запис на заповед в полза на Министерство на околната среда и водите, като обезпечение, гарантиращо пълният размер на авансово плащане по проект: „Изграждане на анаеробна инсталация за разделно събрани биоразградими отпадъци на територията на регион Бургас“. Предстои да бъде гласувано и приемане на Техническо задание за откриване на процедура по обществена поръчка за сключване на договор между Община Бургас и независима акредитирана лаборатория за извършване на непрекъснат мониторинг на концентрацията на замърсителите в атмосферния въздух и изготвяне на пълен анализ на качеството на атмосферния въздух на територията на гр. Бургас, внесено отново от кмета Николов. \r\nПо време на днешното заседание ще бъде гласувано проектиране и поставяне на рекламни надписи на латиница с обемни букви на площад „Тройката“ и на входа на парк „Морска градина“, изграждането на светофарна уредба на ъгъла на улиците ,,Гладстон’’ и ,,Сан Стефано’’, както и ново предложение за празнична украса на ул. „Александровска“ и пл. „Тройката“ в града.", "date": "2019.01.29", "title": "Бургас: Общински съвет ще проведе първото за 2019-а година редовно заседание от 9.00 часа"}
{"url": "http://www.focus-news.net/news/2019/01/29/2617368/pravoslavnata-tsarkva-proslavya-svetite-tri-svetiteli-veliki-arhierei-sv-vasiliy-veliki-sv-grigoriy-bogoslov-i-sv-yoan-zlatoust.html", "text": "Всяка година на 30 януари Православната църква прославя светите Три светители велики архиереи - св. Василий Велики, св. Григорий Богослов и св. Йоан Златоуст.  По този повод днес, с благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп - викарий на Софийския митрополит, ще оглави света Яковова Литургия  в храм \"Св. Климент Охридски\",  на Софийския богословски факултет, предаде репортер на  Агенция \"Фокус\" . Вечерта от 17.30 часа епископ Поликарп ще отслужи архиерейска вечерня в манастира \"Св. Три светители\", град София, квартал Орландовци. Утре, на празника епископ Поликарп ще оглави архиерейска света Литургия от 9.30 часа,  в Чепинския манастир \"Св. Три светители\".  \r\nПразникът на светите Три светители се чества като празник на висшите православни духовни  учебни заведения - академии, богословски факултети, духовни школи и пр.   \r\nНикола ПЕТКОВ", "date": "2019.01.29", "title": "Православната църква прославя светите Три светители велики архиереи - св. Василий Велики, св. Григорий Богослов  и св. Йоан Златоуст"}
{"url": "http://www.focus-news.net/news/2019/01/29/2617367/veliko-tarnovo-magla-namalyava-do-100-metra-vidimostta-v-chasti-ot-oblastta.html", "text": "Мъгла намалява до 100 метра видимостта в части от областта. Времето е предимно облачно. Пътищата са мокри на места, по усойните места има заледени участъци. Извършени са обработки на настилките. Това съобщиха за  Радио „Фокус“ – Велико Търново  от Областно пътно управление. Трафикът по основните пътни артерии в областта е интензивен. Полицейски служители следят за правилното му протичане. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Времето в града е слънчево, видимостта – нормална. В едната лента се осъществява движението в участък от ул. „Климент Охридски“ заради свлачище. В отсечката под крепостта Царевец трафикът се пренасочва в едното платно със светофар. Интензивно е движението в началото на работния ден. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Нови въведени ограничения няма.  \r\nОт „Пъна полиция“ припомнят, че в областта има поставени две стационарни и пет мобилни камери, които следят за скоростта на движение. Стационарните са по път I-4 Севлиево - В. Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя. \r\nЛуиза ТРАНЧЕВА", "date": "2019.01.29", "title": "Велико Търново: Мъгла намалява до 100 метра видимостта в части от областта"}
{"url": "http://www.focus-news.net/news/2019/01/29/2617365/kyustendil-obshtinata-i-kulturnite-institutsii-organizirat-otbelyazvane-na-141-ta-godishnina-ot-osvobozhdenieto-na-grada.html", "text": "Община Кюстендил и културните институции организират отбелязване на 141-та годишнина от Освобождението на града. Това съобщиха за  Радио „Фокус” – Кюстендил  от Община Кюстендил. Празнично шествие ще започне в 11.00 часа от площад „Велбъжд”. Шествието ще премине през центъра на Кюстендил и ще достигне до паметника на Ильо Войвода, където ще бъде изнесено слово. Регионалният исторически музей в Кюстендил обявява ден на отворените врати в Къща музей „Ильо Войвода”. Посетителите ще имат възможност да разгледат експозицията „Националноосвободителните борби на населението от Кюстендилския край”. От 18.00 часа в читалище „Братство” ще се проведе празничен концерт. \r\nВенцеслав ИЛЧЕВ", "date": "2019.01.29", "title": "Кюстендил: Общината и културните институции организират отбелязване на 141-та годишнина от Освобождението на града"}
{"url": "http://www.focus-news.net/news/2019/01/29/2617370/gabrovo-do-50-metra-e-namalena-vidimostta-v-prohoda-shipka-poradi-magla.html", "text": "До 50 метра е намалена видимостта в прохода Шипка поради мъгла. Това съобщиха за  Радио „Фокус” – Велико Търново  от  Областно пътно управление-Габрово. Там остава в сила и забраната за товарни автомобили над 12 тона, които се пренасочват през други, съседни проходи. В останалата част от Габровска област видимостта е нормална. Времето е слънчево, но с отрицателни температури. Настилките  са предимно сухи, в по усойните и планински райони частично заледени, обработени и проходими при зимни условия. От ОПУ съветват водачите да карат с повишено внимание и съобразена скорост.  В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. Пропаднал участък затруднява движението по пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – (Кормянско-Малък Вършец) – при км 46+800 по общински път до III-403 в село Малък Вършец.  Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. \r\nЛуиза ТРАНЧЕВА", "date": "2019.01.29", "title": "Габрово: До 50 метра е намалена видимостта в прохода Шипка поради мъгла"}
{"url": "http://www.focus-news.net/news/2019/01/29/2617371/burgas-vidimostta-e-dobra-i-patishtata-sa-normalno-prohodimi-v-oblastta.html", "text": "Нормален е трафикът в област Бургас. Това съобщи за  Радио „Фокус“ – Бургас  дежурният от Областно пътно управление.Видимостта е добра, пътищата са нормално проходими, температурите са положителни. \r\nПо-интензивен е трафикът в областния град. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.01.29", "title": "Бургас: Видимостта е добра и пътищата са нормално проходими в областта"}
{"url": "http://www.focus-news.net/news/2019/01/29/2617375/plovdiv-otlichavat-pobeditelite-ot-oblastniya-etap-na-natsionalniya-konkurs-pozharnikar-na-godinata-2018.html", "text": "В Регионална дирекция „Пожарна безопасност и защита на населението“ ще бъдат отличени победителите от областния етап на националния конкурс „Пожарникар на годината 2018“. Това съобщиха за  Радио „Фокус“- Пловдив  от Регионалната дирекция. Това ще се случи на тържествена церемония днес, където ще бъдат оповестени имената на служителите от пловдивската дирекция „Пожарна безопасност и защита на населението“, представили се отлично в областния етап на националния конкурс „Пожарникар на годината 2018“. Събитието ще се проведе от 11 часа в сградата на Регионалната дирекция – Пловдив.", "date": "2019.01.29", "title": "Пловдив: Отличават победителите от областния етап на националния конкурс „Пожарникар на годината 2018“"}
{"url": "http://www.focus-news.net/news/2019/01/29/2617360/kathimerini-gartsiya-otpravi-preduprezhdeniya-kam-turtsiya-v-navecherieto-na-godishninata-ot-krizata-s-imiyakardak.html", "text": "Новоназначеният министър на отбраната и бивш началник на Генералния щаб на гръцката армия Евангелос Апостолакис увери, че Атина ще твърдо защитава своя национален суверенитет и териториална цялост, съобщава електронното издание на водещия гръцки ежедневник  Kathimerini , като отбелязва, че коментарите му може да бъдат изтълкувани като прикрито предупреждение срещу Турция, отправено в навечерието на годишнината от кризата със спорните острови Имия/Кардак, заради които двете страни бяха на ръба на война през 1996 г. \r\n„Нашето национално въздушно пространство, нашите сухопътни граници и морските граници са защитени 24 часа в денонощието, 365 дни в годината - и това е нещо, което ние демонстрирахме\", заяви Апостолакис в реч пред парламента в Атина. „Всеки, който поставя под въпрос нашите суверенни права, веднага ще бъде изправен пред опустошителна реакция. Времената са от решаващо значение и те гарантират единство и национално разбиране\". \r\nПо-рано турските медии съобщиха, че Анкара ще постави два каботажни кораба и един кораб на бреговата охрана край островчетата Имия/Кардак в източната част на Егейско море в навечерието на 23-тата годишнина от спора. Тереза Герова", "date": "2019.01.29", "title": "Kathimerini: Гърция отправи предупреждения към Турция в навечерието на годишнината от кризата с Имия/Кардак"}
{"url": "http://www.focus-news.net/news/2019/01/29/2617372/dobrich-selata-zahranvani-ot-pompena-stantsiya-obrochishte-shte-badat-s-narusheno-vodopodavane-zaradi-otstranyavane-na-avariya.html", "text": "Селата, захранвани от Помпена станция (ПС)-Оброчище, ще бъдат с нарушено водоподаване  заради отстраняване на авария, по информация на ВиК – Добрич, предаде кореспондентът на  Радио „Фокус” – Варна . Ще бъдат подменени хоризонтална помпа на ПС Оброчище и отстранявана авария на напора - централен водопровод на система - Оброчище, между с. Перчемли могила и с. Безводица. С нарушено водоподаване ще бъдат с. Ляхово, с. Храброво, с. Карвуна, с. Безводица, с. Поп Григорово, с. Пол. Свещарово, с. Котленци, с. Победа, с. Минково, с. Методиево, с. Колево, с. Стефан Караджа, с. Царевец, с. Ломница, с. Овчарово, с. Сливенци, с. Свобода, с. Добрево. \r\nЖулиета НИКОЛОВА", "date": "2019.01.29", "title": "Добрич: Селата, захранвани от Помпена станция-Оброчище, ще бъдат с нарушено водоподаване заради отстраняване на авария"}
{"url": "http://www.focus-news.net/news/2019/01/29/2617374/plovdiv-zapochvat-praznitsite-na-vinoto-v-asenovgrad-predvidena-e-bogata-kulturna-programa.html", "text": "Започват Празниците на виното в Асеновград. Това каза за  Радио „Фокус“ – Пловдив  Венелина Алексиева от отдел „Връзки с обществеността“ на Общината. Празниците на виното стартират в 17.30 часа на 29 януари в Градската библиотека „Паисий Хилендарски“, където ще бъдат обявени и наградени най-изкусните творци на любовна поезия от Шестия национален конкурс за любовна лирика „Наздравица за любовта“. Тази година  в него се надпреварват 166 творби на автори от цялата страна. „Още едно събитие, което съпътства Празниците на виното в Асеновград е седмото издание на кулинарния конкурс „Най-вкусни станимашки сармички“. Станимашките сармички са кулинарен специалитет от изключително местно значение. Те са уникални със своя миниатюрен размер. Смята се, че майстор на сармичките е този, който може да ги вие на малкия си пръст, точно затова защото са големи колкото кутрето на ръката на човек. Всеки, който има желание, може да се включи в кулинарната надпревара. По регламент, трябва да е направил своите сармички от половин килограм кайма и да ги донесе на 30 януари в ресторанта под сградата на Общината, във времето от 15.30 до 16.30 часа в подходящ съд. Могат да бъдат аранжирани по преценка на участника, като естетическото им представяне също ще се вземе под внимание от журито при оценката“, каза още Венелина Алексиева. \r\nТя посочи, че кулминацията на Празниците на виното в Асеновград е на 31 януари, когато е и награждаването на победителите в конкурса „Най-добро домашно вино“. „С нас през целия ден и водещ на празника ще бъде вечно усмихнатия и обичан артист Руслан Мъйнов. Празникът ще започне в 12.00 часа, по традиция пред паметника на най-големия ни винар и „баща“ на станимашката малага Аристи Чорбаджака. Оттам ще тръгне винарското шествие с музика, което ще стигне до църквата „Света Богородица – Благовещение“, или както местните я наричаме – Рибната. На този ден тук става магия и от чешмата на църквата потича не вода, а истинско вино. След като станем свидетели на това забележително чудо и вдигнем първата наздравица с виното от чешмата, шествието ще се отправи към градския площад, където празникът ще бъде в разгара си. Тукашни производители на местни деликатеси и колбаси ще предлагат всевъзможни мезета, местни винарски изби ще предлагат от най-хубавите си вина , а пък оркестър „Калофер“ ще бъдат наш екскурзовод в магията на народната музика и ритми“, разказа Алексиева. Конкурсът „Най-добро домашно вино“ се организира от Община Асеновград за 27-ма година. Тази година 56 вина участват в конкурса, като освен винари от Асеновград и региона, са се включили такива от Куклен, Крумово, Пазарджик, Съединение, Троян, дори и от Варна. Заедно с традиционните сортове като мавруд, мерло и каберне, ще се надпреварват и сортове като марселан и карменер. Има и няколко букета, които са взели участие в конкурса. Най-добрите от всички тях ще станат известни по време на награждаването, което ще бъде на 31 януари от 14.00 часа на градския площад „Акад. Николай Хайтов“. Програма на Празниците на виното в Асеновград ще завърши на 1 февруари с народно веселие и пехливански борби на местността „Св. Трифон“. „Това е още едно традиционно за Асеновград събитие. На местността се събират най-добрите спортисти по борба от региона, а и от цяла България. При нас на 1 февруари са идвали национални състезатели по борба. Тук състезанието няма толкова спортен характер, колкото традиционен, за да се покаже традицията на т.нар. „мазни борби“. Това също е много зрелищно събитие, идват стотици хора да го гледат, а момчетата правят впечатляващи неща на тепиха“, каза още Венелина Алексиева от Общината. \r\nТони МИХАЙЛОВ", "date": "2019.01.29", "title": "Пловдив: Започват Празниците на виното в Асеновград, предвидена е богата културна програма"}
{"url": "http://www.focus-news.net/news/2019/01/29/2617373/targovishte-obshtinata-organizira-proyavi-posveteni-na-141-godini-ot-osvobozhdenieto-na-grada.html", "text": "Община Търговище организира прояви, посветени на 141 години от Освобождението на Търговище. Това съобщиха от  общинска администрация . Честването ще започне в 11.00 часа на площад „Свобода“ с ритуал за издигане на знамената. В 11.15 ч. ще бъде отдадена почит пред паметника на ген. Казимир Ернрот, след което ще потегли шествие за поднасяне на венци и цветя на Морената в квартал „Вароша“. В 11.45 часа ще бъде отслужена панихида в храм „Св. Успение на Пресвета Богородица“. В 17.30 часа от централния площад ще тръгне Факелно шествие, което ще премине по ул. „Васил Левски“ и ул. „Шипка“ до Морената. То ще бъде предвождано от ученици от Първо ОУ „Христо Ботев“. Ръководството на Община Търговище призовава всички съграждани да отдадем заедно почит пред подвига на предците ни, борили се и паднали за свободата на града ни.  В проявите ще вземат участие също Духовият оркестър към Община Търговище и Фанфарният оркестър към Първо ОУ „Христо Ботев“.  Очаква се официален гост да бъде генералният консул на Руската федерация в град Русе Андрей Громов. Честванията ще приключат в 18.30 часа, когато небето над Търговище ще бъде осветено от празнична заря.", "date": "2019.01.29", "title": "Търговище: Общината организира прояви, посветени на 141 години от Освобождението на града"}
{"url": "http://www.focus-news.net/news/2019/01/29/2617376/pazardzhik-ogranicheno-e-dvizhenieto-za-tovarni-avtomobili-po-patishtata-batak-dospat-i-velingrad-sarnitsa.html", "text": "Ограничено е движението за товарни автомобили по пътищата Батак - Доспат и Велинград - Сърница, както и тегленето на ремаркета и полуремаркета. Това съобщи за  Радио „Фокус“ – Пазарджик  дежурният в Областно пътно управление – Пазарджик. Снежната покривка на места в Родопите надхвърля 1 метър. Пътните настилки са заснежени и заледени, но почистени и опесъчени. Шофьорите да тръгват към планината с подготвени за зимни условия автомобили. \r\nАлбена ЖИЛЕКОВА", "date": "2019.01.29", "title": "Пазарджик: Ограничено е движението за товарни автомобили по пътищата Батак - Доспат и Велинград - Сърница"}
{"url": "http://www.focus-news.net/news/2019/01/29/2617369/gazeta-express-predsedatelyat-na-kosovskiya-parlament-predlozhi-vremenno-premahvane-na-100-protsentovite-mita-za-srabski-stoki.html", "text": "Председателят на парламента в Прищина и лидер на Демократическата партия на Косово Кадри Весели заяви, че 100-процентовите мита, наложени от правителството за вноса на сръбски стоки в най-младата държава на Балканите, няма да бъдат отменени, но може да бъдат временно спрени като знак на добра воля към Европейския съюз – но, разбира се, при определени условия, съобщава електронното издание на прищинския ежедневник  Gazeta Express .  \r\nСъответното Весели написа в социалната мрежа „Фейсбук“, като уточни, че за временна отмяна на митата Сърбия и Босна и Херцеговина следва да предприемат „конкретни мерки“. „Митническият данък няма да бъде отменен, но ще бъде спрян за 120 дни и през този период трябва да влязат в сила конкретни условия за неговото спиране. Ако след 120 дни не се предприемат никакви мерки и ако поведението на Сърбия и Босна и Херцеговина не се промени радикално, данъкът ще бъде въведен отново, както и други решения, които автоматично водят до пълни реципрочни мерки между двете страни”, поясни Весели. \r\nПредложението на Весели бе отправено след среща в понеделник с американския посланик в Косово Филип Коснет. Посолството на САЩ публикува миналата седмица изявление, в което призова косовските власти незабавно да отменят митата и да подновят диалога със Сърбия. „Косово не се нуждае от сблъсък с САЩ или ЕС. Напротив! Хладният тон с нашите ключови стратегически съюзници - САЩ и ЕС - няма да помогне на Косово или да защити нашия суверенитет и териториална цялост, или да ни в евроатлантическата интеграция”, написа още Весели. Тереза Герова", "date": "2019.01.29", "title": "Gazeta Express: Председателят на косовския парламент предложи временно премахване на 100-процентовите мита за сръбски стоки"}
{"url": "http://www.focus-news.net/news/2019/01/29/2617378/gabrovo-izlozhba-darenie-na-hudozhnika-doycho-boyadzhiev-shte-bade-otkrita-v-hudozhestvena-galeriya-hristo-tsokev.html", "text": "Изложба-дарение на художника Дойчо Бояджиев ще бъде открита в Художествена галерия „Христо Цокев“. Това съобщиха за  Радио „Фокус“ – Велико Търново  от Община Габрово. Експозицията е съвместна между Галерията и Дружество на писателите – Габрово. В нея участват дарени творби и произведения, собственост на семейството на твореца. Публиката ще може да се наслади на градски, планински и морски пейзажи, натюрморт и портрети, рисувани с маслени бои, пастел, молив и  въглен. \r\nДойчо Бояджиев (1941 г. - 2017 г.) е роден година в село Гумошник, Троянско. От 1963 година живее в Габрово. Участва активно в общите художествени изложби  на габровската и ловешка групи на Съюза на българските художници. Автор е  на множество плакати, корици на книги, графични знаци и пространствени оформления на промишлени и търговски експозиции. Има 7 самостоятелни изложби живопис и графика. Негови творби за собственост на на галерии в страната и колекции в Германия, Белгия, Чехия, САЩ и други. \r\nОфициалното откриване на изложбата ще се състои от 17.30 часа в малката зала на  ХГ „Христо Цокев“. \r\nЛуиза ТРАНЧЕВА", "date": "2019.01.29", "title": "Габрово: Изложба-дарение на художника Дойчо Бояджиев ще бъде открита в Художествена галерия „Христо Цокев“"}
{"url": "http://www.focus-news.net/news/2019/01/29/2617383/pregled-na-osnovnite-temi-vav-velikotarnovskiya-pechat.html", "text": "„Търновци недоволни, новият път към кв. „Бузлуджа“ ги оставя без гаражи“ е заглавие на първа страница на областния всекидневник  „Янтра ДНЕС” . Великотърновци, които живеят на ул. „Димитър Рашев“ N 18, 20 и 22, настояват при изграждането на новата пътна връзка към кварталите „Бузлуджа“ и „Зона В“ да бъде направен подход към техните жилища. В блока има 90 апартамента и живеещите в тях всеки ден газят в калта, за да стигнат до входовете си . „Две фирми искат да печелят от боклука на Г. Оряховица“, пише още вестникът. Само две фирми са подали документи за обявената апетитна обществена поръчка за 3.3 млн. лв. за сметосъбирането в Горна Оряховица. Те са от Хасково и Русе и се явиха на конкурса и за другата поръчка за събиране на битови отпадъци в селищата на общината. „Избиха зъб на млада жена пред заведение“ е новина от криминалната хроника. На страница 6-та има статии за бюджета на Община Елена за 2019-та, който вече е приет и за нови социални услуги, които предстои да бъдат разкрити във Велико Търново. Страница 8-ма е посветена на грижата за децата, за която разказва психологът Саша Димова. „Младежите на „Локомотив“ (ГО) спечелиха Купата на България“ е новина от спортните страници.  \r\n„Болни, възрастни и самотни хора ще получават медицинско обслужване вкъщи по нов социален проект“ е заглавие от другия областен ежедневник  „Борба“ . Здравно-социални услуги по домовете предстои да бъдат стартирани по схемата „Патронажна грижа за възрастни хора и лица с увреждания – Компонент 2“, информира социалният зам.-министър Зорница Русинова, която откри информационна среща по темата във Велико Търново. Тя обясни, че инициативата е насочена към хора на възраст над 65 години, с увреждания, трудно подвижни и самотно живеещи в малки населени места, които нямат възможност да пътуват до болниците. „Находчив нашенец инвестира 15 000 евро в машини за чистене на паметници, църкви и фасади“ е друга новина от първа страница. Находчив нашенец е инвестирал 15 000 евро в уникални машини с всички възможни приставки за чистене на паметници, църкви, манастири, фасади на обществени сгради и т.н. Втори сезон Пенчо Ганев предлага услугата, която вероятно е единствената в страната. „24-часова охрана ще бди над медиците от Спешна помощ в Горна Оряховица“, пише още „Борба“. За пръв път у нас служители на спешна помощ ще бъдат постоянно охранявани по време на служебния си дълг. Безпрецедентната мярка ще се приложи в Спешния център в Горна Оряховица с цел предотвратяване на напускането на медици. „79-годишен обвинен в теглене на 250 лв. от чужда карта“ е новина от криминалната хроника. В областния ежедневник ще намерите и материал за паралелките, които предстои да бъдат разкрити в областта за прием след 7-и клас.", "date": "2019.01.29", "title": "Преглед на основните теми във великотърновския печат"}
{"url": "http://www.focus-news.net/news/2019/01/29/2617384/vidin-patishtata-v-oblastta-sa-prohodimi-pri-zimni-uslovi-po-visokite-mesta-ima-zasnezheni-uchastatsi.html", "text": "Пътищата в областта са проходими при зимни условия. Това съобщиха за  Радио „Фокус“ – Видин  от Областно пътно управление. Пътната настилка на главен път Е-79 е суха. По високите места в областта има заснежени пътища, които са обработени и опесъчени. Трафикът се осъществява нормално. Повече автомобили се движат в посока ГКПП „Дунав мост 2“, като пътуват предимно тежкотоварни автомобили. \r\nАнна ЛОЗАНОВА", "date": "2019.01.29", "title": "Видин: Пътищата в областта са проходими при зимни услови, по високите места има заснежени участъци"}
{"url": "http://www.focus-news.net/news/2019/01/29/2617380/montana-magla-namalyava-vidimostta-do-100-metra-v-prohoda-petrohan.html", "text": "Мъгла намалява видимостта до 100 метра в прохода Петрохан. Това съобщиха за  Радио „Фокус“ – Видин  от Областно пътно управление – Монтана. Настилката на пътя през прохода е почистена до асфалт, на места има заледявания. Настилките са опесъчени. Температурата на прохода е 2 градуса. Ръми слаб дъжд в Петрохан. Остава забраната за преминаване на автомобили над 12 тона през прохода. Трафикът е спокоен, автомобилите се движат и от двете страни на прохода. \r\nВ област Монтана пътните настилки са мокри. Натоварен е трафикът на околовръсния път на областния град, където се движат предимно тежкотоварни автомобили. \r\nАнна ЛОЗАНОВА", "date": "2019.01.29", "title": "Монтана: Мъгла намалява видимостта до 100 метра в прохода Петрохан"}
{"url": "http://www.focus-news.net/news/2019/01/29/2617381/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.29", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/29/2617385/pregled-na-osnovnite-temi-v-burgaskiya-pechat.html", "text": "„Стоки за над 2 млрд. евро са изнесли фирми“ е темата на деня в днешния брой на вестник  „Черноморски фар“ . „Издадени са 2400 сертификата на фирми за произход през миналата година“ и „От консерви, през катодна мед и вино, до волни облекла заминават за трети пазари“ са подзаглавията на материала. През изминалата 2018 година екипът от експерти на Бургаската търговско-промишлена палата издаде и завери 2400 сертификата за произход на стоки от над 50 български производители и износители за страни извън Европейския съюз. Това са представители на фирми, които главно изнасят през морска граница, пояснява материалът. „Пребилият до смърт жена си Теньо отива на съд“ е друго заглавие от първата страница на вестника. Кървавата драма се разигра миналото лято в Айтос. Разприте започнали още от заведение в Градската градина, където двойката била заедно с тригодишния им син, пише още вестникът. „10 тона капачки за една година е събрало Голямото сърце на Бургас“ е още едно заглавие от страниците на ежедневника. „Голямото сърце“ на Бургас навърши една година. В него за този период бяха събрани 10 тона пластмасови капачки. Те ще бъдат предадени за рециклиране, а със събраните средства ще бъде закупен специален реанимобил за новородени към УМБАЛ – Бургас, уточнява статията. „Растат преките чуждестранни инвестиции в областта“ е друго заглавие от страниците на „Черноморски фар“. По окончателни данни преките чуждестранни инвестиции в нефинансовия сектор на област Бургас към края на 2017 година възлизат 1 887. 3 млн. евро, което е с 8.1% повече в сравнение с 2016 година, пише още в материала. \r\nИнтервюто в днешния брой е с Тихомир Благоев – актьор и танцьор.", "date": "2019.01.29", "title": "Преглед на основните теми в бургаския печат"}
{"url": "http://www.focus-news.net/news/2019/01/29/2617388/pss-visoka-lavinna-opasnost-ima-v-pirin-rodopite-i-vitosha.html", "text": "Висока лавинна опасност има в Пирин, Родопите и Витоша. Това съобщиха за  Агенция „Фокус“  от  Планинска спасителна служба (ПСС) към Българския червен  кръст . Времето е облачно и спокойно. На отделни части в планините подухва слабо. Колкото повече се оправя времето, толкова повече се увеличава степента на лавинна опасност. На Витоша са се образували снежни дъски в района на Резньовете, тъй като вчера е духало силно. От ПСС апелират да се кара само по пистите, да не се излиза извън обработените терени. Туристите да се движат само по зимна маркировка във високите части на планините.  \r\nЛифтовите съоръжения работят навсякъде.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.01.29", "title": "ПСС: Висока лавинна опасност има в Пирин, Родопите и Витоша"}
{"url": "http://www.focus-news.net/news/2019/01/29/2617377/zeri-kosovo-pregovaryashtiyat-ekip-na-kosovo-za-dialoga-sas-sarbiya-e-za-konsultatsii-v-bryuksel.html", "text": "Двамата председатели на преговарящия екип на Косово в диалога със Сърбия ще пристига в Брюксел за консултации с представители на Европейската служба за външна дейност, ръководена от Върховния представител на ЕС по външните въпроси и политиката за сигурност Федерика Могерини, съобщава водещият прищински ежедневник  Zeri . \r\nИзданието припомня, че подобно на срещата от 8 януари и тази ще бъде с изцяло консултативен характер, като членовете на косовския екип не са напълно сигурни какво ще бъде обсъдено. „Ще бъде по-скоро подготвителна среща за диалога. Ще отида аз и Шпенд (Ахмети) и може би някой представител от кабинета на президента“, поясни Фатмир Лимай, един от двамата председатели на националния екип на Прищина за диалога с Белград. Тереза Герова", "date": "2019.01.29", "title": "Zeri (Косово): Преговарящият екип на Косово за диалога със Сърбия е за консултации в Брюксел"}
{"url": "http://www.focus-news.net/news/2019/01/29/2617386/kyustendil-patishtata-v-oblastta-sa-prohodimi-pri-zimni-usloviya-na-mesta-vali-slab-dazhd.html", "text": "Пътищата в областта са проходими при зимни условия, на места вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са мокри и хлъзгави. Няма допълнително въведена организация на движението по републиканската пътна мрежа заради зимния сезон. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 1 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.29", "title": "Кюстендил: Пътищата в областта са проходими при зимни условия, на места вали слаб дъжд"}
{"url": "http://www.focus-news.net/news/2019/01/29/2617382/danas-sarbiya-izyavlenieto-na-veseli-za-mitata-predizvika-haos-v-prishtina-haradinay-ne-izklyuchi-vazmozhnostta-za-padane-na-pravitelstvoto.html", "text": "Премиерът на Косово Рамуш Харадинай не изключи възможността за падане от власт на воденото от него правителство, в случай че водената от Кадри Весели Демократическа партия на Косово се оттегли от коалицията в Прищина, отбелязва електронното издание на водещия сръбски ежедневник  Danas . \r\nПред местни медии Харадинай увери, че не се страхува от нови избори, след което загатна, че неговият коалиционен партньор Весели „може да предприеме стъпки за напускане на правителството\". \r\nИзявлението му бе направено, след като председателят на парламента в Прищина и лидер на Демократическата партия на Косово Кадри Весели заяви, че 100-процентовите мита, наложени от правителството за вноса на сръбски стоки в най-младата държава на Балканите, няма да бъдат отменени, но може да бъдат временно спрени като знак на добра воля към Европейския съюз – но, разбира се, при определени условия. На свой ред обаче Харадинай настоява митата да останат в сила, докато Сърбия не признае независимостта на Косово. Тереза Герова", "date": "2019.01.29", "title": "Danas (Сърбия): Изявлението на Весели за митата предизвика хаос в Прищина, Харадинай не изключи възможността за падане на правителството"}
{"url": "http://www.focus-news.net/news/2019/01/29/2617387/a1-on-makedoniya-ramush-haradinay-obyavi-usloviyata-za-premahvane-na-mitata-za-vnosa-na-srabski-stoki-nastoya-za-provezhdaneto-na-mezhdunarodnata-konferentsiya.html", "text": "Министър-председателят на Косово Рамуш Харадинай изпрати писмо до посланиците на САЩ, Германия, Великобритания, Италия и Франция в Прищина, за да ги информира за условията, които трябва да бъдат изпълнени преди неговото правителство да премахне 100-процентовите мита за внос на сръбски стоки в страната, предава македонската електронна медия  A1 On .  \r\nВ писмото до т.нар. „петорка“ Харадинай подчерта, че митата са „отговор на продължаващото нарушение на Централноевропейското споразумение за свободна търговия (ЦЕФТА) и на агресията (от сръбска страна), насочена към нанасяне на щети на Косово\". \r\n„Ние сме дълбоко убедени, че през 2019 г. може да бъде постигнато всеобхватно и обвързващо споразумение между Косово и Сърбия, което ще разгледа всички нерешени въпроси, включително репарациите за военни щети, правата на малцинствата в двете страни и различните икономически, социални и културни въпроси, което ще доведе до взаимно признаване и членство в Косово в ООН“, написа Харадинай. Косовският премиер подчерта, че митата ще бъде премахнати, веднага след като бъдат изпълнени съответните условия. \r\nКато първото условие в писмото, което Харадинай публикува на своята страница в социалната мрежа „Фейсбук“, е посочено провеждането на международна конференция за постигането на всеобхватно и правно обвързващо споразумение между Косово и Сърбия. \r\nКонференцията трябва да бъде инициирана от САЩ и ЕС, да продължи не повече от 14 дни и да доведе до решаване на всички отворени въпроси между двете страни.  \r\nОт САЩ и Европейския съюз премиерът на най-младата държава на Балканите изисква публични гаранции, че конференцията „няма да промени съществуващите граници на Косово, разделянето на страната или размяна на територии от всякакъв характер“,  и че няма да има „предоставяне на изпълнителни правомощия на Общността на сръбските общини, нито ще се стигне до споразумение, което противоречи на Конституцията на Косово\". \r\nОт ЕС се искат „допълнителен ангажимент и уверения, че либерализирането на визовия режим за гражданите на Косово ще влезе в сила преди откриването на конференцията\". \r\nПреди да премахне таксата за вноса от Сърбия и Босна и Херцеговина, Харадинай очаква „Сърбия да премахне всички тарифни бариери пред търговията със стоки от Косово, както и всички незаконни ограничения върху търговията, услугите и движението на хора от Косово към Сърбия\". \r\n„Президентът, министър-председателят или министърът на външните работи на Сърбия публично да потвърдят, че всички политики и други действия от всякакъв вид, насочени към стремежите на Косово като суверенна държава, са изоставени завинаги“, пише още премиерът на Косово до посланиците на петорката.  \r\nХарадинай подчертава, че „митата ще бъдат възстановени незабавно, ако конференцията не доведе до всеобхватно и обвързващо споразумение между Косово и Сърбия, което предвижда, наред с другото, взаимно признаване и членство на Косово в ООН“. \r\nМитата може да влязат отново в сила, ако – съгласно думите на Харадинай, договорите, постигнати на конференцията, не се изпълняват. Тереза Герова", "date": "2019.01.29", "title": "A1 On (Македония): Рамуш Харадинай обяви условията за премахване на митата за вноса на сръбски стоки, настоя за провеждането на международната конференция"}
{"url": "http://www.focus-news.net/news/2019/01/29/2617392/dobrich-ustanoveno-e-sadarzhanie-na-nitrati-nad-dopustimite-stoynosti-vav-vodata-na-nyakolko-naseleni-mesta-ot-obshtina-kavarna.html", "text": "Установено е съдържание на нитрати над пределно допустимите стойности във водата на няколко населени места от община Каварна. Това съобщиха от пресцентъра на  Общината . \r\nОбщина Каварна уведомява жителите на селата Могилище, Крупен, Камен бряг, Хаджи Димитър, Поручик Чунчево, Раковски, Било, Септемврийци и части от град Каварна, че при извършен от „ВиК Добрич“ АД мониторинг за 2018 г. от Зона Могилище, Зона Крупен, Зона Горун, Зона Било, Зона Септемврийци и Зона Каварна е установено съдържание на нитрати над пределно допустимите стойности. \r\nДо отстраняване на несъответствията в качеството на водата се препоръчва за питейни нужди да се консумира бутилирана вода.", "date": "2019.01.29", "title": "Добрич: Установено е съдържание на нитрати над допустимите стойности във водата на няколко населени места от община Каварна"}
{"url": "http://www.focus-news.net/news/2019/01/29/2617396/pazardzhik-okrazhniyat-sad-shte-gleda-deloto-sreshtu-bivsh-upravitel-na-vik-velingrad-obvinen-za-naneseni-materialni-vredi-na-druzhestvoto.html", "text": "Окръжният съд ще гледа дело за нанесени материални вреди на „В и К“ – Велинград, съобщиха от пресцентъра на  Съда  в Пазарджик. Делото е образувано по внесен обвинителен акт от Окръжната прокуратура срещу бивш управител на водоснабдителното дружество. Подсъдимият е обвинен за това, че на 12 февруари 2013 г. като управител на „Водоснабдяване, канализация и териториален инженеринг“ ЕООД - Велинград съзнателно е сключил неизгодна сделка като е договорил закупуването на товарен автомобил за сумата от 17 000 лв., а реалната цена е била 8 600 лв. От деянието му са настъпили значителни вреди за дружеството в размер на 8 400 лв. Насрочено е разпоредително заседание. Началото е в 09.30 часа, съдия-докладчик е Коста Стоянов.", "date": "2019.01.29", "title": "Пазарджик: Окръжният съд ще гледа делото срещу бивш управител на ВиК – Велинград, обвинен за нанесени материални вреди на дружеството"}
{"url": "http://www.focus-news.net/news/2019/01/29/2617389/pazardzhik-oblastniyat-shtab-za-borba-s-gripa-i-ostrite-respiratorni-zabolyavaniya-shte-provede-zasedanie.html", "text": "Областният щаб за борба с грипа и острите респираторни заболявания ще проведе заседание от 11.00 часа в Приемната зала на Областна администрация - Пазарджик, съобщиха от  Областна администрация . Щабът ще решава дали да прекрати или удължи грипната епидемия за областта. Заседанието е закрито за журналисти. Решенията на Щаба ще бъдат оповестени от областния управител след края на заседанието.", "date": "2019.01.29", "title": "Пазарджик: Областният щаб за борба с грипа и острите респираторни заболявания ще проведе заседание"}
{"url": "http://www.focus-news.net/news/2019/01/29/2617393/kyustendil-s-praznichno-shestvie-shte-zapochnat-praznichnite-proyavi-po-povod-141-godini-ot-osvobozhdenieto-na-grada.html", "text": "С празнично шествие в Кюстендил ще бъдат отбелязани 141 години от Освобождението на града. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Общината. Празничното шествие ще започне от 11.00 часа от площад „Велбъжд” и ще достигне до паметника на Ильо Войвода. Пред гранитния монумент ще бъде изнесено слово, посветено на празника, след което ще бъдат поднесени венци и цветя. По повод празника Регионален исторически музей – Кюстендил обявява безплатно посещение на експозицията „Националноосвободителните борби на населението от Кюстендилския край” в къща музей „Ильо Войвода”. С решение на общински съвет – Кюстендил от 2009 година, 29 януари е обявен за официален празник на Кюстендил. \r\nВенцеслав ИЛЧЕВ", "date": "2019.01.29", "title": "Кюстендил: С празнично шествие ще започнат празничните прояви по повод 141 години от Освобождението на града"}
{"url": "http://www.focus-news.net/news/2019/01/29/2617395/nezavisen-makedoniya-dosega-33-ma-deputati-sa-podkrepili-iskaneto-na-vmro-dpmne-za-izbori.html", "text": "До този момент 33-ма депутати от парламентарната група на ВМРО-ДПМНЕ, която се състои от 38 народни представители, са подписали искането за провеждането на предсрочни парламентарни избори и формиране на служебно правителство, съобщава електронното издание на македонския вестник  „Независен“ . \r\nСлед като предложението на опозицията стигне до председателя на парламента Талат Джафери, той ще разполага с три дни, за да го разпространи сред депутатите. \r\nПарламентарната група на СДСМ съобщи, че е малко вероятно да приемат инициативата на ВМРО-ДПМНЕ, което не означава, че е изключена възможността за предсрочни избори. Според съобщенията, окончателното решение ще бъде взето до края на тази седмица, на заседание на Изпълнителния съвет на партията. \r\nЗа разпускането на парламента и обявяването на предсрочни избори трябва да бъдат събрани най-малко 61 депутатски гласа. Тереза Герова", "date": "2019.01.29", "title": "„Независен“ (Македония): Досега 33-ма депутати са подкрепили искането на ВМРО-ДПМНЕ за избори"}
{"url": "http://www.focus-news.net/news/2019/01/29/2617379/smolyan-prohodat-prevala-ostava-zatvoren-za-vsichki-prevozni-sredstva-ostanalite-patishta-sa-prohodimi-pri-zimni-usloviya.html", "text": "Проходът Превала остава затворен за всички превозни средства, като се работи по разчистването на снега и разширяване на пътя. Останалите пътища са проходими при зимни условия. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, с превалявания от дъжд на места. В прохода Пампорово остава забранено движението на автомобили над 3.5 тона, което е целогодишно. Няма ограничения за движение през проходите Рожен и Печинско. По пътя III – 864 Стойките – Пампорово е въведено ограничение за товарни автомобили над 12 тона, които трябва да бъдат без ремаркета и полуремаркета. Ограничено e движението по републиканските пътища в община Доспат за тежкотоварни автомобили над 12 т, както и тегленето на ремаркета и полуремаркета. Остава затворен и пътят от границата на Областно пътно управление до Рожен. Повишена е опасността от падащи камъни и дървета по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в област Смолян. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки по централните улици са почистени до асфалт. Заснежени и заледени са второстепенните улици и по тях трябва да се шофира внимателно. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.29", "title": "Смолян: Проходът Превала остава затворен за всички превозни средства, останалите пътища са проходими при зимни условия"}
{"url": "http://www.focus-news.net/news/2019/01/29/2617397/sofiya-138-dushi-sa-prenoshtuvali-v-tsentara-za-krizisno-nastanyavane-na-bezdomni-hora-kv-zaharna-fabrika.html", "text": "138 души са били настанени в Центъра за кризисно настаняване на бездомни хора в кв. „Захарна фабрика“ през изминалата нощ. Това съобщи за  Агенция „Фокус“  директорът на центъра Йорданка Темелкова. Тя обясни, че през изминалото денонощие не е имало спешни случаи в центъра, нито инциденти.  \r\nТеодора ПАТРОНОВА", "date": "2019.01.29", "title": "София: 138 души са пренощували в Центъра за кризисно настаняване на бездомни хора кв. „Захарна фабрика“"}
{"url": "http://www.focus-news.net/news/2019/01/29/2617398/varna-mokri-na-mesta-sa-patnite-nastilki-v-oblastta-vidimostta-e-dobra.html", "text": "Мокри на места са пътните настилки на територията на областта, предаде репортер на  Радио „Фокус“ – Варна . Времето е с разкъсана облачност и без валежи. Видимостта е добра. Натоварен е трафикът по пътя за Добрич. По автомагистрала „Хемус няма въведени ограничения за движение на моторни превозни средства. Движението по АМ „Черно море“ от км 0 до км 8+600 се осъществява двупосочно в едно платно в посока Бургас поради ремонтни дейности. Трафикът се осъществява при пълно затваряне на платното в посока Варна и се пренасочва в платно към Бургас. Движението по път I-9 в участъка Обзор – Слънчев бряг от км 180 до км 202 трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. В посока курортните комплекси продължават ремонтните дейности по част от пътя, като движението се осъществява двупосочно в едното платно в участъка от Резиденция „Евксиноград“ до курорта Св. св. Константин и Елена. \r\nМарияна ВАЛЕНТИНОВА", "date": "2019.01.29", "title": "Варна: Мокри на места са пътните настилки в областта, видимостта е добра"}
{"url": "http://www.focus-news.net/news/2019/01/29/2617401/nikola-chanev-oblasten-upravitel-na-kardzhali-byudzhet-2019-g-na-obshtinata-e-golyam-no-ima-problem-sas-strukturiraneto-mu.html", "text": "Бюджетът на Община Кърджали за 2019 г. е голям, но има проблем със структурирането му. Това каза за сутрешният блок „Добро утро България“ на Радио „Фокус“ Никола Чанев, областен управител на Кърджали, който изтъкна огромните пропуски във формирането на бюджета. Община Кърджали се е опитала да го приеме на тъмно, без да бъде представен на гражданите и на общинските съветници, уточни той. Представен е единствено списъкът с капиталовите разходи, обясни областният управител, но уточни, че подобен метод не е коректен към обществото. „Подобно представяне е в разрез със закона. До момента държавата чрез постановление на Министерски съвет е направила така че в Община Кърджали да постъпят 4,5 млн.лв за осветлението на нашия град и до момента освен подменени 10 крушки няма нищо направено. Пълна неуправленска немощ, пълна липса на капацитет от страна на кмета инж. Хасан Азис. Иначе не мога да определя, какво налага това при условие, че имаш отделени над 80% от средствата. При условие, че те са предоставени от правителството на премиера Бойко Борисов и това се случва в продължение на една година – 80% от града и околните села да нямат осветление“, поясни Никола Чанев.Той каза още, че въпреки нередностите бюджетът, който за първи път е толкова голям, но няма ясна визия и приоритетни области, ще бъде приет.  \r\nЙоланда ПЕЛОВА", "date": "2019.01.29", "title": "Никола Чанев, областен управител на Кърджали: Бюджет 2019 г. на общината е голям, но има проблем със структурирането му"}
{"url": "http://www.focus-news.net/news/2019/01/29/2617400/plovdiv-nyakolko-rayona-na-grada-sa-bez-piteyna-voda-zaradi-avarii.html", "text": "Няколко района в Пловдив са без питейна вода заради аварии, съобщиха за  Радио „Фокус“ - Пловдив  от водоснабдителното дружество, обслужващо областта. До 17.00 часа без питейна вода ще са жителите, живеещи на ул. „Македония“ от №51 до №93, ул. „Пере Тошев“ от №26 до №121, ул. „Бугариево“ от №2 до №24 и бул. „Н. Вапцаров“ от №5 до №79, ж.к. „Тракия“ блок №82, ул. „Виктор Юго“ и ул. „Йосиф Шнитер“. До отстраняването на аварии без питейна вода ще са и жителите в селата Болярци, Розино, Шишманци. \r\nМария РУСЕВА", "date": "2019.01.29", "title": "Пловдив: Няколко района на града са без питейна вода заради аварии"}
{"url": "http://www.focus-news.net/news/2019/01/29/2617403/plovdiv-zadarzhan-e-44-godishen-mazh-udaril-patrulka-v-opit-da-izbyaga-ot-politseyska-proverka.html", "text": "Задържан е 44-годишен мъж, ударил патрулка в опит да избяга от полицейска проверка. Това съобщи за  Радио „Фокус“ - Пловдив  говорителят на ОДМВР - Пловдив. Около 22.15 часа снощи, на бул. „Христо Ботев” в Пловдив мъжът управлявал лек автомобил „Пежо” и отказал да се подчини на подадения сигнал със стоп палка от служители на сектор „Пътна полиция”. Водачът бил последван от униформените и принуден да спре за проверка, но веднага след това потеглил и блъснал служебния автомобил, нанасяйки му материални щети. Няма пострадали хора. Мъжът е тестван с дрегер за алкохол, който отчел отрицателен резултат. Допълнителна справка показала, че той е с криминални регистрации. За нарушение на Закона за движение по пътищата спрямо него е взето административно отношение. Случаят е докладван в Районната прокуратура и срещу извършителя е образувано бързо производство. Задържан е за срок до 24 часа в Четвърто РУ. \r\nМария РУСЕВА", "date": "2019.01.29", "title": "Пловдив: Задържан е 44-годишен мъж, ударил патрулка в опит да избяга от полицейска проверка"}
{"url": "http://www.focus-news.net/news/2019/01/29/2617394/otlaganeto-na-deystvieto-na-zakona-za-gorivata-shte-bade-obsadeno-na-vtoro-chetene-v-resornata-parlamentarna-komisiya.html", "text": "Отлагането на действието на Закона за горивата с шест месеца ще бъде обсъдено на второ четене в парламентарната Комисия за наблюдение на приходните агенции и борба със сивата икономика и контрабандата. Това е първа точка в дневния ред на заседанието, което започва в 14.30 часа в зала 456 в сградата на Народното събрание на пл. „Княз Александър I“ №1.  \r\nПромените, с които Министерски съвет предлага законът да влезе в сила от 1 юли 2019 г., бяха приети на първо четене миналата седмица. „За“ гласуваха 112 народни представители, 28 се въздържаха.  \r\nЗаконът за горивата беше приет от парламента през лятото на 2018 г. и трябваше да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а от дребните - 20 хил. лева. Дистрибуторите на бутилиран газ трябва да притежават минимум 10 хил. бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 до 250 хил. лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 до 200 хил. лв.  \r\nНа 17 януари парламентарната Комисия за наблюдение на приходните агенции и борба със сивата икономика и контрабандата прие предложението за отлагане на закона. Представители на Националното сдружение на търговци и превозвачи на горива обявиха решението си отново да преминат в протестна готовност срещу Закона за горивата.Търговците подчертаха, че протеста срещу Закона за горивата нямат намерение да свалят правителството и не работят срещу него. На 8 януари омбудсманът Мая Манолова внесе жалба в Конституционния съд срещу промените в Закона за горивата. Българската петролна и газова асоциация (БПГА) и Българската стопанска камара (БСК) се обявиха срещу отлагането на Закона за горивата. От Българската петролна и газова асоциация заявиха, че напускат КРИБ заради решението на Министерския съвет да предложи отлагане на закона.", "date": "2019.01.29", "title": "Отлагането на действието на Закона за горивата ще бъде обсъдено на второ четене в ресорната парламентарна комисия"}
{"url": "http://www.focus-news.net/news/2019/01/29/2617399/burgas-obshtinskiyat-savet-shte-glasuva-proektobyudzheta-na-obshtinata-za-2019-g.html", "text": "Започна 53-тото заседание на Общинския съвет – Бургас, на което ще бъде гласуван проектобюджетът на Общината за 2019 г., предаде репортер на  Радио „Фокус“ – Бургас . Заседанието започна с полагане на клетва от Радослав Петков като общински съветник, избран от листата на БСП. Той заема мястото на Евгений Мосинов, който почина внезапно през 2018 година. Предстои гласуване на дневния ред на заседанието. \r\nМария ПОПЧЕВА", "date": "2019.01.29", "title": "Бургас: Общинският съвет ще гласува проектобюджета на Общината за 2019 г."}
{"url": "http://www.focus-news.net/news/2019/01/29/2617406/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "За поредна година в Свищов се проведе церемония, на която бяха наградени най-добрите спортисти за 2018 година. Тържеството беше снощи и се проведе в салона на ПБНЧ „Еленка и Кирил Д. Аврамови – 1856“. За първа година, на церемонията бяха  отличени и първенците в общинските ученически игри. Повече за това кои са наградените и как премина празника ще научим в днешното издание на предаването „Добре дошли в Свищов“ на  Радио „Фокус“ – Велико Търново . Ще Ви представим условията за участие в 17-ото поредно издание на Фестивала за камерни и кафе-театри, който  е една от емблемите в културния календар на Свищов. През миналата година в него участваха около десет състава от цялата страна, а повече за регламента през настоящата година ще ни разкаже Йордан Герчев, един от организаторите на събитието. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.01.29", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/01/29/2617407/dobrich-zaradi-izgrazhdane-na-vodoprovodni-vrazki-v-kv-chervenata-prast-se-nalaga-spirane-vodopodavaneto-v-rayona-ot-ul-balkan-do-ul-suha-reka.html", "text": "Заради изграждане на водопроводни връзки в кв. „Червената пръст“ се налага спиране водоподаването в района от ул. „Балкан“ до ул. „Суха река“ от 08.00 часа до 17.00 часа в дните до 1 февруари, предаде кореспондент на  Радио „Фокус” – Варна . Аварии по водопреносната мрежа се отстраняват в различни населени места в областта, което е причина за нарушено водоподаване, по информация на ВиК – Добрич. Екипи на дружеството работят в община Добрич по бул. „Русия“ и ул. Христо Ботев“. По водния цикъл се работи в района на „Червената пръст“ и в жк. „Добротица“ бл. 22.  \r\nВ областта се работи в община Добрич-селска - напор Помпена станция – Оброчище, с. Бранище, СК Безводица, в община Балчик – Вилна зона „Сборно място“ и с. Църква, в община Каварна на места в морския град има прекъсвания, в община Тервел - с. Кочмар и Помпена станция – Савово, в община Генерал Тошево - ул. „Васил Априлов“ в общинския център и с. Великово, в община Шабла - с. Крапец. \r\nЖулиета НИКОЛОВА", "date": "2019.01.29", "title": "Добрич: Заради изграждане на водопроводни връзки в кв. „Червената пръст“ се налага спиране водоподаването в района от ул. „Балкан“ до ул. „Суха река“"}
{"url": "http://www.focus-news.net/news/2019/01/29/2617404/pregled-na-nyakoi-ot-osnovnite-temi-v-balkanski-pechat-agentsiya-fokus.html", "text": "Напрежението между Гърция и Турция, предложението на ВМРО-ДПМНЕ за провеждане на предсрочни избори в Македония и последните развития по въпроса за 100-процентовите мита за внос на сръбски стоки в Сърбия са част от основните теми във водещите балкански печатни издания. \r\n***  Новоназначеният министър на отбраната и бивш началник на Генералния щаб на гръцката армия Евангелос Апостолакис увери, че Атина ще твърдо защитава своя национален суверенитет и териториална цялост, съобщава електронното издание на водещия гръцки ежедневник  Kathimerini , като отбелязва, че коментарите му може да бъдат изтълкувани като прикрито предупреждение срещу Турция, отправено в навечерието на годишнината от кризата със спорните острови Имия/Кардак, заради които двете страни бяха на ръба на война през 1996 г. \r\n„Нашето национално въздушно пространство, нашите сухопътни граници и морските граници са защитени 24 часа в денонощието, 365 дни в годината - и това е нещо, което ние демонстрирахме\", заяви Апостолакис в реч пред парламента в Атина. „Всеки, който поставя под въпрос нашите суверенни права, веднага ще бъде изправен пред опустошителна реакция. Времената са от решаващо значение и те гарантират единство и национално разбиране\". \r\nПо-рано турските медии съобщиха, че Анкара ще постави два каботажни кораба и един кораб на бреговата охрана край островчетата Имия/Кардак в източната част на Егейско море в навечерието на 23-тата годишнина от спора. \r\n***  До този момент 33-ма депутати от парламентарната група на ВМРО-ДПМНЕ, която се състои от 38 народни представители, са подписали искането за провеждането на предсрочни парламентарни избори и формиране на служебно правителство, съобщава електронното издание на македонския вестник  „Независен“ . \r\nСлед като предложението на опозицията стигне до председателя на парламента Талат Джафери, той ще разполага с три дни, за да го разпространи сред депутатите. \r\nПарламентарната група на СДСМ съобщи, че е малко вероятно да приемат инициативата на ВМРО-ДПМНЕ, което не означава, че е изключена възможността за предсрочни избори. Според съобщенията, окончателното решение ще бъде взето до края на тази седмица, на заседание на Изпълнителния съвет на партията. \r\nЗа разпускането на парламента и обявяването на предсрочни избори трябва да бъдат събрани най-малко 61 депутатски гласа. \r\n***  Председателят на парламента в Прищина и лидер на Демократическата партия на Косово Кадри Весели заяви, че 100-процентовите мита, наложени от правителството за вноса на сръбски стоки в най-младата държава на Балканите, няма да бъдат отменени, но може да бъдат временно спрени като знак на добра воля към Европейския съюз – но, разбира се, при определени условия, съобщава електронното издание на прищинския ежедневник  Gazeta Express .  \r\nСъответното Весели написа в социалната мрежа „Фейсбук“, като уточни, че за временна отмяна на митата Сърбия и Босна и Херцеговина следва да предприемат „конкретни мерки“. „Митническият данък няма да бъде отменен, но ще бъде спрян за 120 дни и през този период трябва да влязат в сила конкретни условия за неговото спиране. Ако след 120 дни не се предприемат никакви мерки и ако поведението на Сърбия и Босна и Херцеговина не се промени радикално, данъкът ще бъде въведен отново, както и други решения, които автоматично водят до пълни реципрочни мерки между двете страни”, поясни Весели. \r\nПредложението на Весели бе отправено след среща в понеделник с американския посланик в Косово Филип Коснет. Посолството на САЩ публикува миналата седмица изявление, в което призова косовските власти незабавно да отменят митата и да подновят диалога със Сърбия. „Косово не се нуждае от сблъсък с САЩ или ЕС. Напротив! Хладният тон с нашите ключови стратегически съюзници - САЩ и ЕС - няма да помогне на Косово или да защити нашия суверенитет и териториална цялост, или да ни в евроатлантическата интеграция”, написа още Весели. \r\n***  Премиерът на Косово Рамуш Харадинай не изключи възможността за падане от власт на воденото от него правителство, в случай че водената от Кадри Весели Демократическа партия на Косово се оттегли от коалицията в Прищина, отбелязва електронното издание на водещия сръбски ежедневник  Danas . \r\nПред местни медии Харадинай увери, че не се страхува от нови избори, след което загатна, че неговият коалиционен партньор Весели „може да предприеме стъпки за напускане на правителството\". \r\nИзявлението му бе направено, след като председателят на парламента в Прищина и лидер на Демократическата партия на Косово Кадри Весели заяви, че 100-процентовите мита, наложени от правителството за вноса на сръбски стоки в най-младата държава на Балканите, няма да бъдат отменени, но може да бъдат временно спрени като знак на добра воля към Европейския съюз – но, разбира се, при определени условия. На свой ред обаче Харадинай настоява митата да останат в сила, докато Сърбия не признае независимостта на Косово. \r\n***", "date": "2019.01.29", "title": "Преглед на някои от основните теми в балкански печат (Агенция „Фокус“)"}
{"url": "http://www.focus-news.net/news/2019/01/29/2617391/dragomir-stoynev-bsp-mozhe-bi-zakonat-za-gorivata-se-otlaga-s-6-mesetsa-zashtoto-tryabva-da-ima-siva-ikonomika.html", "text": "Може би законът за горивата се отлага с 6 месеца, защото трябва да има сива икономика, някой да се облагодетелства и да си финансира изборите. Това заяви  зам.-председателят на ПГ на „БСП за България“ Драгомир Стойнев в ефира на БНР, съобщиха от пресцентъра на  НС на БСП . Той обясни, че от днес законът вече е в сила и днес трябва да бъде променен и отложен. „Сами разбирате в какъв абсурд работи парламентът и колко са компетентни управляващите. В продължение на една година се разискваше този законопроект. Всички страни бяха изслушвани в парламента, най-вече земеделските производители, след което законът беше приет“, обясни народният представител. „Оказа се, че примерно Минно-геоложката камара и Строителната камара имат конкретни предложения. Когато работят на техните обекти трябва да имат ведомствени бензиностанции, за да зареждат своята техника. Казахме, че веднага припознаваме техните предложения и днес те вече ще бъдат разгледани в комисия“, допълни Стойнев. Той подчерта, че всеки, който желае и смята, че има нещо, което го притеснява в закона, може да се обърне към „БСП за България“. „Готови сме да го изслушаме, но в последния момент да се променят неща, за нас е абсурдно“, заяви народният представител. „Друг е въпросът защо до сега не са направили своите предложения“, коментира той. Според него големият проблем е какво е свършило Министерството на икономиката. „В продължение на 6 месеца трябваше да напишат подзаконовата нормативна уредба. Те не си мръднаха пръста, а поискаха законът да бъде променен. Искат да отложат закона с 6 месеца, защото идват избори и правителството се нуждае от спокойствие – никой не трябва да протестира и негодува. Ние предлагаме да се отложи с 2 месеца – достатъчно време, за да бъдат решени всички проблеми“, предложи Стойнев. Той обясни, че БСП е направила конкретни предложения, за които е била  сезирана, но са отхвърлени в зала. „Строителната камара, която е толкова мощна и голяма, стовариха техника в София, защото негодуваха, а в крайна сметка бяха възнаградени с обществени поръчки за 1 млрд. 350 млн. лв, които ще бъдат изхарчени непрозрачно“, коментира Драгомир Стойнев.", "date": "2019.01.29", "title": "Драгомир Стойнев, БСП: Може би законът за горивата се отлага с 6 месеца, защото трябва да има сива икономика"}
{"url": "http://www.focus-news.net/news/2019/01/29/2617402/kyustendil-horove-i-sastavi-kam-chitalishte-bratstvo-shte-se-vklyuchat-v-tarzhestven-kontsert-po-povod-141-godini-ot-osvobozhdenieto-na-grada.html", "text": "Хорове и състави към читалище „Братство” ще се включат в тържествен концерт по повод 141 години от Освобождението на Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство”. Празничният концерт ще започне от 18.00 часа в голямата зала на читалището. „По традиция читалище „Братство” отбелязва подобаващо тази велика дата в историята на Кюстендил”, каза Иван Андонов. В програмата ще вземат участие музикална компания „Пей сърце“, смесен хор „Братство”, вокална формация „Неразделни”, вокална група „Еделвайс” и туристически хор „Осоговско ехо”. Слово за Освобождението на град Кюстендил ще изнесе експертът от Регионален исторически музей „Акад. Йордан Иванов” Антон Венев. \r\nВенцеслав ИЛЧЕВ", "date": "2019.01.29", "title": "Кюстендил: Хорове и състави към читалище „Братство” ще се включат в тържествен концерт по повод 141 години от Освобождението на града"}
{"url": "http://www.focus-news.net/news/2019/01/29/2617411/sport-dzhenoa-pobedi-empoli-s-31.html", "text": "Дженоа победи Емполи с 3:1 в гостуването си на стадион „Карло Кастелани” в мач от 21-вия кръг на италианската Серия А. Кристиан Куаме, Дарко Лазович и Антонио Санабрия отбелязаха трите точки за гостите, съответно в 17-тата, 70-тата и 73-тата минута, а почетният гол за домакините бе на Джовани Ди Лоренцо в 63-тата минута.  \r\nТака Дженоа събра актив от 23 точки и се изкачи до 13-тото място във временното класиране. Емполи записа шеста поредна загуба и се намира на 17-то място със 17 точки.", "date": "2019.01.29", "title": "Спорт: Дженоа победи Емполи с 3:1"}
{"url": "http://www.focus-news.net/news/2019/01/29/2617390/api-vremenno-e-ogranicheno-dvizhenieto-po-pat-866-smolyan-shiroka-laka-poradi-padnala-zemna-masa-varhu-patnoto-platno.html", "text": "Временно е ограничено движението по път III-866 Смолян – Широка Лъка поради паднала земна маса върху пътното платно. Това съобщиха от пресцентъра на  Агенция „Пътна инфраструктура“ . Движението се осъществява по обходен маршрут: Девин – Кричим – Пловдив – Асеновград – Чепеларе – проход Рожен – Смолян или изчакват на място.", "date": "2019.01.29", "title": "АПИ: Временно е ограничено движението по път III-866 Смолян – Широка Лъка поради паднала земна маса върху пътното платно"}
{"url": "http://www.focus-news.net/news/2019/01/29/2617409/pazardzhik-chetiri-naseleni-mesta-ot-oblastta-sa-bez-tok-zaradi-avarii.html", "text": "Без ток в област Пазарджик остават град Сърница и селата Медени поляни и Побит камък, а също и село Драгиново в община Велинград. Това съобщиха от  електроразпределителното дружество . Екипи на дружеството работят за отстраняване на авариите, но от там не се ангажират с точен час за възстановяване на нормалното електрозахранване.", "date": "2019.01.29", "title": "Пазарджик: Четири населени места от областта са без ток заради аварии"}
{"url": "http://www.focus-news.net/news/2019/01/29/2617413/vratsa-tyaloto-na-81-godishna-zhena-e-otkrito-pri-pozhar-v-selo-tarnak.html", "text": "Намерено е обгореното тяло на 81-годишна жена при пожар в дома ѝ в село Търнак. Това съобщиха от  ОДМВР – Враца . Сигналът за пожара е подаден на 28 януари в 10.48 часа в РУ - Бяла Слатина. Огънят е потушен  от служители на РСПБЗН - Бяла Слатина. В къщата е намерено обгореното тяло на 81-годишна жена. Причините за възникването на пожара са в процес на изясняване. Образувано е досъдебно производство.", "date": "2019.01.29", "title": "Враца: Тялото на 81-годишна жена е открито при пожар в село Търнак"}
{"url": "http://www.focus-news.net/news/2019/01/29/2617415/sliven-zatvoreni-za-avtomobili-nad-10-t-sa-prohodite-tvarditsa-elena-i-vratnik.html", "text": "Интензивен е трафикът по пътищата в Сливенска област. Няма въведени допълнителни ограничения, съобщиха от  Областно пътно управление . Пътищата са мокри. В Котел по пътя Котел – Кипилово има заледявания, пътят е обработен. \r\nЗатворени за тежки автомобили над 10 т са проходите Твърдица – Елена и Вратник. Котленският проход е отворен за всички моторни превозни средства.", "date": "2019.01.29", "title": "Сливен: Затворени за автомобили над 10 т са проходите Твърдица – Елена и Вратник"}
{"url": "http://www.focus-news.net/news/2019/01/29/2617412/mvr-edin-chovek-e-zaginal-a-16-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са ранени при 13 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 4 тежки, при които има един загинал и шест ранени и 32 леки пътни инцидента. От началото на годината са станали 412 пътнотранспортни произшествия, при които са загинали 33 души, а 504 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (41) през същия период на 2018 г. се отчитат 8  по-малко загинали участници в движението по пътищата през 2019 г.", "date": "2019.01.29", "title": "МВР: Един човек е загинал, а 16 са ранени при катастрофи в страната през изминалото денонощие"}
{"url": "http://www.focus-news.net/news/2019/01/29/2617416/veliko-tarnovo-kashta-e-izgoryala-pri-pozhar-v-strazhitsa-nyama-postradali.html", "text": "Къща е изгоряла при пожар в Стражица, няма пострадали. Сигнал за инцидента е подаден 30 минути след полунощ, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Данни за пострадали граждани няма, но огънят е унищожил цялата постройка, намираща се на улица „Драва“ в Стражица. Причините за пожара са в процес на установяване. Произшествието е ликвидирано от екип местни огнеборци, а мястото е посетил дежурния инспектор. \r\nНадежда КРЪСТЕВА", "date": "2019.01.29", "title": "Велико Търново: Къща е изгоряла при пожар в Стражица, няма пострадали"}
{"url": "http://www.focus-news.net/news/2019/01/29/2617408/ministar-boil-banov-otkupihme-portreta-na-knyaz-aleksandar-i-batenberg-za-18-hil-evro-a-trite-podnosa-za-5-hil-evro-vseki.html", "text": "Откупихме портрета на княз Александър I Батенберг за 18 хил. евро, а трите подноса - за 5 хил. евро всеки. Това каза в предаването „Здравей, България“ по  Нова телевизия  министърът на културата Боил Банов във връзка с откупуването от страна на българската държава на портрет и ценни предмети, принадлежали на княз Александър I Батенберг, на търг, организиран от аукционна къща във Виена. „Лично участвах. Изключителни неща придобихме. Всичко трябваше да бъде пазено в тайна, защото можеше да се окаже, че ако бяхме обявили, че държавата участва, цената да бъде двойна или тройна. Много голяма благодарност към премиера и министър Горанов за цялата акция. Стана нещо, което е много добро за поколение напред и е свързано в крайна сметка с чувството ни за духовност и сила“, обясни министър Банов. Попитан до къде е бил готов да стигне в наддаването, за да откупи скъпоценностите, той отговори: „Няма да кажа докъде бях готов, защото  предполагам, че хипотетично е възможно да започнат да излизат и други неща с българската държава. Така, че ще запазя това в тайна, за да може и друг път като се явяваме да работим в рамките на нормални цени“, подчерта той. „Всичко е на реална цена. Изработените за посрещането на княз Александър I Батенберг три подноса от Берковица, Ловеч и Русе, от признателни български граждани и българската общност излязоха около 5 хил. евро всеки“, обясни министър Банов. „Картината, която е един огромен знак на държавността, мисля, че ще бъде гордост за всеки да я види и да знае, че България си я притежава, е 18 хил. евро“ уточни той. „Това не са малко пари, но те са абсолютно нормални за това, което се предлага. Не може да бъде оценявано с оглед на нашето минало, настояще и бъдеще. Цените можеха да бъдат тройни и четворни на тези, ако бяхме афиширали предварително, че държавата ще участва, защото държавата не може да си позволи да дойде и да загуби на търг такива ценности“, изтъкна министърът на културата. Банов изтъкна, че ценностите ще бъдат транспортирани в страната ни при специален режим. „Надявам се до петък да могат да влязат в България. Веднага ще помислим, как ще бъдат изложени първоначално. Експертите ще кажат, къде е най-добре“, обясни той. Попитан дали все пак организаторите на търга са разбрали, че българската държава в лицето на министъра на културата участват, той коментира: „Беше ясно, че участваме, но ние първо пуснахме информация, че ще участваме с пари, които са почти символични. Пуснахме я в последния момент, така че независимо, че сме били там да се знае, че сме с ограничени финанси. Стратегически с премиера и министър Горанов разработихме план, който проработи много сериозно. В тези търгове има елемент на надиграване“, допълни Банов.   Както „Фокус“ първа съобщи  в сряда уникален портрет на княз Александър I Батенберг и дарове за встъпването му на българския престол бяха обявени за продан на търг от виенската аукционна къща „Доротеум“.  \r\nПортретът представя българския княз в цял ръст, с униформа и медали. Той е с позлатена резбована дървена рамка с корона, скиптър и императорска кълбо. Платното е с размери 157 х 100 см и е рисувано с маслени бои. Портретът е дело на художника Карл Дилиц и датира от 1881 г. Началната му цена бе между 12 000 и 15 000 евро. Сред останалите ценни предмети е и овален сребърен поднос филигран с две дръжки от коронацията на Батенберг в Русе на 29 април 1879 г. В центъра на подноса е гравиран надписа „На Негово Височество Александър I Княз на България от жителите на град Русе“ и български лъв. Подносът е с размери 76.5 x 48 см. Началната му цена бе между 3000 и 4000 евро. В колекцията бе включен още един сребърен поднос филигран, върху който е гравирано посвещение на княз Александър I Батенберг от жителите на град Берковица. Той е с размери 43.5 х 35.5 см и тежи 1450 г.В четирите му края има медальони с лъвове. Началната му цена бе между 600 и 1000 евро.На търг бе обявен и частично посребрен метален поднос с флорални мотиви, на който е гравирано „В спомен на Александър I Български княз от ловчанските градски жители. 25 юни 1879 г.“ Подносът е с размери 76 x 48 см, а началната му цена бе между 200 и 400 евро. \r\nКняз Александър I Батенберг е първият български княз след Освобождението от турско робство. Той управлява от 26 юни 1879 г. до 26 август 1886 г., когато е свален от преврата на русофилите. По време на неговото управление се прокламира и извоюва Съединението на Източна Румелия с Княжество България през 1885 г. След смъртта му Александър I Батенберг е погребан в Мавзолей в центъра на столицата.", "date": "2019.01.29", "title": "Министър Боил Банов: Откупихме портрета на княз Александър I Батенберг за 18 хил. евро, а трите подноса - за 5 хил. евро всеки"}
{"url": "http://www.focus-news.net/news/2019/01/29/2617405/smolyan-ochakva-se-do-chas-i-polovina-da-bade-razchisteno-chast-ot-svlachishteto-v-shiroka-laka-i-dvizhenieto-da-bade-pusnato-v-ednata-lenta.html", "text": "Очаква се до час и половина да бъде разчистено част от свлачището в Широка лъка и движението да бъде пуснато в едната лента. Това каза за  Радио „Фокус“ – Смолян  дежурният в Областно пътно управление – Смолян. Свлечената земна маса е в началото на селото до разклона за село Кукувица, като има скъсани жици и паднали електрически стълбове. От Пътната служба ще направят всичко необходими движението да се пусне в едната лента скоро. Екипи на електроразпределителното дружество ще възстановяват и падналите стълбове и прекъснатите жици. Обходният маршрут за пътуващите по направлението Девин – Смолян е Девин – Кричим – Пловдив – Асеновград – Чепеларе – проход Рожен – Смолян. Шофьорите могат да изчакват и на място. \r\nНели ГЕРГЬОВСКА", "date": "2019.01.29", "title": "Смолян: Очаква се до час и половина да бъде разчистено част от свлачището в Широка лъка и движението да бъде пуснато в едната лента"}
{"url": "http://www.focus-news.net/news/2019/01/29/2617410/varna-oblastnata-komisiya-za-borba-s-gripa-shte-reshava-dali-da-udalzhi-sroka-na-gripnata-vakantsiya-za-uchenitsite-do-5-fevruari.html", "text": "Областната комисия за борба с грипа във Варна ще трябва да реши на заседанието си днес дали да удължи срока на грипната ваканция за учениците до 5 февруари, предаде репортер на  Радио „Фокус“ – Варна . Удължаването на неприсъствените дни в училищата ще съвпадне с междусрочната ваканция на 5 февруари. Заседанието на Областната комисия е насрочено за 10.30 часа. То ще се проведе отново в сградата на Регионалната здравна инспекция.  \r\nПо данни на Регионалната здравна инспекция нивото на заболеваемостта от грип и остри респираторни заболявания на територията на града и областта остава високо. \r\nДиана СТОЕВА", "date": "2019.01.29", "title": "Варна: Областната комисия за борба с грипа ще решава дали да удължи срока на грипната ваканция за учениците до 5 февруари"}
{"url": "http://www.focus-news.net/news/2019/01/29/2617417/vratsa-mazh-i-zhena-sa-s-izgaryaniya-ot-gramnal-kotel-v-doma-im-v-mezdra.html", "text": "Мъж и жена са с изгаряния от гръмнал котел в дома им в Мездра. Това съобщиха от  ОДМВР – Враца . На 28 януари , в 14.20ч. в РУ-Мездра, е получено съобщение за гръмнал котел на твърдо гориво в частен дом в град Мездра. Установено е, че около 14.05 часа ел. захранването на къщата е прекъснато поради авария, в резултат на което ел. помпа на котела на твърдо гориво е спряла и развила висока температура. Избилата гореща вода нанесла изгаряния на стопаните - мъж и жена. И двамата  са транспортирани в болница. Образувано  е досъдебно производство.", "date": "2019.01.29", "title": "Враца: Мъж и жена са с изгаряния от гръмнал котел в дома им в Мездра"}
{"url": "http://www.focus-news.net/news/2019/01/29/2617419/varna-chast-ot-grada-e-s-narusheno-vodopodavane-zaradi-izgrazhdane-na-vodoprovodni-vrazki.html", "text": "Част от града е с нарушено водоподаване заради изграждане на водопроводни връзки. Това съобщиха за  Радио „Фокус“ – Варна  от дружеството „Водоснабдяване и канализация“ в града. Поради реконструкция на бул. „Васил Левски“ и изграждане на водопроводни връзки, до около 24 часа тази нощ, без вода ще бъдат абонатите в района около Регионалната здравна инспекция, по ул. „Кирил Шиваров“, в карето между улиците „Отец Паисий“, „Прилеп“, „Кестен“, „Струга“, бул. „Сливница“ и високите блокове около „Патриарха“. През следващото денонощие, на 30 януари от 00.00 часа до около 24.00 часа, в района са възможни смущения във водоподаването. \r\nДиана СТОЕВА", "date": "2019.01.29", "title": "Варна: Част от града е с нарушено водоподаване заради изграждане на водопроводни връзки"}
{"url": "http://www.focus-news.net/news/2019/01/29/2617418/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.01.29", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/01/29/2617420/faz-ek-shte-predstavi-nov-ikonomicheski-model.html", "text": "Три години след влизането в сила на Целите на ООН за устойчиво развитие, Европейската комисия ще представи конкретен план за изпълнението им, съобщава германският национален ежедневник  Die Frankfurter Allgemeine Zeitung . \r\nООН въведе в сила 17-те цели за устойчиво развитие през януари 2016 г. Те включват преодоляване на проблема с бедността и глада, чиста вода за всички, евтина и чиста енергия, добри работни места, равенство между половете и опазване на климата. Срокът за изпълнението им е до 2030 г.  Тереза Герова", "date": "2019.01.29", "title": "FAZ: ЕК ще представи нов икономически модел"}
{"url": "http://www.focus-news.net/news/2019/01/29/2617423/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-yanuari.html", "text": "„Софийска вода” временно ще прекъсне водоснабдяването в някои части на столицата на 30 януари. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Сава Михайлов“ в жк. „Западен парк“ се налага спиране на водоподаването от 10:00 до 22:00 часа на клиентите на „Софийска вода”, живеещи в: бл. 69, бл. 70, бл. 71, бл. 72, бл. 78, бл. 79, бл. 81, бл. 82, и бл. 83; ул. „Сава Михайлов“ от бл. 33А до бул. „Царица Йоана“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сава Михайлов“ пред бл. 52. \r\nВъв връзка с подмяна на спирателен кран на бул. „Пенчо Славейков“ в центъра на града се налага спиране на водоподаването от 09:00 до 20:00 часа на клиентите на „Софийска вода”, живеещи в района на: бул. „Пенчо Славейков“ от бул. „Прага“ до ул. „Люлин планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ ъгъла с бул. „Пенчо Славейков“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.29", "title": "„Софийска вода” временно ще прекъсне водоснабдяването в някои части на столицата на 30 януари"}
{"url": "http://www.focus-news.net/news/2019/01/29/2617425/dobrich-obshtinata-organizira-obuchenie-na-pedagozi-za-rabota-v-multikulturna-sreda.html", "text": "На 2 и 5 февруари Община град Добрич организира обучение на тема: „Интеркултурно образование“ за осигуряване на допълнителна квалификация на 21 педагози от ДГ №32 „Зорница“, ОУ „Христо Смирненски“ и Обединено училище „Йордан Йовков“. Това съобщиха от пресцентъра на  Общината . Обучението ще се реализира във връзка с изпълнение на двугодишния проект „Заедно учим, творим и играем“, финансиран от Центъра за образователна интеграция на децата и учениците от етническите малцинства към МОН. Програмата на обучение на Департамента по модерни обучителни методи към Висше училище по мениджмънт  е съобразена с прилагането  на модерна за образователната ситуация методика и залага на придобиването на нови знания и практически умения за справяне с проблемите в пряката работа на учителите с деца от различни етноси.", "date": "2019.01.29", "title": "Добрич: Общината организира обучение на педагози за работа в мултикултурна среда"}
{"url": "http://www.focus-news.net/news/2019/01/29/2617427/zamestnik-ministar-zornitsa-rusinova-shte-poseti-burgas-na-31-yanuari.html", "text": "Заместник-министърът на труда и социалната политика Зорница Русинова ще посети гр. Бургас на 31 януари 2019 г. Това съобщиха от пресцентъра на  Община Бургас . В 11.00 часа Русинова ще открие Информационен ден по процедура „Патронажна грижа за възрастни хора и лица с увреждания - Компонент 2\" на Оперативна програма „Развитие на човешките ресурси\". Събитието ще се проведе в зала I на Експозиционен център „Флора\" в Морската градина. Основната цел на операцията „Патронажна грижа за възрастни хора и лица с увреждания - Компонент 2\" е да подобри качеството на живот и възможностите за социално включване на възрастните и хората с увреждания чрез осигуряване на мрежа от услуги в домашна среда и изграждане на подходящ капацитет за предоставянето им. Проектите ще се изпълняват от общините на територията на цялата страна. Общият бюджет на процедурата е 45.7 млн. лева.", "date": "2019.01.29", "title": "Заместник-министър Зорница Русинова ще посети Бургас на 31 януари"}
{"url": "http://www.focus-news.net/news/2019/01/29/2617424/nimh-ima-opasnost-ot-vaznikvane-na-poroyni-navodneniya-v-iztochnobelomorskiya-i-zapadnobelomorskiya-baseyn.html", "text": "Има опасност от възникване на поройни наводнения в Източнобеломорския и Западнобеломорския басейн. Това съобщиха от Националния институт по метеорология и хидрология (НИМХ). В резултат на интензивни валежи има опасност от възникване на поройни наводнения в: \r\nВ следобедните и вечерни часове на 29 януари – в горното течение на р. Тунджа (над яз. Копринка); р. Марица (в горните части от водосбора на р. Въча и притока ѝ р. Девинска); \r\nВ следобедните и вечерни часове на 29 януари – в долното течение на р. Места (по основната река и в притоците ѝ р. Канина и р. Бистрица); в долното течение на р. Доспат; \r\nПрез нощта на 29 срещу 30 януари и в сутрешните часове на 30 януари– в долното течение на р. Места (по основната река и в притоците ѝ р. Туфча и р. Неврокопска); в долното течение на р. Струма (в притока й р. Пиринска Бистрица). \r\nВодното количество на р. Черна река при гр. Смолян има вероятност да достигне жълтия праг на внимание в следобедните часове на 29 януари и в обедните часове на 30 януари; \r\nВодното количество на р. Елховска при гр. Рудозем има вероятност да достигне жълтия праг на внимание в следобедните часове на 30 януари.", "date": "2019.01.29", "title": "НИМХ: Има опасност от възникване на поройни наводнения в Източнобеломорския и Западнобеломорския басейн"}
{"url": "http://www.focus-news.net/news/2019/01/29/2617421/kyustendil-detsata-do-4-godini-sa-nay-zasegnati-ot-gripnata-valna-v-oblastta.html", "text": "Децата от 0 до 4 години са най-засегнати от грипната вълна в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. Данните сочат, че общата седмична заболеваемост от грип и остри респираторни заболявания в областта е 206.31 на 10 000 души, спрямо 129.26 през предходната седмица. Поради тази причина остава в сила обявената грипна епидемия за област Кюстендил. Заболеваемостта  е най-висока във възрастови групи от 0 – 4 години, 828.40 на 10 000 души, както и от 5 – 14 години – 582.01 на 10 000 души. В сила остават въведените профилактични и противоепидемични мерки. Преустановени са профилактичните прегледи, детските и женските консултации, свижданията в лечебните заведения за болнична помощ, плановите операции и провеждането на профилактични имунизации. \r\nВенцеслав ИЛЧЕВ", "date": "2019.01.29", "title": "Кюстендил: Децата до 4 години са най-засегнати от грипната вълна в областта"}
{"url": "http://www.focus-news.net/news/2019/01/29/2617428/dobrich-obshtinskiyat-savet-prie-otchet-za-izpalnenieto-na-programata-za-upravlenie-na-obshtinata-za-tretata-godina-ot-mandata.html", "text": "Общинският съвет прие отчет за изпълнението на Програмата за управление на Община град Добрич за третата година от мандат 2015 г. – 2019 г., предаде кореспондент на  Радио „Фокус” – Варна . В отчета е отбелязано, че общността активно участва при формирането и реализацията на общинските политики, както и осъществява ефективен контрол върху качеството и използването на публичните ресурси. Сред основните приоритети са динамично и открито управление, развитие и обновяване на инфраструктурата, сигурност подобряване качеството на живот. На практика местното самоуправление се осъществява чрез ангажиране на гражданите в осъществяването на публични политики. През миналата година внедрената Интегрирана система за управление на качеството и околната среда по два от установените стандарти е ресертифицирана по последна версия на действащия стандарт. Местната администрация отчита ефективно работещи обществени съвети.  \r\nКметът на Добрич Йордан Йорданов инициира обществен съвет по образование, чието първо заседание се състоя през декември. Предназначението на този съвет е да е постоянен консултативен и експертен орган, който работи на базата на действащата нормативна уредба в страната и общината. Целта е чрез него да се подобри диалогът между местна власт, експерти и граждани за развитие на модерно и качествено образование.  \r\nПродължава ползотворното сътрудничество между Общината и граждански сдружения. През миналата година Община град Добрич бе финалист в раздел „Общност“ в европейския конкурс „Иновации в политиката“, организиран от едноименния институт във Виена. Номинацията бе във връзка с проекта „Глобален Добрич“ и форума „Добрич в бъдеще време“.  \r\nПрез 2018 г. Общината бе победител в третото издание на конкурса „ЕКООБЩИНА“ в раздел „Енергийна ефективност на сградите – община с население над 40 000 жители“. Резултатите от ползотворното сътрудничество с „Глобален Добрич“ са организираните през миналата година трето и четвърто издание на форума „Добрич в бъдеще време“, филмовото предизвикателство „Красив Добрич“ – филми, заснето с любов и поглед към красотата на добруджанския град, участие е международния форум Co-created, организиран за представители на общини, на който в Палермо, Сицилия, са дискутирани въпроси за ефективността на сътрудничеството местна власт и граждани. За втора поредна година Общината е била партньор в проект „Мястото“ за преобразяване на градската среда в четири жилищни квартала.  \r\nЖулиета НИКОЛОВА", "date": "2019.01.29", "title": "Добрич: Общинският съвет прие отчет за изпълнението на Програмата за управление на Общината за третата година от мандата"}
{"url": "http://www.focus-news.net/news/2019/01/29/2617431/pregled-na-osnovnite-temi-vav-varnenskiya-pechat.html", "text": "„Тубдиспансерът ще бъде закрит“, съобщава на първата си страница вестник  „Черно море“ . Тубдиспансерът във Варна ще бъде закрит. Водим разговори и с кмета Иван Портних в търсене на варианти дейността да се концентрира в областната болница (МБАЛ „Света Анна“ – бел.а.). Важното е туберкулозно болните да не остават без лечение. Това съобщи във Варна министърът на здравеопазването Кирил Ананиев в отговор на въпрос на Медийна група „Черно море“. Тубдиспансерът във Варна е в състояние на фалит от доста месеци и има сериозни финансови затруднения. „Млади медици от Варна могат да кандидатстват за евросредства за стипендии и платено обучение“, допълва изданието. Да покриват разходите си за обучение, както и да ползват стипендии могат млади лекари специализанти от Варна. До 30 септември 2020 година те могат да кандидатстват за евросредства, съобщиха от Регионалната здравна инспекция (РЗИ). Проектът носи името „Специализация в образованието“ и се реализира от Министерството на здравеопазването с финансиране по Оперативна програма „Развитие на човешките ресурси 2014-2020 г“. „Откриха супермодерен център за лечение на инсулти“, четем още в броя. „Удължават грипната ваканция до 5 февруари?“, информира още изданието. Заболеваемостта от грип и остри респираторни инфекции във Варненска област остава висока, сочат последните данни от Регионалната здравна инспекция. Нейното равнище е 218 на 10 000 души. Ако данните и от днес покажат същото, грипната ваканция ще бъде удължена до 5 февруари и ще съвпадне с междусрочната. Това научи Медийна група „Черно море“ от епидемиолози. Крайното решение ще бъде взето от регионалния щаб за борба с грипа и ОРЗ, чието заседание започва в 10.30 ч. днес. „Варна ще посрещне древноегипетски кораб“ е друго заглавие в броя. Това лято ще се проведе морската експедиция АǍОРА ,9. Международната проява е дело на германския експериментатор и изследовател д-р Доминик Гьорлитц и норвежкия институт „Тур Хейердал“. В рубриката „Непознатата история“ изданието разказва за третото кметуване на Руси Матеев.", "date": "2019.01.29", "title": "Преглед на основните теми във варненския печат"}
{"url": "http://www.focus-news.net/news/2019/01/29/2617426/plovdiv-prodalzhava-pochistvaneto-na-dazhdopriemnite-shahti-v-grada.html", "text": "Продължава почистването на дъждоприемните шахти в града. Това съобщиха за  Радио „Фокус“ - Пловдив  от ОП „Чистота“. Днес ще се почистват съоръженията по  вътрешните улици в зоната между бул. „Коматевско шосе“, бул. „Александър Стамболийски“, югоизточната страна на железопътната линия и бул. „Асеновградско шосе“; бул. „Освобождение“, ул. „Найчо Цанов“. От общинското предприятие напомнят, че гражданите могат да подават сигнали на тел. 032 675 817. \r\nМария РУСЕВА", "date": "2019.01.29", "title": "Пловдив: Продължава почистването на дъждоприемните шахти в града"}
{"url": "http://www.focus-news.net/news/2019/01/29/2617433/kyustendil-postanovkata-orkestar-titanik-shte-bade-predstavena-v-obshtinskiya-dramatichen-teatar.html", "text": "Постановката „Оркестър „Титаник” ще бъде представена в Общинския драматичен театър. Това съобщи за  Радио „Фокус” – Кюстендил  Чавдар Ненов, директор на театъра. Представлението започва от 19.00 часа. Постановката е съвместна продукция на Общински драматичен театър – Кюстендил и Сатиричен театър „Алеко Константинов” - София. Автор на постановката е Христо Бойчев, а режисьор е проф. Румен Рачев.  В нея участват Силвия Лулчева, Иван Панев, Кирил Бояджиев, Константин Икономов, Николай Брънзалов и Денислава Николова. \r\nВенцеслав ИЛЧЕВ", "date": "2019.01.29", "title": "Кюстендил: Постановката „Оркестър „Титаник” ще бъде представена в Общинския драматичен театър"}
{"url": "http://www.focus-news.net/news/2019/01/29/2617422/varna-visoka-ostava-zabolevaemostta-ot-grip-i-ostri-respiratorni-zabolyavaniya-v-oblastta-prez-poslednata-sedmitsa.html", "text": "Висока остава заболеваемостта от грип и остри респираторни заболявания във Варненско през последната седмица. Това съобщиха за  Радио „Фокус“ – Варна  от Регионалната здравна инспекция във Варна. По данни на информационната система за събиране и анализиране на данни за заболеваемостта от грип и остри респираторни инфекции за периода от 21 до 27 януари заболеваемостта за област Варна е по-ниска от средната за страната, която е 251.30 на 10 000 души. Регистрираните случаи през седмицата са 731, като заболеваемостта е 218.41 на 10 000 души. Най-много болни са регистрирани във възрастовата група от 30 до 64 години и от 5 до 14 години. Висока е заболеваемостта и във възрастта от 15 до 29 години. През предходната седмица заболеваемостта е била 248.89 на 10 000 души, а най-много болни тогава бяха регистрирани във възрастта от 5 до 14 години. Това наложи обявяването на грипна епидемия във Варна и въвеждането на противоепидемични мерки в детските и социални заведения. Всички училища на територията на областта бяха пуснати в грипна ваканция. \r\nВ Националната референтна лаборатория от началото на годината са изследвани над 330 клинични проби. Доказани са общо 158 грипни вируса – AH1N1 и AH3N2. \r\nМарияна ВАЛЕНТИНОВА", "date": "2019.01.29", "title": "Варна: Висока остава заболеваемостта от грип и остри респираторни заболявания в областта през последната седмица"}
{"url": "http://www.focus-news.net/news/2019/01/29/2617435/veliko-tarnovo-chasove-po-profesionalno-orientirane-shte-badat-organizirani-v-uchilishtata-v-grada.html", "text": "Часове по професионално ориентиране ще бъдат организирани в училищата във Велико Търново. Срещите с учениците ще са отворени, а за участие в тях ще бъдат канени представители на бизнеса и предприемачи. Това съобщиха от пресцентъра на  Община Велико Търново . Инициативата е на кмета на Велико Търново Даниел Панов, а организацията на събитията в училищата вече е възложена на екипа от специалисти по кариерно консултиране и ориентиране към общинския Център за подкрепа и личностно развитие. Целта е по-малките ученици да получат съвети и помощ при избор на специалност в гимназиите и средните училища, а по-големите – да се запознаят с възможностите за професионална реализация както след средното, така и след висшето образование. \r\nПо време на срещите ще бъдат представени и профилите на различни професии. Друга от мерките предвижда учениците да гостуват във фирми и предприятие, за да се запознаят на място с организацията на работата, с новите технологии при производствата, с моделите на управление и др.  \r\n„Това е един от начините, за да бъде още по-близка връзката между образованието, бизнеса и пазара на труда, а също и за популяризация на професиите с най-голяма нужда от квалифицирани кадри“, коментира кметът Даниел Панов. \r\nПредстои създаването на мобилен офис на консултантите както в информационния център в сградата на Общината, така и в изнесения център в „Мол Велико Търново“. На място учениците ще могат да попълват тестове за професионална и кариерна ориентация, както и да разговарят със специалистите.", "date": "2019.01.29", "title": "Велико Търново: Часове по професионално ориентиране ще бъдат организирани в училищата в града"}
{"url": "http://www.focus-news.net/news/2019/01/29/2617414/kristian-vigenin-bsp-prezidentat-opisa-mnogo-obektivno-situatsiyata-v-stranata-koeto-ne-se-haresva-na-gerb.html", "text": "В своята реч президентът много обективно описа ситуацията в страната, което не се харесва на ГЕРБ. Това каза секретарят на ПГ на „БСП за България“ Кристиан Вигенин в сутрешния блок на Нова телевизия, съобщиха от пресцентъра на  НС на БСП . Той коментира думите на президента, че би подкрепил нов политически проект. „Не го разглеждам толкова директно. Смятам, че президентът, описвайки какво не е наред в страната и какво би трябвало да бъде, по-скоро би подкрепил политическа алтернатива, която да промени това. БСП се разпознава като част от такава алтернатива“, обясни той. Според него на фона на нарастващия брой хора, които декларират, че не са решили за кой да гласуват или няма да гласуват, е възможно да се появи нов проект. По неговите думи важното е, че президентът не е заявил, че той ще бъде патрон и ще създава политически проект, както се опитват някои да вменяват. „Президентът, подкрепен от нас, не е президент на БСП. Той е на България, има своето виждане каква трябва да бъде страната и когато нашите виждания съвпадат, оценките и предложенията за бъдеще също съвпадат“, подчерта Вигенин. Според него България има нужда от силна лява алтернатива. „Нараства усещането, че е нужна промяна в страната. Тя в голяма степен отразява и това, което направихме на нашия Конгрес с „Визия за България“. Имаме достатъчно механизми, за да провеждаме политиката си и не разчитаме президентът да ни е ПР“, заяви народният представител.  \r\n„Защо ГЕРБ реагира толкова нервно след тази реч?“, попита Вигенин и припомни  приказка за стълбата. „ГЕРБ е вече на последното стъпало и виждат съвсем различна картина. Вече не могат да слязат от тази стълба, а само могат да паднат от нея“, коментира депутатът от левицата. Той е на мнение, че президентът обединява нацията, ако погледнем неговия рейтинг. „Подкрепата за него е в пъти по-висока от тази в правителството и още повече от тази в парламента. ГЕРБ ослепяха и оглушаха за това, което се случва в страната. Борисов се опита да каже почти същото на актива, но с други думи. За съжаление няма кой да го чуе“, каза още Кристиан Вигенин.", "date": "2019.01.29", "title": "Кристиан Вигенин, БСП: Президентът описа много обективно ситуацията в страната, което не се харесва на ГЕРБ"}
{"url": "http://www.focus-news.net/news/2019/01/29/2617438/wkmg-news-6-clickorlando-amerikanets-e-ubil-semeystvoto-si-za-da-finansira-pornografska-onlayn-vrazka-s-balgarka.html", "text": "Мъж от Флорида е откраднал 200 хиляди долара от семейството си, за да финансира порнографска онлайн връзка с българка, след което е убил родителите и брат си в дома им, съобщава местната медия  WKMG News 6 & ClickOrlando , като се позовава на информацията от заповедта за ареста му.  \r\n29-годишният Грант Амато бе арестуван в понеделник сутринта (местно време) по обвинения за убийството на родителите си, Чад и Маргарет Амато, на 59 г. и 61 г., и на 31-годишния му брат Коуди. Арестът е извършен след като негов колега съобщава, че не Коуди не се е явил на работното си място.  \r\nПрез последните три месеца Грант Амато е откраднал сума на обща стойност 200 хиляди долара от своите родители и брат си, за да ги преведе на  жена в България, с която комуникира от юни миналата година чрез уебсайта Cam Girls. \r\nСледователите са разговаряли с другия брат на Амато, според когото обвиняемият е комуникирал с момиче по телефона и му е изпращал големи суми. Момичето от България е знаело къде живее семейството на Грант Амато.  \r\nОбвиняемият е признал, че след като родителите са разбрали за кражбата, са му поставили ултиматум: да се подложи на 60-дневна терапия за интернет и сексуална зависимост, или да напусне семейния дом. оставете семейния дом.  \r\nЗаподозреният е влязъл в лечебно заведение, два дни след като Чад и Маргарет Амато са съобщили за изчезването му. Съгласно думите им, синът им е страдал от депресия, и в тази връзка в случай на достъп до огнестрелни оръжия и те са били „100 процента убедени, че ще се опита да нарани себе си\". \r\nКогато Грант Амато се върнал в дома на родителите си, те са изложили основните си правила и са му казали, че ако наруши някое от тях, ще бъде принуден незабавно да напусне къщата им.  \r\nЕдно от правилата е 29-годишният син да не комуникира с българката. В нощта на 24 януари бащата научава за продължаващата им връзка и се скарал със сина си, като го е изгонил от дома им.  Семейството е намерено мъртво на следващата сутрин, всички с рани „в стил екзекуция\", поясниха властите.  Тереза Герова", "date": "2019.01.29", "title": "WKMG News 6 & ClickOrlando: Американец е убил семейството си, за да финансира порнографска онлайн връзка с българка"}
{"url": "http://www.focus-news.net/news/2019/01/29/2617430/kolyo-kolev-sotsiolog-pozitsiite-na-prezidenta-rumen-radev-veche-nanesoha-udar-varhu-upravlyavashtite.html", "text": "Позициите на президента Румен Радев вече нанесоха удар върху управляващите. Това каза за сутрешният блок „Добро утро България“ на  Радио „Фокус“  социологът Кольо Колев по повод отчета за две години от мандата на Румен Радев и Илияна Йотова на „Дондуков“ 2. Социологът каза още, че друг е въпросът дали това ще донесе положителни дивиденти на БСП, но е факт дестабилизацията. Кольо Колев добави, че това е началото на края на управлението и до голяма степен всичко зависи от резултатите на европейските избори. Според него държавният глава няма да отстъпи функциите и длъжността си. „Не виждам възможност той пряко да се замеси, ако го направи президентът има огромен ресурс, но се съмнявам, че ще предприеме този ход. Румен Радев изпълнява това, което в нормалните демократични общества е функцията на свободните медии. Той избра да бъде говорител на хората, които нямат думата: на бедните, на непрекъснато облаганите с нови и нови данъци, на мизерстващите, тези чийто глас не се чува“, добави той. Социологът Кольо Колев каза още, че Румен Радев не се стреми към президентска република и основното, което се вижда е, че той говори за възстановяване на връзката между обикновения човек и политическия елит. \r\nЙоланда ПЕЛОВА", "date": "2019.01.29", "title": "Кольо Колев, социолог: Позициите на президента Румен Радев вече нанесоха удар върху управляващите"}
{"url": "http://www.focus-news.net/news/2019/01/29/2617432/georgi-ikonomov-kmet-na-bansko-vse-oshte-nyama-elektrichestvo-na-teritoriyata-na-6-sela-ot-obshtinata.html", "text": "Все още няма електричество на територията на 6 от селата, намиращи се в община Банско. Това каза за  Радио „Фокус“ – Пирин  кметът Георги Икономов. „Сега предстои да се чуя с министър Теменужка Петкова, с която разговарях и вчера. Тя беше направила проверка по случая и я бяха уверили, че до снощи би трябвало електричеството да бъде възстановено, но това не се случи“, каза още Икономов. \r\nЛивия НИНОВА", "date": "2019.01.29", "title": "Георги Икономов, кмет на Банско: Все още няма електричество на територията на 6 села от общината"}
{"url": "http://www.focus-news.net/news/2019/01/29/2617440/ministar-boil-banov-shte-dade-brifing-po-povod-otkupuvaneto-na-portreta-i-tsenni-predmeti-prinadlezhali-na-knyaz-aleksandar-i-batenberg.html", "text": "Министърът на културата Боил Банов ще даде брифинг по повод откупуването на портрета и ценни предмети, принадлежали на княз Александър I Батенберг. Това съобщиха от пресцентъра на  Министерство на културата . Търгът, на който министър Банов присъства лично, бе организиран от аукционна къща в австрийската столица Виена и се състоя в понеделник.  \r\nПредметите са най-известният оригинален портрет на Княза с царски инсигнии от художника Конрад Дилиц и три подноса, дарени от жителите на Русе, Ловеч и Берковица по повод началните години на неговото управление. \r\nОчаква се брифингът да започне в 13.00 часа в Централното фоайе на Правителствена зала на летище \"София\".", "date": "2019.01.29", "title": "Министър Боил Банов ще даде брифинг по повод откупуването на портрета и ценни предмети, принадлежали на княз Александър I Батенберг"}
{"url": "http://www.focus-news.net/news/2019/01/29/2617441/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече ремонтните дейности, които бяха извършени в Детска градина „Иглика“ в Пещера, както и за това каква е организацията на работата в детското заведение с оглед на грипната епидемия. Събеседник по темата ще бъде Величка Балканджиева, директор на детското заведение. От председателят на читалище „Развитие“ Мария Златкова ще научим повече за проекта „Духовни дари“, който се реализира с помощта на Общинския фонд за местни инициативи и платформа „Агора“, както и за голямото дарение, което получи пещерската библиотека от акад. Людмил Стайков.  \r\nТелефоните за връзка със студиото са 0885 606692 и 034 420020.", "date": "2019.01.29", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/01/29/2617429/afp-frenskata-politsiya-arestuva-petima-zapodozreni-za-napadenieto-v-strasburg.html", "text": "Петима души, заподозрени в участие в доставката на оръжието, използвано от извършителя на нападението от 11 декември 2018 г. на коледния базар в Страсбург, са арестувани в сутрешните часове на деня в Елзас, Източна Франция, предава  AFP , като се позовава на източници, близки до разследването.  \r\nИ петимата задържани са членове на едно семейство. Те са заподозрени в доставката на 8-мм пистолет на Шерих Шакат, с което той отне живота на петима души в центъра на Страсбург. \r\nДруги подробности не се привеждат.  Тереза Герова", "date": "2019.01.29", "title": "AFP: Френската полиция арестува петима заподозрени за нападението в Страсбург"}
{"url": "http://www.focus-news.net/news/2019/01/29/2617439/valdis-dombrovskis-ek-satrudnichestvoto-s-balgariya-po-patya-kam-evroto-teche-mnogo-gladko-i-vsichko-se-dvizhi-po-plan.html", "text": "Радвам се да кажа, че до тук сътрудничеството с България и българските власти тече много гладко и всичко се движи по план. Това каза Валдис Домбровскис, заместник-председател на Европейската комисия, отговарящ за еврото и социалния диалог, който бе специален гост на 13-ата среща на бизнеса с правителството, предаде репортер на  Агенция „Фокус“.   \r\n„Много се радвам да бъдат тук днес, за да говорим за пътя на България към еврото и това, което означава то за бизнеса“, заяви Домбровскис, като тази година се отбелязват 20 години от навлизането на еврото. „Тази валута вече 20 години е силна, стабилна и много удобна за ползване“, каза той. По думите му именно тези три характеристики представляват ползите на еврото за бизнеса и потребителите. „Еврото е силна валута, защото почива ясни правила и институции“, отбеляза още той, като допълни, че сближаването е ясен критерий за финансова стабилност и цялостно подобряване на бизнес средата.  \r\n„Ако търговията почива на правила и стабилност, това ще облагодетлства малките държави като България“, коментира той. По думите му фактът, че от 11 държави в началото еврото вече се използва в 19 страни и има още, които чакат да се присъединят, говори за това колко са големи ползите от стабилността и ползването на тази валута. „Желая успех на България по този пъти за приемане на еврото“, заяви Валдис Домбровскис, като отбеляза, че предстои още доста работа в страната ни по отношение на това да се разяснят ползите от еврото и да се убеди обществото в тях.  \r\n„Над 340 милиона европейци работят с еврото. Ако искаме силно евро в чужбина, трябва да сме силни у дома“, каза още той.  \r\nВесела АЛЕКСАНДРОВА", "date": "2019.01.29", "title": "Валдис Домбровскис, ЕК: Сътрудничеството с България по пътя към еврото тече много гладко и всичко се движи по план"}
{"url": "http://www.focus-news.net/news/2019/01/29/2617442/kyustendil-34-godishen-mazh-e-zadarzhan-za-uchastie-v-telefonni-izmami.html", "text": "34-годишен мъж е задържан за участие в телефонни измами. Това съобщиха от  ОДМВР – Кюстендил . Мъжът е бил посредник в осъществяването на телефонните измами. Той е от село Коняво и е задържан от кюстендилски криминалисти на 28 януари. При последвалата работа е признал, че това е за него четвърти случай, в който извършва куриерска дейност. Той публикувал телефона си в интернет, като търсещ работа. Така бил нает за дейността. Взетите от указани по телефона места пакети, съдържащи пари и ценности, носел в столицата и ги оставял на различни места, посочени от телефонния му наставник. Вчерашната жертва е 72-годишен жител на Кюстендил. Той бил въведен в заблуждение, че оказва помощ на полицията за залавяне на престъпници. При получаване на обаждането от престъпниците им съобщил, че има само 2000 евро. Обещал да остави пакета с парите на посоченото от тях място – паркинг в центъра на града. Докато се приготвя, се усъмнил, че може да стане жертва и се обадил в полицията. Последвали незабавни действия и служителите задържали посредника в момента на вземане на плика. Задържаният е признал, че за тази си дейност получавал по 200 лв. хонорар. По случая е започнато досъдебно производство в РУ - Кюстендил, уведомен е дежурен прокурор.", "date": "2019.01.29", "title": "Кюстендил: 34-годишен мъж е задържан за участие в телефонни измами"}
{"url": "http://www.focus-news.net/news/2019/01/29/2617443/blagoevgrad-aktsiya-sreshtu-razprostranenieto-na-narkotichni-veshtestva-e-provedena-v-gotse-delchev-zadarzhan-e-37-godishen-mazh.html", "text": "Акция по линия на противодействие на производството, съхранението и разпространението на наркотични вещества е проведена от полицейски служители на РУ - Гоце Делчев. Това съобщиха от  ОДМВР – Благоевград . Около 19.30 часа на 28 януари 2019 г. на ул. “Гоце Делчев“ в Гоце Делчев е спрян за проверка лек автомобил „БМВ“, управляван от А.Д. (на 37 г. от Гоце Делчев). В него е намерено и иззето около 1.53 грама бяло, прахообразно вещество, реагиращо положително на амфетамин, а от автомобила  е иззета сумата от около 1 700 евро, сим-карти и мобилни телефони. В хода на работата по случая, от полицейските служители, е извършена проверка на ползвана от лицето къща в гр. Гоце Делчев, при която са намерени и иззети: около 84.38 грама амфетамин, около 172 грама канабис, около 712.7 грама съцветия, реагиращи положително на канабис, около 101.5 килограма ситно нарязан тютюн, без задължителен бандеролен знак, два електронни кантара и везна. А.Д. е задържан със заповед за задържане до 24 часа. По случая е образувано досъдебно производство. Работата продължава.", "date": "2019.01.29", "title": "Благоевград: Акция срещу разпространението на наркотични вещества е проведена в Гоце Делчев, задържан е 37-годишен мъж"}
{"url": "http://www.focus-news.net/news/2019/01/29/2617445/el-pais-protestite-na-taksimetrovite-shofyori-v-ispaniya-eskalirat.html", "text": "Осем дни след началото им, протестите на таксиметровите шофьори в Мадрид ескалират, отбелязват в редакцията на водещия испански ежедневник  El Pais . \r\nЗа справяне със ситуацията на последния протест, в който са взели участие таксиметрови шофьори от други части на страната, е била наложена намесата на полицията. Шофьорите са блокирали основна пътна артерия и са заплашили властите с още по-радикални действия, разчитайки на помощта на колегите им, подкрепящи искането им за забрана на услуги като Uber и Cabify. \r\nСлед намеса на правоохранителните органи, задействани за разпръскване на блокадата в един от ключовите райони в центъра на мадридската столица, таксиметровите шофьори се оплакаха от „бруталността на мерките им“.  \r\n„Те ни удрят заради мирното отстояване на нашите права и работни места\", сподели един от участниците в акцията.  \r\nДлъжностно лице от централното правителство в Мадрид на свой ред подчерта, че „законното право“ на протест не включва „блокиране на града“. Той увери, че властите ще гарантират „движението и правата на гражданите“. Тереза Герова", "date": "2019.01.29", "title": "El Pais: Протестите на таксиметровите шофьори в Испания ескалират"}
{"url": "http://www.focus-news.net/news/2019/01/29/2617446/d-r-emil-karaivanov-kmet-na-asenovgrad-gradat-zasluzhava-da-ima-gradska-hudozhestvena-galeriya.html", "text": "Градът заслужава да има Градска художествена галерия. Това каза кметът на Община Асеновград д-р Емил Караиванов пред журналисти относно идеята за създаване на Градска художествена галерия. Това съобщиха от пресцентъра на  Общината . Тази идея битува в общественото пространство от много години, тъй като Асеновград е творчески извор и вдъхновение за много художници, а и не са малко майсторите на четката, родени в Асеновград. Всички те по една или друга основателна причина не се осъществиха. Гражданска група „Станимашка фотографчийница” направиха предложение по време на публичното обсъждане на общинския бюджет за 2019 г. бившият ресторант „Москва” и част от първия етаж на стария хотел „Руен” да бъдат приспособени за Градска художествена галерия. „Както казах и тогава, приветствам идеята, и освен това, сме предприели действия към нейната реализация. Заложили сме 8000 лв. в инвестиционната програма за изготвяне на идеен проект”, така коментира темата за Градска галерия кметът д-р Караиванов. Той допълни още, че администрацията работи по изготвяне на необходимите промени в някои наредби, тъй като дворът на ресторанта е предоставен за ползване от Общинския инспекторат и той трябва да се извади от неговия сграден фонд. Сградата попада и в групови паметници на културата, които са зоната между улиците „Трети март”, „Изложение” и „Ради Овчаров”, за което е необходимо да се мине през нормативна процедура с Националния институт за недвижимо културно наследство към Министерството на културата. „Накратко казано – вървим в посока към реализирането на тази дългоочаквана идея от ценителите на художественото изкуство в Асеновград”, допълни още д-р Караиванов.", "date": "2019.01.29", "title": "Д-р Емил Караиванов, кмет на Асеновград: Градът заслужава да има Градска художествена галерия"}
{"url": "http://www.focus-news.net/news/2019/01/29/2617444/kyustendil-kashtata-muzey-ilyo-voyvoda-e-otvorena-za-bezplatni-poseshteniya-po-povod-godishninata-ot-osvobozhdenieto-na-grada.html", "text": "Къщата музей „Ильо войвода” е отворена за безплатни посещения по повод годишнината от Освобождението на града. Това съобщи за  Радио „Фокус” – Кюстендил  екскурзоводът Веселка Кискимова. По думите ѝ експозицията в къщата музей е на тема „Националноосвободителните борби на населението от Кюстендилския край”. Посетителите могат да видят оръжията и възстановката на облеклото на Ильо Войвода, неговият личен печат, както и многобройни снимки и знамена. Експозицията е разположена в шест зали на площ от 150 кв. метра и съдържа около 800 експоната. През 1979 година къщата, в която е живял Ильо войвода, е обявена за музей. Тогава е открит и паметник на войводата, който е изграден от гранит и е с височина 7 метра. \r\nВенцеслав ИЛЧЕВ", "date": "2019.01.29", "title": "Кюстендил: Къщата музей „Ильо войвода” е отворена за безплатни посещения по повод годишнината от Освобождението на града"}
{"url": "http://www.focus-news.net/news/2019/01/29/2617448/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на  НС на БСП . Събитието ще се състои в 14.00 часа на ул. „Позитано” 20.", "date": "2019.01.29", "title": "БСП ще даде пресконференция в централата на партията"}
{"url": "http://www.focus-news.net/news/2019/01/29/2617450/silistra-48-godishen-mazh-e-postradal-pri-katastrofa-mezhdu-lek-avtomobil-i-karutsa-v-dulovo.html", "text": "48-годишен мъж е пострадал при катастрофа между лек автомобил и каруца в Дулово. Инцидентът е станал около 20.45 часа на 28 януари в Дулово. Това съобщиха от  ОДМВР - Силистра . На кръстовище, образувано от улиците „Силистренско шосе“ и „Стефан Караджа“ са се сблъскали лек автомобил „Фолксваген“ и каруца, теглена от катър. При произшествието животното загинало, а 48-годишният водач на каруцата получил охлузни рани. Шофьорът на лекия автомобил – мъж на 39 години, напуснал местопроизшествието, но по-късно бил установен от полицейски служители и задържан. Алкохолните проби с дрегер и на двамата участници в катастрофата дали положителен резултат – 1.53 промила на водача на лекия автомобил и 1.30 на водача на каруцата. Причините за произшествието се изясняват, образувано е досъдебно производство.", "date": "2019.01.29", "title": "Силистра: 48-годишен мъж е пострадал при катастрофа между лек автомобил и каруца в Дулово"}
{"url": "http://www.focus-news.net/news/2019/01/29/2617452/sport-formula-1-mozhe-da-se-lishi-ot-pet-etapa.html", "text": "Собственикът на Формула 1, американската компания „Либърти медия“, се сблъска с недоволство от страна на организаторите на ключови състезания в най-престижния автомобилен шампионат, съобщава британският вестник Daily Mail. \r\nОрганизаторите на някои от състезанията обещават да напуснат Формула 1, ако условията им не бъдат изпълнени. Сред тях са тези на Силвърстоун, Монца, Барселона, Хокенхайм и Мексико Сити. \r\nНедоволството им е насочено преди всичко към продължаващото ограничаване на правата за безплатното телевизионно излъчване на състезанията. Тази година Великобритания става поредната страна, в която Формула 1 ще се предава само по платен канал.  Организаторите изразяват и силна загриженост от прекалено бавното темпо на развитие на Формула 1.", "date": "2019.01.29", "title": "Спорт: Формула 1 може да се лиши от пет етапа"}
{"url": "http://www.focus-news.net/news/2019/01/29/2617453/premierat-boyko-borisov-vavezhdaneto-na-evroto-shte-distsiplinira-bankoviya-sektor.html", "text": "Въвеждането на еврото ще дисциплинира банковия сектор. Това каза премиерът Бойко Борисов на 13-ата среща на бизнеса с правителството, предаде репортер на  Агенция „Фокус“ .  \r\n„От една година се занимаваме само с изтребители, а не с доходите и това, което ще гарантира на хората по-добър просперитет“, коментира Борисов. „Защо е важна темата за еврото? Критиците казват, че щели да се вдигнат цените, но държавите, към които се стремим - всички те са с въведено евро. Аз бих задал контравъпрос - кои се плашат от въвеждането на еврото и защо? – Защото в Банковия съюз нито централните банки, нито банките в съответната държава могат да си позволяват волности. Защо ни е страх тогава да дисциплинираме този сектор? Той е толкова важен за всеки един от нас. Целта е, ако някой собственик на банка я доведе до фалит, не данъкоплатците да платят и хората да си изгубят парите, а той  да понесе своята отговорност и той да я платят“, посочи Борисов.  \r\nСред предимствата от въвеждането на еврото той отчете по-ниските лихви по кредитите, стабилната банкова система и това, че при финансова криза има кой да помогне на съответната държава. „Но важното е да дисциплинираме банковия сектор, да не се случва това, което се случи с КТБ. Това няма как да се случи, когато България е в този клуб“, допълни още премиерът.  \r\nПо думите му бъдещето на еврото е важно е за бъдещето на Европа.  \r\n„Радвам се на оценката на заместник-председателя на Европейската комисия Валдис Домбровскис, че България се движи добре по пътя към еврото“, посочи още Борисов.  \r\nВесела АЛЕКСАНДРОВА", "date": "2019.01.29", "title": "Премиерът Бойко Борисов: Въвеждането на еврото ще дисциплинира банковия сектор"}
{"url": "http://www.focus-news.net/news/2019/01/29/2617454/stara-zagora-v-byudzheta-na-obshtina-kazanlak-za-2019-godina-e-predvideno-10-protsentno-uvelichenie-na-zaplatite-v-obshtinskiya-sektor.html", "text": "Бюджетът на Община Казанлък за 2019 година е най-големият до момента - в размер на 58.500 млн. лв. Той е и социален бюджет. Това каза за  Радио „Фокус”  общинският съветник Боян Каличков. Той добави, че в бюджета е предвидено повишение на работните заплати във всички сектори както на местно ниво, така и в държавно делегираните сектори – здравеопазване, образование, администрация, общински дружества и предприятия управлявани от Общината, където заплатите се увеличават с 10%. Така средната работна заплата в Община Казанлък става 1 000 лева. „В държавно делегираните, като образованието, заплатата се увеличава с 20% и там заплатата достига около 1 200 лева, което я прави конкурентно способна на частния сектор”, каза Каличков. \r\nТой обърна внимание и на това, че за поредна година Община Казанлък не увеличава данъци и такси, а за сметосъбиране в бюджета за 2019 година е предвидено дофинансиране в размер на 554 хил. лв., за да не бъдат натоварвани гражданите с по-високи данъци и такси. \r\nПродължение на политиката на Общината за подобряването на образователната инфраструктура е друг акцент в бюджета за 2019 г. Предстои реконструкция на Детска градина „Славейче”. Ще бъдат монтирани нови съоръжения в дворовете на детските градини и училищата, изграждане на спортни съоръжения и велоалеи. \r\nСредствата за капиталови разходи в бюджета са разпределени пропорционално между града и населените места. „Приоритетно самите кметове предвиждат какво да се случи в техните села”, поясни Боян Каличков. \r\nСлавяна ГАЙДАРОВА", "date": "2019.01.29", "title": "Стара Загора: В бюджета на Община Казанлък за 2019 година е предвидено 10-процентно увеличение на заплатите в общинския сектор"}
{"url": "http://www.focus-news.net/news/2019/01/29/2617447/dots-daniel-smilov-politolog-populizmat-v-rechta-na-prezidenta-pokazva-bezotgovornost-tay-kato-sazdava-greshni-ochakvaniya-v-obshtestvoto.html", "text": "Популизмът в речта на президента показва безотговорност, тъй като създава грешни очаквания в обществото. Това каза за сутрешния блок „Добро утро, България“ на  Радио „Фокус“  политологът доц. Даниел Смилов за отчета на две години от мандата на Румен Радев и Илияна Йотова на „Дондуков“ 2. Според него прокламирането на край на парламентарната република и радикална реформа към президентска създава илюзията, че е сбъркан целият модел, а не конкретни политики на правителството. И други преди президента Радев са се заигравали с идеята за концентрация на властта в ръцете си, припомни доц. Смилов, като уточни, че няма политически модел, който да решава проблеми по този начин. Няма гаранция, че повдигнатите непопулярни в медийното пространство, но важни за обществото теми, ще донесат търсената промяна, а няма да се трансформират във вълна на популизъм, предупреди политологът. „За първи път като че ли президентът нямаше открита критика към ЕС, напротив – той критикува вътрешната политика, използвайки Копенхагенските критерии. Твърдата позиция по отношение на правителството като че ли ескалира – досега Румен Радев не беше говорил за ползата от предсрочни избори. И третото беше заявката за новия стратегически съвет, който изглежда като правителство в сянка – дали около него ще се структурира някакъв политически проект – предстои да видим, защото досега президентите, които са се опитвали да правят политически партии, общо взето са се проваляли“, коментира политологът. Според доц. Даниел Смилов част от критиките на държавния глава към правителството са оправдани, необходими с конкретиката си и споделени и от други представители на обществено-политическия живот у нас. Други обаче са партийно оцветени, обърна внимание политологът, като уточни, че предстои да се проследи следното: дали речта на президента Румен Радев със своя предизборен характер ще се припознае като опит за създаване на нов политически обект или ще помогне на БСП за по-високи резултати на предстоящите евроизбори.  \r\nЙоланда ПЕЛОВА", "date": "2019.01.29", "title": "Доц. Даниел Смилов, политолог: Популизмът в речта на президента показва безотговорност, тъй като създава грешни очаквания в обществото"}
{"url": "http://www.focus-news.net/news/2019/01/29/2617456/zam-ministar-tanya-mihaylova-ministerstvoto-na-obrazovanieto-i-naukata-podgotvi-17-natsionali-programi-za-razvitie-na-obrazovanieto-za-2019-g.html", "text": "Министерството на образованието и науката подготви 17 национали програми за развитие на образованието през 2019 г. Това каза зам.-министърът на образованието и науката Министерството на образованието и науката (МОН) Таня Михайлова при представяне на програмите за развитие на образованието през настоящата година, предаде репортер на  Агенция „Фокус“ . „Тази година предвиждаме 17 Национални програми за развитие на образованието, като част от тях са изцяло нови - „Заедно в грижата за ученика“, „Мотивирани учители“,„Иновации в действие“, коментира тя. „Със сигурност голямата ни амбиция е чрез тези програми да подпомогнем модернизирането на българското образование. Средствата, които се отпускат са от Държавния бюджет за 2019 г. - близо 76 млн. лв“, обясни зам.-министър Михайлова.  \r\nТя отбеляза, че иновациите и дейностите свързани с иновация в училищата имат реален ефект и резултати, затова тази година се отделя по-голям бюджет за програма „Иновации в действие“ - близо 1,5 млн. лв., като в нея се предвижда партньорство между училищата, и тези които имат намерение за реализиране на иновативни дейности.   \r\nДаяна ДЮЛГЕРОВА", "date": "2019.01.29", "title": "Зам.-министър Таня Михайлова: Министерството на образованието и науката пoдготви 17 национали програми за развитие на образованието за 2019 г."}
{"url": "http://www.focus-news.net/news/2019/01/29/2617457/the-local-italiya-niderlandiya-othvarli-priziva-na-italiya-da-prieme-migranti.html", "text": "Нидерландия отхвърли искането на Италия да приеме в страната 47 мигранти, заседнали на борда на спасителен кораб, плаващ под знамето на кралството, съобщава  The Local  в италианската си редакция, като подчертава, че властите на средиземноморската страна отказаха да издадат разрешение за влизане в страната на търсещите убежище.  \r\nКорабът Sea Watch 3, управляван от германска неправителствена организация, спаси мигранти, предимно идващи от страните от Субсахарска Африка. Вече няколко седмици плавателният съд се намира край бреговете на Сицилия. Както Италия, така и Малта отказа достъп до пристанищата си за кораба.  \r\n„Без твърда идея за цялостно решение, Нидерландия няма да участва в това\",  подчерта Ленарт Вегевис, говорител на Министерството на правосъдието и сигурността на Нидерландия.  \r\nИталианският вътрешен министър Матео Салвини настоява Германия или Нидерландия да поемат отговорност за мигрантите, като същевременно предупреди, че той обмисля предприемането на съдебни действия срещу екипажа на кораба. В изявление италианското правителство повтори позицията си, че „юрисдикцията, в този конкретен случай, принадлежи на Нидерландия, защото корабът, който е спасил мигранти в международни води, плава под знамето на тази страна\". \r\nНа свой ред нидерландското правителство заяви, че не носи отговорност за мигрантите, тъй като корабът е действал „по собствена инициатива… Капитанът на Sea Watch 3 трябваше да намери близко пристанище за слизането 47-те мигранти на борда\". \r\nГерманските и нидерландските власти настояват, че проблемът трябва да бъде решен в по-широкия контекст на споразумението за миграция в ЕС, което разграничава хората, нуждаещи се от убежище, от икономическите мигранти.  Тереза Герова", "date": "2019.01.29", "title": "The Local (Италия): Нидерландия отхвърли призива на Италия да приеме мигранти"}
{"url": "http://www.focus-news.net/news/2019/01/29/2617436/api-dvizhenieto-po-pat-866-smolyan-shiroka-laka-se-osashtestvyava-v-edna-lenta.html", "text": "Движението по път III-866 Смолян – Широка лъка се осъществява в една лента. Това съобщиха от пресцентъра на  Агенция „Пътна инфраструктура“ . По-рано днес преминаването по него бе ограничено поради падналата скална маса на пътното платно.", "date": "2019.01.29", "title": "АПИ: Движението по път III-866 Смолян – Широка лъка се осъществява в една лента"}
{"url": "http://www.focus-news.net/news/2019/01/29/2617451/burgas-obshtinskiyat-savet-prie-promyana-v-danatsite-na-avtomobilite-i-nova-formula-po-koyato-shte-se-izchislyavat.html", "text": "Общинският съвет прие промяна в данъците на автомобилите в Бургас и нова формула, по която ще се изчисляват, предаде репортер на  Радио „Фокус“ – Бургас . Решението бе взето с 40 гласа „за“ и 5 „против“, а промяната влиза в сила от началото на настоящата 2019 година.  \r\nСпоред общинския съветник Живко Табаков внесеното предложение е направено без необходимия икономически анализ и новите данъци трябва да бъдат заложени в бъдеще. „Смятам, че трябва частта от тази докладна записка се отнася до автомобилите, да се оттегли и да се преразгледа. „Гражданите трябва да са предварително информирани. На практика, по този начин ги наказваме, че са бедни. В докладната записка е посочено, че, когато автомобилът с по-голяма екологична оценка, ще заплаща по-малко данъци, а по-старите – повече. Но колко са старите автомобили?“, каза още Табаков.  \r\nСпоред кмета Димитър Николов с приемането на докладната с най-ниските ставки и със закона, нищо не се променя по отношение на ползвателите и собствениците на автомобили. „Фокус“ припомня , че новата формула за данъци вече ще съдържа два компонента – имуществен, и екологичен. Имущественият компонент отчита мощността и годината производство на автомобила, а екологичният компонент отчита екологичната категория на автомобила, респективно замърсяването, което причинява съответният автомобил. Екологичният компонент осигурява облекчение за собствениците на автомобили, съответстващи на екологични стандарти „Евро 4“ и по-високи, и утежнение за собствениците на автомобили, които не съответстват на екологична категория или съответстват на екологична категория, по-ниска от „Евро 4“. \r\nМария ПОПЧЕВА", "date": "2019.01.29", "title": "Бургас: Общинският съвет прие промяна в данъците на автомобилите и нова формула, по която ще се изчисляват"}
{"url": "http://www.focus-news.net/news/2019/01/29/2617449/krasimir-gerchev-kmet-na-razlog-prodalzhava-da-nyama-elektrichestvo-v-selo-eleshnitsa.html", "text": "Продължава да няма електричество в село Елешница. Това каза за  Радио „Фокус“ – Пирин  кметът на Община Разлог Красимир Герчев. По думите му през вчерашния ден екипи на електроразпределителното дружество са успели да достигнат до централния далекопровод, но сега остава един малък участък, в който системата през вчерашния ден е давала на късо и е изключвала. „Надявам се, че днес на светло ще бъде направен оглед и аварията да бъде отстранена. Екипите вчера късно достигнаха близко до селото и успяха да възстановяват подаването до там, където беше най-трудният участък през Родопите“, каза още Красимир Герчев. Той добави, че е в непрекъсната връзка с кмета на селото, който го е уверил, че на място има екипи, които работят по отстраняване на аварията. Красимир Герчев заяви, че село Елешница е без електричество от петък вечерта. Той изрази надежда, че днес дейностите по отстраняване на аварията ще приключат и токът ще бъде възстановен. \r\nЛивия НИНОВА", "date": "2019.01.29", "title": "Красимир Герчев, кмет на Разлог: Продължава да няма електричество в село Елешница"}
{"url": "http://www.focus-news.net/news/2019/01/29/2617458/kardzhali-18-godishen-mladezh-e-namushkal-s-nozh-nepalnoletno-momche-na-ul-makedoniya.html", "text": "18-годишен младеж е намушкал с нож непълнолетно момче на ул. „Македония“. Това съобщиха от  ОДМВР - Кърджали . Инцидентът е станал около 21.00 часа на 28 януари часа на ул. „Македония“ в града. Двамата младежи се познавали и по първоначални данни се спречкали заради неизяснени лични и финансови отношения помежду им. При свадата по-възрастният наранил непълнолетния с нож в гърба. Пострадалият бил настанен под наблюдение в кърджалийската болница. Предполагаемият извършител на деянието е установен след оперативни действия и задържан час след инцидента. Дежурна оперативна група е извършила оглед на мястото на произшествието. Образувано е досъдебно производство по чл.129, ал.1 от Наказателния кодекс за нанесена телесна повреда. Работата продължава разследващ полицай от РУ - Кърджали под наблюдението на прокурор от Районната прокуратура.", "date": "2019.01.29", "title": "Кърджали: 18-годишен младеж е намушкал с нож непълнолетно момче на ул. „Македония“"}
{"url": "http://www.focus-news.net/news/2019/01/29/2617461/pazardzhik-novi-12-sluchaya-na-zaboleli-ot-varitsela-sa-registrirani-za-poslednata-sedmitsa-v-oblastta.html", "text": "12 нови случая на заболели от варицела са регистрирани в областта през последната седмица, сочи справка на  сайта на Националния център по обществено здраве и анализи . Така от началото на годината броят на пациентите с варицела надхвърля 40 души. Отчетен е и един случай на заболял от кучешка тения. За същия период на миналата година пациентите с кучешка тения са били 10.  Варицелата е вирусно заболяване, което се характеризира с повишена температура, отпадналост, главоболие, хрема, болки в гърлото, както и коремна болка с повръщане и диария. Един до три дни след заразяването се явява типичният обрив. Той е силно сърбящ, като се образуват червени петна и мехури. До средно 6 дни мехурите се пукат и се оформят корички, които впоследствие отпадат. Заболяването не изисква антибиотично или друг вид медикаментозно лечение .", "date": "2019.01.29", "title": "Пазарджик: Нови 12 случая на заболели от варицела са регистрирани за последната седмица в областта"}
{"url": "http://www.focus-news.net/news/2019/01/29/2617459/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Протестите на таксиметровите шофьори в Испания, напрежението между Рим и Хага заради миграцията, разделението в британското общество по повод излизането на страната от структурите на Общността са част от основните теми в европейските издания. \r\n***  Три години след влизането в сила на Целите на ООН за устойчиво развитие, Европейската комисия ще представи конкретен план за изпълнението им, съобщава германският национален ежедневник  Die Frankfurter Allgemeine Zeitung . \r\nООН въведе в сила 17-те цели за устойчиво развитие през януари 2016 г. Те включват преодоляване на проблема с бедността и глада, чиста вода за всички, евтина и чиста енергия, добри работни места, равенство между половете и опазване на климата. Срокът за изпълнението им е до 2030 г. \r\n***  Осем дни след началото им, протестите на таксиметровите шофьори в Мадрид ескалират, отбелязват в редакцията на водещия испански ежедневник  El Pais . \r\nЗа справяне със ситуацията на последния протест, в който са взели участие таксиметрови шофьори от други части на страната, е била наложена намесата на полицията. Шофьорите са блокирали основна пътна артерия и са заплашили властите с още по-радикални действия, разчитайки на помощта на колегите им, подкрепящи искането им за забрана на услуги като Uber и Cabify. \r\nСлед намеса на правоохранителните органи, задействани за разпръскване на блокадата в един от ключовите райони в центъра на мадридската столица, таксиметровите шофьори се оплакаха от „бруталността на мерките им“.  \r\n„Те ни удрят заради мирното отстояване на нашите права и работни места\", сподели един от участниците в акцията.  \r\nДлъжностно лице от централното правителство в Мадрид на свой ред подчерта, че „законното право“ на протест не включва „блокиране на града“. Той увери, че властите ще гарантират „движението и правата на гражданите“. \r\n***  Нидерландия отхвърли искането на Италия да приеме в страната 47 мигранти, заседнали на борда на спасителен кораб, плаващ под знамето на кралството, съобщава  The Local  в италианската си редакция, като подчертава, че властите на средиземноморската страна отказаха да издадат разрешение за влизане в страната на търсещите убежище.  \r\nКорабът Sea Watch 3, управляван от германска неправителствена организация, спаси мигранти, предимно идващи от страните от Субсахарска Африка. Вече няколко седмици плавателният съд се намира край бреговете на Сицилия. Както Италия, така и Малта отказа достъп до пристанищата си за кораба.  \r\n„Без твърда идея за цялостно решение, Нидерландия няма да участва в това\",  подчерта Ленарт Вегевис, говорител на Министерството на правосъдието и сигурността на Нидерландия.  \r\nИталианският вътрешен министър Матео Салвини настоява Германия или Нидерландия да поемат отговорност за мигрантите, като същевременно предупреди, че той обмисля предприемането на съдебни действия срещу екипажа на кораба. В изявление италианското правителство повтори позицията си, че „юрисдикцията, в този конкретен случай, принадлежи на Нидерландия, защото корабът, който е спасил мигранти в международни води, плава под знамето на тази страна\". \r\nНа свой ред нидерландското правителство заяви, че не носи отговорност за мигрантите, тъй като корабът е действал „по собствена инициатива… Капитанът на Sea Watch 3 трябваше да намери близко пристанище за слизането 47-те мигранти на борда\". \r\nГерманските и нидерландските власти настояват, че проблемът трябва да бъде решен в по-широкия контекст на споразумението за миграция в ЕС, което разграничава хората, нуждаещи се от убежище, от икономическите мигранти.  \r\n***  Над 2/3 от британската общественост не се чувства представена от главните политически партии, според нов доклад за разделенията, причинени от Брекзит, пишее в.  Independent . \r\nИзследване на групата „Hope Not Hate“ установиха, че прекъсването на връзката е нараснало от 60 на 67 процента през последните шест месеца, след като Тереза Мей договори споразумението за оттегляне от Европейския съюз. \r\nПроучването на близо 33 000 души и резултатите разкриха, че мнозина са се чувствали неинформирани или „прекомерно отегчени“ от процеса. \r\nСъщо така се наблюдава увеличение на дела на обществото, което се чувства песимистично относно бъдещето - с много малко вярващи, че Брекзит ще се справи с разочарованията и неравенствата, които стоят зад гласуването за напускане на ЕС през 2016 г. \r\nЕдва 20% от хората заявяват, че могат да се доверят на правителството, че ще постигне „добър Брекзит“. Почти толкова много привърженици на напускането (66%) като проевропейски настроените (75%) заявяват, че не се доверяват на правителството да предостави Брекзит, който да работи за тях. \r\nСпоред доклада никой от разглежданите от парламента варианти няма подкрепа в Обединеното кралство, а 42% от хората смятат, че би било разумно да се забави напускането на ЕС с няколко месеца, за да се постигне по-добра сделка с ЕС или да се проведе финално гласуване. \r\nДокладът също така твърди, че терминологията на Брекзит - включително „митнически съюз“, „регулаторно привеждане в съответствие“ и „Норвегия плюс“, са накарали повечето хора да изгубят интерес. \r\n„Хората са преобладаващо отегчени от Брекзит“, се посочва в доклада. „Но хората не избират да се изключат от процеса. Те знаят, че това е важно. Хората се чувстват бомбардирани с информация, която няма смисъл, но също така са разочаровани, че не са им били обяснени неща по начин, който е достъпен“. \r\n***", "date": "2019.01.29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/01/29/2617462/veliko-tarnovo-38-godishna-zhena-e-obvinena-za-ukrivane-na-danatsi-za-blizo-80-000-lv.html", "text": "Велико Търново: 38-годишна жена е обвинена за укриване на данъци за близо 80 000 лв. Това съобщиха от  ОДМВР – Велико Търново . В хода на разследването са събрани достатъчно данни, че в периода януари 2012  – октомври 2014 година, в качеството на служител на еднолично дружество не осчетоводила отчитаните през периода от касовите апарати приходи и ги присвоила. Общия размер на присвоената сума възлизала на 79 850 лв. След доклад на материалите по случая в прокуратурата тя е привлечена, като обвиняема, наложена й е мярка за неотклонение „подписка“.", "date": "2019.01.29", "title": "Велико Търново: 38-годишна жена е обвинена за укриване на данъци за близо 80 000 лв."}
{"url": "http://www.focus-news.net/news/2019/01/29/2617463/izlozhbata-140-godini-ot-uchreditelnoto-sabranie-i-priemaneto-na-tarnovskata-konstitutsiya-beshe-predstavena-v-lovech.html", "text": "Информация за осем обществено значими личности от Ловешкия край, участвали в работата на Учредителното събрание, допълва изложбата „140 години от Учредителното събрание и приемането на Търновската конституция“. Това съобщиха от пресцентъра на  Народното събрание . Експозицията, подготвена по инициатива на Народното събрание и Държавна агенция „Архиви“, беше открита от областния управител Георги Терзийски. Тя ще може да бъде разгледана от жителите и гостите на Ловеч до 8 февруари 2019 г. в зала 109 на Дом „Преслав“.  \r\n„Подредените 40 пана показват част от историята на това знаменателно събитие – Учредителното събрание и приемането на първата българска конституция\", подчерта в словото Георги Терзийски. „Тази история не може да се изчерпи с няколко думи, тя носи в себе си друго – носи силата на нашия народ да изправя страната ни винаги, когато е била в трудност, независимо кой и защо се е опитал да я постави на колене\", посочи той.  \r\n„Търновската конституция е безспорен успех! В нея ясно е заявен стремежът на народа ни да гради и живее в демократична България. Още тогава в този най-важен, основен документ на държавността е заложено желанието България да върви по европейски път, да бъде част от Европейската общност“, заяви Георги Терзийски. Той припомни, че за приемането на Търновската конституция своя глас са дали и представители от Ловеч. „Ние внесохме и тази важна за нашия край информация в изложбата със съдействието на началника на Държавен архив Ловеч Павлина Петрова и на директора на Регионалния исторически музей Капка Кузманова, на които благодарим\", посочи Георги Терзийски.  \r\nТрима от представителите на Ловешкия край са назначени по право, съобразно заеманите от тях длъжности. Това са Димитър Пъшков - председател на Ловчанския окръжен съвет, Косто Попвачов - кмет на гр. Ловеч и председател на Ловчанския градски съвет и Атанас Кунчев - председател на Ловчанския окръжен съд. „Останалите петима депутати са избрани с пряко гласуване от гражданите на тогавашния Ловешки окръг - Марин Поплуканов и Михаил Димчев от Ловеч, Власи Петров и Димитър Икономов от Троян и Иван Влахов от село Гложене, Тетевенско\", уточни началникът на Държавен архив – Ловеч Павлина Петрова. Тя подчерта, че в ловешкия архив се съхраняват оригинални и автентични документи, свидетелстващи за участието и приноса на тези хора в създаването на Търновската конституция.  \r\nВ изложбата, освен богатите с информация пана, могат да се видят още и две писма на Косто Попвачов от 20 февруари и 23 март 1879 г., съдържащи информация за първите дни от работата на Учредителното събрание и дебатите по текстовете на конституцията. „Любопитното в тях е, че още преди нейното обявяване общинските съветници в Ловеч от първа ръка научават, че князът ще се троняса в Търново, столният град е София, а знамето трицветно - бяло, зелено, червено\", уточни Павлина Петрова.  \r\nЛовешкият принос към изложбата е и снимка на българската делегация при връчването на акта за избор на първия български княз Александър Батемберг в Ливадия от 4 май 1879 г., в чиито състав е и ловчалията д-р Васил Караконовски. „Това е единственият открит до сега запазен оригинал на тази снимка и той се съхранява в Ловешкия архив. Тя, заедно с писмата на Косто Попвачов са със статут на “особено ценни документи” и се намират под специален режим на регистрация\", добави още Петрова.", "date": "2019.01.29", "title": "Изложбата „140 години от Учредителното събрание и приемането на Търновската конституция“ беше представена в Ловеч"}
{"url": "http://www.focus-news.net/news/2019/01/29/2617434/smolyan-otvoren-e-patyat-smolyan-shiroka-laka-dvizhenieto-se-osashtestvyava-v-ednata-lenta-v-rayona-na-svlachishteto.html", "text": "Отворен за движение е пътят Смолян – Широка лъка в района на свлачището, които се активизира тази сутрин в селото. Това съобщи за  Радио „Фокус“ – Смолян  дежурният в Областно пътно управление – Смолян. Движението се осъществява в едната лента, но оттам могат да преминават както леки, така и товарни автомобили. Разчистването на свлачището продължава. \r\nНели ГЕРГЬОВСКА", "date": "2019.01.29", "title": "Смолян: Отворен е пътят Смолян – Широка лъка, движението се осъществява в едната лента в района на свлачището"}
{"url": "http://www.focus-news.net/news/2019/01/29/2617437/andriyan-petrov-zam-oblasten-upravitel-na-smolyan-dostaveni-sa-hlyab-e-lekarstva-na-zhitelite-na-selo-mugla-prohodat-prevala-tryabva-da-bade-otvoren-do-kraya-na-denya.html", "text": "Екипи вече стигнаха до откъснатото от няколко дни село Мугла, като пробиха стария път откъм Стойките. Това каза за  Радио „Фокус“ – Смолян  зам. областният управител на Смолян Андриян Петров. Той изрази надежда до няколко часа в населеното място да бъде възстановено и електрозахранването, тъй като Мугла е последното село без електричество в областта.  \r\nПетров отбеляза, че проходът Превала все още е изцяло затворен. „Много тежка техника е вкарана там и работи на място, като се очаква днес да снегът да бъде изчистен и да бъде отворен за движение на моторни превозни средства“, посочи зам. областният управител.  \r\nЗа свлачището в Широка лъка, което се активизира тази сутрин, той потвърди, че има паднала скална маса, която е затиснала и паркиран автомобил, но няма пострадали хора. Свлачището е повлякло и един електрически стълб, но вече се разчиства. „Движението вече се осъществява в едното платно, като се предприемат действия по пълното разчистване на свлечената маса\", обясни Петров. \r\nВъв връзка с обявения за област Смолян жълт код за обилни валежи и от дъжд и сняг и през днешния ден, пой посочи, че се наблюдават нивата на реките и язовирите в областта. „Поне днес и утре в нашия регион прогнозата е за валежи от сняг във високите части, което за момента ще стопира снеготопенето, може би то ще започне към петък или събота. Наблюдаваме реки и язовири засега те имат свободни обеми, няма сериозно покачване на нивата им. Най-вече се следят нивата на река Арда и водосбора с река Черна на Средногорци, както и река Върбица в Златоград“, каза още Петров. \r\nНели ГЕРГЬОВСКА", "date": "2019.01.29", "title": "Андриян Петров, зам. областен управител на Смолян: Доставени са хляб е лекарства на жителите на село Мугла, проходът Превала трябва да бъде отворен до края на деня"}
{"url": "http://www.focus-news.net/news/2019/01/29/2617460/premierat-boyko-borisov-patyat-kam-evroto-oznachava-distsiplina-sigurnost-prozrachnost.html", "text": "Пътят към еврото означава дисциплина, сигурност, прозрачност. Това каза премиерът Бойко Борисов на 13-ата среща на бизнеса с правителството, предаде репортер на  Агенция „Фокус“.  „Понеже съм си говорил много и s президента Макрон, и с канцлера Меркел, и с всички колеги. Те казват - не искате Европа на две скорости, никой не я иска, но ние искаме да гарантираме на нашите данъкоплатци, че повече сценария с Гърция няма да се повтори. Няма да се налага да взимаме от джобовете на германци, французи и да плащаме за някой друг. За да не се случи това – влизайте в Банковия съюз, за да поставим големите банки под контрол, за да не могат да правят глупости. И затова ние и като партия, и като правителство подкрепяме този път, защото той е дисциплина, сигурност, прозрачност - и срещу пране на пари, и срещу лоши кредити и всичко останало“, коментира Борисов. „Президентът Макрон ни каза – когато сте в този клуб, ние ще сме сигурни, че всичко е наред като банкова система“, допълни той. „Огромни усилия се полагат, никак не е лесно, защото трябва да убедим нашите партньори, че нещата са ни изрядни“, каза още премиерът.  \r\nВесела АЛЕКСАНДРОВА", "date": "2019.01.29", "title": "Премиерът Бойко Борисов: Пътят към еврото означава дисциплина, сигурност, прозрачност"}
{"url": "http://www.focus-news.net/news/2019/01/29/2617466/patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya-beshe-predstavena-v-pazardzhik.html", "text": "Пътуващата изложба „140 години от Учредителното събрание и приемането на Търновската конституция“ беше представена в Пазарджик. Това съобщиха от пресцентъра на  Народното събрание . Експозицията, подготвена по инициатива на Народното събрание и Държавна агенция „Архиви“, беше открита от областния управител Стефан Мирев. Тя ще може да бъде разгледана от жителите и гостите на Пазарджик в Изложбената зала на Регионалния исторически музей до 4 февруари 2019 г.  \r\nОбластният управител благодари на ръководството на Народното събрание и на Държавна агенция „Архиви\" за предоставената възможност, жителите и гостите на Пазарджик да се запознаят с най-важните моменти от работата върху Търновската конституция, която е оценена като един от най-свободолюбивите за времето си основни закони на европейска държава. Директорът на Регионалния исторически музей Борис Хаджийски припомни историческите събития, свързани с дейността на Учредителното събрание.  \r\nНа откриването на изложбата присъстваха народните представители от област Пазарджик - Десислава Костадинова, Десислава Тодорова, Даниела Малешкова, Йордан Младенов и Надя Клисурска, заместник областните управители Йордан Кожухаров и Петър Белчев. Експозицията беше разгледана и от председателя на Окръжен съд Пазарджик, председателя на Адвокатска колегия - Пазарджик, ръководители и представители на институции, ученици и граждани.", "date": "2019.01.29", "title": "Пътуващата изложба „140 години от Учредителното събрание и приемането на Търновската конституция“ беше представена в Пазарджик"}
{"url": "http://www.focus-news.net/news/2019/01/29/2617470/blagoevgrad-870-grama-kanabis-sa-namereni-na-ulitsata-v-selo-igralishte.html", "text": "870 грама канабис са намерени на улицата в село Игралище. Това съобщиха от  ОДМВР - Благоевград . Тревистата маса е намерена от полицейски служители на РУ - Сандански около 22.15 часа на 28 януари 2019 г. в района на улица в село Игралище, община Струмяни. За случая е уведомена РП - Сандански. Работата продължава.", "date": "2019.01.29", "title": "Благоевград: 870 грама канабис са намерени на улицата в село Игралище"}
{"url": "http://www.focus-news.net/news/2019/01/29/2617464/zam-ministar-tanya-mihaylova-natsionalnata-programa-motivirani-uchiteli-shte-dava-vazmozhnost-na-prepodavatelite-da-pridobivat-dopalnitelna-kvalifikatsiya.html", "text": "Националната програма „Мотивирани учители“ ще дава възможност на преподавателите да придобиват допълнителна квалификация. Това каза зам.-министърът на образованието и науката Министерството на образованието и науката (МОН) Таня Михайлова при представяне на Националните програми за развитие на образованието, предаде репортер на  Агенция „Фокус“ . „Министерството на образованието и науката подготви нова програма „Мотивирани учители“, която е насочена в няколко направления. От една страна ще даде възможност на учители, които са изключително добри, да предадат своя опит в училища, в които е предизвикателство да работиш с ученици. Тяхната основна задача ще бъде да мотивират учениците. Ще се даде възможност също специалисти да придобият допълнителна квалификация на учители по предмети, в които се усеща липса на кадри, като физика, математика, информационните технологии. Учители, които в момента преподават, могат да придобият и друга квалификация“, обясни още зам.-министър Михайлова.  \r\nТя коментира, че в традиционната Национална програма „Квалификация“ тази година се залага по-различна възможност. „Темите да бъдат основно свързани с формиране на умения за лидерство, новаторство, изследвания и развиване на иновации при учениците. Тя има малко по-различна концепция. Групите участници няма да бъдат строго идентифицирани, ще има възможност за участие спрямо заявения интерес“, подчерта тя. Зам.-министър Михайлова обясни, че обновената програма за развитие на ИТ-сектора има за цел да взаимодейства между ИТ-сектора и училищата. Според зам.-министър Михайлова тази програма ще съкрати пътеката между бизнеса, реалната практика и теоретичните знания. Тя допълни още, че това ще даде възможност и за учителите също да обновяват знанията си работейки с актуални практики. \r\nДаяна ДЮЛГЕРОВА", "date": "2019.01.29", "title": "Зам.-министър Таня Михайлова: Националната програма „Мотивирани учители“ ще дава възможност на преподавателите да придобиват допълнителна квалификация"}
{"url": "http://www.focus-news.net/news/2019/01/29/2617469/edi-rama-bez-sasht-kosovo-nyamashe-da-bade-osvobodeno-ot-belgrad.html", "text": "Без САЩ Косово нямаше да бъде освободено от Белград. Това заяви министър-председателят на Албания Еди Рама заяви в интервю за Deutche Welle в Берлин, цитирано от водещия прищински ежедневник  Epoka e Re . \r\nЛидерът на кабинета в Тирана увери, че страната му подкрепя всяко споразумение между Белград и Прищина, стига то да получи „благословията“ на САЩ и Европейския съюз. Запитан за натиска на Вашингтон върху правителството на Харадинай да анулира 100-процентните мита за вноса на сръбски стоки в страната, Рама заяви, че САЩ са ангажирани с Косово и без тях страната нямаше да бъде независима днес. „Този диалог трябва да завърши с историческо споразумение между Косово и Сърбия”, каза Рама. Тереза Герова", "date": "2019.01.29", "title": "Еди Рама: Без САЩ Косово нямаше да бъде освободено от Белград"}
{"url": "http://www.focus-news.net/news/2019/01/29/2617472/premierat-boyko-borisov-nie-sme-izpalnili-svoyata-evropeyska-solidarnost-na-100.html", "text": "Ние сме изпълнили своята европейска солидарност на 100%. Това каза премиерът Бойко Борисов на 13-ата среща на бизнеса с правителството, предаде репортер на  Агенция „Фокус“ . „България е единствената държава, която се справи по европейски начин с миграцията. Нашето правителство, спазвайки правилата, успя да се справи с този процес и българите нямат този проблем. Ако всички държави го бяха направили така своевременно и бяха водили своята външна политика така, както България, нямаше да има проблеми“, коментира Борисов. „Споразумението с Турция за България работи прекрасно“, допълни той, като отново благодари за европейското финансиране за модернизацията на техниката по границата. „Ние сме изпълнили своята европейска солидарност на 100%. Лесно ли е? Не. Шумяхме ли? Не. Свършихме си работата и доказахме, че може външна граница на ЕС и то на края на ЕС, на границата с Турция да се пази по-добрия начин“, подчерта още премиерът.  \r\nВесела АЛЕКСАНДРОВА", "date": "2019.01.29", "title": "Премиерът Бойко Борисов: Ние сме изпълнили своята европейска солидарност на 100%"}
{"url": "http://www.focus-news.net/news/2019/01/29/2617455/smolyan-ekipi-na-pozharnata-sa-premahvali-padnali-darveta-po-patya-momchilovtsi-laki-i-sa-otvodnyavali-kashta-v-brashten-prez-izminaloto-denonoshtie.html", "text": "Екипи на пожарната са премахвали паднали дървета по пътя Момчиловци – Лъки и са отводнявали къща в Бръщен. Това съобщиха от пресцентъра на  ОДМВР – Смолян . На 28 януари 2019 г. в 08.15 часа на тел.112 е получен сигнал за техническа помощ – паднали дървета на пътя село Момчиловци – град Лъки. Причината е обилен снеговалеж. Екип на РСПБЗН – Смолян е отстранил падналите дървета с помощта на лебедка и моторни триони. \r\nВ 09.48 часа  на тел.112 е получен сигнал за наводнено мазе в къща, намираща се в село Бръщен, община Доспат.  Причината е обилен валеж. Екип на РСПБЗН – Доспат отводни сградата с помощта на помпа.", "date": "2019.01.29", "title": "Смолян: Екипи на пожарната са премахвали паднали дървета по пътя Момчиловци – Лъки и са отводнявали къща в Бръщен през изминалото денонощие"}
{"url": "http://www.focus-news.net/news/2019/01/29/2617465/varna-udalzhena-e-gripnata-vakantsiya-za-uchenitsite-ot-oblastta-do-5-fevruari.html", "text": "Удължена е грипната ваканция за учениците от областта до 5 февруари (включително). Решението бе взето на приключилото преди минути поредно заседание на Областната оперативна комисия за ръководство, координация и контрол в борбата с грипа и острите респираторни заболявания, предаде репортер на  Радио „Фокус“ – Варна . По данни на Регионалната здравна инспекция нивото на заболеваемостта от грип и остри респираторни заболявания на територията на града и областта остава високо. Удължаването на неприсъствените дни в училищата ще съвпадне с междусрочната ваканция на 5 февруари. \r\nМарияна ВАЛЕНТИНОВА", "date": "2019.01.29", "title": "Варна: Удължена е грипната ваканция за учениците от областта до 5 февруари"}
{"url": "http://www.focus-news.net/news/2019/01/29/2617467/premierat-boyko-borisov-nashite-pokazateli-sa-edin-ot-malkoto-v-evropa-koito-pokazvat-distsiplina-vanshniyat-ni-dalg-prez-2019-g-shte-bade-186.html", "text": "Нашите показатели са един от малкото в Европа, които показват дисциплина. И това се отчита. Това каза премиерът Бойко Борисов на 13-ата среща на бизнеса с правителството, предаде репортер на  Агенция „Фокус“.  „Ние, като сравнително малка икономика, не можем да си позволим да бъдем недисциплинирани“, допълни той.  \r\n„През всички години България се възползва максимално от европейската солидарност. По време на нашето управление сме работили с абсолютно всички европейски фондове, без нито един да ни бъде спиран“, отчете Борисов.  \r\nПо думите му в сравнение с 2014 г. данъчните приходи тази година са с 50% повече. „Това означава много по-добра работа на приходните агенции и по-голяма прозрачност и по-добра работа на системите“, посочи той. „Външният дълг през 2019 г. ще бъде 18.6% и ще се наредим до държавите с най-нисък дълг в Европа“, отбеляза Борисов. Той допълни, че средната работна заплата в страната в сравнение с 2014г. е нараснала с 47.5%. „БВП е нараснал в сравнение с 2014г. с близо 40%. Рекордни са приходите от туризъм“, заяви още премиерът, като отчете и повишение на инвестициите в страната. „Радвам се, че инвестициите са в сферата на реалната икономика. За първи път износът на България към Германия е по-голям от вноса, защото заводите бълват продукция, която се изнася на 100%“, каза още Борисов.   \r\nВесела АЛЕКСАНДРОВА", "date": "2019.01.29", "title": "Премиерът Бойко Борисов: Нашите показатели са един от малкото в Европа, които показват дисциплина – външният ни дълг през 2019 г. ще бъде 18.6%"}
{"url": "http://www.focus-news.net/news/2019/01/29/2617473/d-r-stefka-dimitrova-obshtinski-savet-kazanlak-byudzhetat-na-obshtinata-za-2019-g-e-izklyuchitelno-sotsialen-i-nasochen-kam-grizhite-za-naselenieto.html", "text": "Бюджетът на Община Казанлък за 2019 г. е изключително социален, насочен към грижите за населението. Това каза за  Радио „Фокус”  общинският съветник д-р Стефка Димитрова, председател на Комисията по здравеопазване в Общинския съвет. Тя посочи, че през 2019 година ще бъде реализиран проектът за ремонт на поликлиниката в Казанлък, която е търговско дружество със 100% общинско участие. „Обследването на обекта е започнато преди две години и закъснението в реализирането на проекта не е на Общината. През 2017 година настъпиха промени по отношение на правилата за тези европейски проекти”, каза Димитрова. Тя уточни, че вече на поликлиниката е направено ново обследване, съгласно европейските изисквания. Проектът е одобрен, внесена е и техническата документация по него. Обектът ще бъде финансиран с безвъзмездна субсидия от 85% от стойността, на която е този ремонт – 907 732 лв. 15% от проекта ще бъде съфинансиран от Общината в размер на близо 136 159 лв. Проектът включва топлоизолация на покрив, под и стени, подмяна на дограма и подмяна на осветление в общите части на Поликлиниката. Общата продължителност на дейностите по проекта е планувана за близо 15 месеца. От близо 30 години на сградата не е правен ремонт. \r\nЗа трета поредна година в бюджета за 2019 година са предвидени средства за специализанти към МБАЛ „ Д-р Христо Стамболски” в Казанлък. „Това е изключително важно, защото колегите, които специализират и са подпомагани, се обвързват с 5-годишен договор да останат на работа”, каза още д-р Димитрова. \r\nЗа поредна година в бюджета са предвидени и средства за подпомагане на семейства с репродуктивни проблеми за инвитро процедури. „Това стана и държавна политика, което ще улесни още повече такива семейства”, каза д-р Димитрова и добави, че през 2019 година Община Казанлък ще реализира и значителен брой социални проекти. По думите ѝ един от тях е ремонт на Детска ясла „Надежда”, където ще бъде разкрита социална услуга за близо 30 деца и консултативна помощ за около 60 деца. Според д-р Димитрова за това от бюджета са заделени 172 хил. лв. Мерки за енергийна ефективност ще бъдат внедрени в Здравната служба в Дунавци – топлоизолация на покрив, под и стени, и изграждане на нова отоплителна система на стойност 102 309 лв.  \r\nВ бюджета на Община Казанлък са предвидени и средства за топъл обяд на хора в нужда на стойност 83 хил. лв. Предвидени са средства за обзавеждане на Дом за стари хора N1. Ще бъде изграден и нов дом за стари хора с деменция и техните семейства. Ще бъдат изградени два центъра – за грижи за деца с увреждания и Дневен център за деца с увреждания, три центъра за подкрепа на деца с множество увреждания. Ще бъде изграден и Дневен център за хора с деменция с капацитет 40 потребители. Разработен и проект за създаването на Дом за временно настаняване на лица със здравословни проблеми, докато се осъществи тяхното настаняване в домовете. „Това е един изключително социален бюджет, който е ориентиран към подкрепа на децата, възрастните и болните хора”, каза още д-р Димитрова. \r\nСлавяна ГАЙДАРОВА", "date": "2019.01.29", "title": "Д-р Стефка Димитрова, Общински съвет - Казанлък: Бюджетът на Общината за 2019 г. е изключително социален и насочен към грижите за населението"}
{"url": "http://www.focus-news.net/news/2019/01/29/2617474/sofiya-vremenno-se-ogranichava-dvizhenieto-v-aktivnata-i-avariynata-lenta-po-avtomagistrala-trakiya-ot-km-20-do-km-21-v-posoka-sofiya-poradi-remontni-deynosti.html", "text": "Временно се ограничава движението в активната и аварийната лента по автомагистрала „Тракия“ от км 20 до км 21 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Движението се осъществява в изпреварващата лента.", "date": "2019.01.29", "title": "София: Временно се ограничава движението в активната и аварийната лента по автомагистрала „Тракия“ от км 20 до км 21 в посока София поради ремонтни дейности"}
{"url": "http://www.focus-news.net/news/2019/01/29/2617471/telegrafi-kosovo-slovenskiyat-prezident-ne-izklyuchi-vazmozhnostta-za-korektsiya-na-granitsata-mezhdu-kosovo-i-sarbiya.html", "text": "Държавният глава на Словения Борут Пахор не изключи възможността за корекция на границата между Косово и Сърбия като част от окончателното споразумение между двете държави, отбелязва водещият прищински ежедневник  Telegrafi . \r\nПахор бе на посещение в Белград, където се срещна с президента на Сърбия Александър Вучич. В рамките на разговора помежду им словенският лидер е подчертал, че вариантът за корекция на границите като част от окончателното споразумение между Косово и Сърбия изисква много мъдрост. „Процесът не трябва да доведе до щети на други страни в региона. Това е много смело предложение, не бих го изключил, но бих бил много предпазлив по този въпрос”, цитира изданието думите на Пахор. Тереза Герова", "date": "2019.01.29", "title": "Telegrafi (Косово): Словенският президент не изключи възможността за корекция на границата между Косово и Сърбия"}
{"url": "http://www.focus-news.net/news/2019/01/29/2617468/biser-mihaylov-oblasten-upravitel-na-blagoevgrad-nivata-na-rekite-v-oblastta-sa-dalech-ot-kritichnite-si-stoynosti-prez-izminaloto-denonoshtie-e-otcheteno-ponizhenie-na-vodite.html", "text": "Сравнително спокойна е обстановката в област Благоевград въпреки обявеният жълт код за интензивни валежи от дъжд и сняг. Това каза за  Радио „Фокус“ – Пирин  областният управител Бисер Михайлов. По думите му през изминалата нощ няма подавани сигнали към Областния ситуационен център за възникнали проблеми в населените места от областта. „Нивата на реките са далеч от критичните си стойности, като през изминалото денонощие е отчетено понижение на водните нива. Все пак за днешния ден има обявен код за опасни явления, поради което са предупредени всички общини. Продължава наблюдението на нивата на реките и язовирите на територията на областта“, подчерта Михайлов. Областният управител отбеляза, че за момента няма място за притеснение. \r\nЛивия НИНОВА", "date": "2019.01.29", "title": "Бисер Михайлов, областен управител на Благоевград: Нивата на реките в областта са далеч от критичните си стойности, през изминалото денонощие е отчетено понижение на водите"}
{"url": "http://www.focus-news.net/news/2019/01/29/2617475/burgas-obshtinskiyat-savet-prie-da-badat-predvideni-5000-lv-ot-byudzheta-na-obshtinata-za-izrabotvane-na-praznichna-ukrasa-ot-balgarski-znamena-v-tsentara-na-grada.html", "text": "Общинският съвет прие да бъдат предвидени 5000 лв. от бюджета за 2019 г. за изработване на празнична украса от български национални знамена в центъра на града, предаде репортер на  Радио „Фокус“ – Бургас . Предложението беше внесено от общинският съветник Георги Дракалиев и беше прието с 40 гласа „за“. Българските национални знамена предстои да бъдат поставяни по ул. „Александровска“ и пл. „Тройката“ в дни на национални и местни празници.  \r\nКметът Димитър Николов възрази средствата за украсата да бъдат отделени от бюджета за 2019 г. „За украса съм категорично против да се взимат средства от това перо. Флаговете, които подменяме на входа на града и на други ключови места, трябва да бъдат подменяни по-често заради бързото потъмняване на белия цвят на нашия трибагреник. Много често получаваме сигнали от гражданите, че има скъсани или замърсени знамена“, каза още Николов и добави, че има други начини за финансирането на това предложение.  \r\nСпоред общинския съветник Живко Табаков тази докладна записка не е била подходяща за днешното заседание, на което се гласува проекта за бюджет за 2019 г. „Искам да обърна внимание колко средства от бюджета са отделени за официални и християнски празници. За 3-ти март има отделени 30 хил. лв., за Гергьовден – 8 хил. лв., за 24-ти май – 20 хил. лв., за 6-и септември – 8 хил. лв., за 22-ри септември – 8 хил. лв., за Йордановден – 5 хил. лв., за 6-и февруари (Освобождението на Бургас) – 6 хил. лв., 18-и февруари – 2 хил. лв. и други“, каза още Табаков. Той добави, че общата предвидена сума възлиза на 381 хил. лв. и поради това предложението не трябва да бъде финансирано като част от бюджета за 2019 г. \r\nМария ПОПЧЕВА", "date": "2019.01.29", "title": "Бургас: Общинският съвет прие да бъдат предвидени 5000 лв. от бюджета на Общината за изработване на празнична украса от български знамена в центъра на града"}
{"url": "http://www.focus-news.net/news/2019/01/29/2617479/sport-pszh-obyavi-privlichaneto-na-leandro-parades.html", "text": "Два дни преди затварянето на зимния трансферен прозорец Пари Сен Жермен обяви привличането на Леандро Парадес. Централният полузащитник на Зенит се присъединява към отбора срещу сумата от 40 милиона евро. Договорът на аржентинеца е до лятото на 2023 година.  \r\n24-годишният Паредес премина в Зенит през 2017-та от Рома срещу 23 милиона евро. През настоящия сезон той изигра 15 мача в руската Премиер лига, в които вкара три гола.", "date": "2019.01.29", "title": "Спорт: ПСЖ обяви привличането на Леандро Парадес"}
{"url": "http://www.focus-news.net/news/2019/01/29/2617476/varna-prodalzhavat-protivoepidemichnite-merki-v-oblastta-prekratena-e-rabotata-na-detskite-i-zhenski-konsultatsii.html", "text": "Продължават противоепидемичните мерки в областта, прекратена е работата на детските и женски консултации. Това стана ясно на поредно заседание на Областната оперативна комисия за ръководство, координация и контрол в борбата с грипа и острите респираторни заболявания, предаде репортер на  Радио „Фокус“ – Варна . В 122 училища в област Варна учебните занятия ще бъдат прекратени до 5 февруари, а заради грипната епидемия в детските ясли и градини се провежда строг сутрешен медицински филтър за недопускане на болни деца. Прекратени са плановият прием и плановите операции в лечебните заведения на територията на област Варна, свижданията в лечебните заведения за болнична помощ и в социалните институции. Лечебните заведения са организирани и имат готовност да въведат допълнителни мерки за ограничаване на разпространението на инфекции. \r\nМарияна ВАЛЕНТИНОВА", "date": "2019.01.29", "title": "Варна: Продължават противоепидемичните мерки в областта, прекратена е работата на детските и женски консултации"}
{"url": "http://www.focus-news.net/news/2019/01/29/2617481/bchk-prodalzhava-razdavaneto-na-hranitelni-produkti-v-sofiya.html", "text": "Продължава раздаването на хранителни продукти в София. Това съобщиха от пресцентъра на  БЧК . В списъците на Агенцията за социално подпомагане са включени следните категории граждани: \r\n- лица и семейства, подпомагани с целеви помощи за отопление през отоплителен сезон 2016/2017 г.;  \r\n- майки (осиновителки), които са получавали месечни помощи за отглеждане на дете до навършване на една година м. юни 2018 г.; \r\n- лица и семейства, получили еднократна помощ за ученици в първи клас (за учебната 2017/2018 г.); \r\n- лица с трайни увреждания, с определено право на чужда помощ, които имат ниски лични доходи и получават месечна добавка за социална интеграция (м. юни 2018 г.); \r\n- лица и семейства, които получават месечни помощи за отглеждане на дете с трайно увреждане (м. юни 2018 г.); \r\n- лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства за периода 01 януари 2018 - 30 юни 2018 г.; \r\n- лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ, въз основа на установеното индивидуално ниво на материално лишение за периода 01 януари 2018 г. - 30 юни 2018 г. \r\nВсеки правоимащ в програмата ще получи 24,07 кг от 16 вида хранителни продукти: захар – 3 кг, олио – 3 л; ориз – 2 кг, спагети – 1,5 кг; говеждо в собствен сос - 0,300 кг; леща – 3 кг; гювеч – 1,6 кг; зелен фасул – 2,4 кг; лютеница – 0,500 кг; грах – 1,6 кг; домати стерилизирани – 1,6 кг; говежди кюфтета в бял сос – 0,600 кг; риба херинга – 0,170 кг; пиле фрикасе – 0,300 кг; зрял боб – 2 кг; конфитюр – 0,500 кг.      \r\nСтоличната организация на Българския Червен кръст ще раздава хранителни продукти по програмата до 28 февруари 2019 г. в работни дни от 9.00 до 16.30 часа. \r\nПунктовете за раздаването са публикувани на  .", "date": "2019.01.29", "title": "БЧК: Продължава раздаването на хранителни продукти в София"}
{"url": "http://www.focus-news.net/news/2019/01/29/2617483/veliko-tarnovo-sastezatelyat-po-silov-triboy-pavlin-petrov-e-sportist-na-godinata-v-obshtina-svishtov-za-2018-g.html", "text": "Павлин Петров е спортист на годината в община Свищов за 2018 г. Той бе официално награден на церемония, която се проведе в Първо българско народно читалище „Еленка и Кирил Д. Аврамови – 1856“, съобщиха за  Радио „Фокус“ – Велико Търново  от Община Свищов. На празника бяха отличени и останалите успешни деца и младежи от региона. Номинациите направиха девет спортни клуба от Общината, а наградените са десетима. За първа година призове получиха и всички 29 отбора – първенци в общинските ученически игри. \r\nЗа спортист №1 единодушно бе избран състезателят по силов трибой Павлин Петров, който получи наградата от председателя на ОбС – Свищов д-р Кристиян Кирилов. Павлин е част от Спортен клуб „Олимпия“ – село Морава и е републикански шампион за мъже с екипировка в категория до 120 кг. Освен това  е постигнал нов републикански рекорд за годината – тяга 363 кг. Той бе в залата със своя треньор Колю Колев, който също заслужено зае първото място сред колегите си и стана треньор на годината. \r\nВ класацията за най-добри спортисти на второ място се наредиха двама състезатели с еднакъв брой точки  – Стефан Петков , от „Годжу карате клуб Академик“ и Едмон Белчев, от  СК „Джудоспорт“. Четвъртото място зае миналогодишният победител Тихомир Иванов, който е състезател по лека атлетика на СК „Свилоза“. \r\nНа празничното събитие с награди бяха удостоени и треньорите на най-добрите спортисти Севдан Златанов – треньор по джудо, номиниран на второ място и Марин Маринов – треньор по карате, номиниран също на второ място с еднакъв брой точки. \r\nВ категорията „Колективни спортове“, за най-добър беше отличен отборът по хокей на трева – СК „Дунав“, а за най-добър треньор в категорията бе избран доц. Николай Марков – СК „Дунав“. \r\nВ категория „Международни участия“ първото място зае отборът по хандбал „Нове- 99“, с треньор Величка Плачкова. \r\nЗа постигнати високи спортни резултати бяха наградени треньорите  Митко Божанов – карате клуб „Академик“, Ангел Ангелов – ФК „Изгрев 93“, Пламен Ангелов – ОФК „Академик“ и Тодор Борисов – ОФК „Академик“. \r\nЛуиза ТРАНЧЕВА", "date": "2019.01.29", "title": "Велико Търново: Състезателят по силов трибой Павлин Петров е спортист на годината в община Свищов за 2018 г."}
{"url": "http://www.focus-news.net/news/2019/01/29/2617482/mon-v-1-561-uchilishta-i-detski-gradini-sa-preustanoveni-uchebnite-zanyatiya.html", "text": "В 1 561 училища и детски градини днес, 29 януари 2019 г., са преустановени учебните занятия. Това съобщиха от пресцентъра на  Министерството на образованието и науката . \r\nОт днес в грипна ваканция са учениците от 61 училища в област Монтана и от 32 училища в област Враца.  \r\nПродължава да не се учи в 267 училища в София-град, в 124 училища в област Благоевград, в 105 - в област Плевен, в 41 - в област Кюстендил.  \r\nВ грипна ваканция са и учениците от 194 училища в Пловдивско, от 83 училища в област Велико Търново,  от 70 -  в област Русе,  от 59 - в област Разград, от  69 -  в област Добрич, и от 72- в област Кърджали.  \r\nНяма учебни занятия още и в 122 училища в област Варна,  в 122- в област Пазарджик, в 80 - в област Хасково, и в 11 - в София област.  \r\nВ област Видин няма да има занятия в 32 училища и две детски градини по предписание на РЗИ до 30 януари, включително.  \r\nПоради лоши метеорологични условия не се учи в 8 училища в област Смолян. В 7 училища в област Ловеч също няма учебен процес.  \r\nВ предгрипна обстановка остава област Търговище.", "date": "2019.01.29", "title": "МОН: В 1 561 училища и детски градини са преустановени учебните занятия"}
{"url": "http://www.focus-news.net/news/2019/01/29/2617485/varna-apelativniyat-sad-ostavi-v-aresta-balgarin-izdirvan-ot-gratskite-vlasti-za-krazhba-za-blizo-222-000-evro.html", "text": "Апелативният съд остави в ареста българин, издирван от гръцките власти за крупна кражба. Това съобщиха от пресцентъра на  Апелативен съд - Варна . Ахмед Ах. е издирван от гръцките власти, за да бъде разследван с други лица за крупна кражба, извършена в град Ираклия в източен Крит през зимата на 2015 година, ще дочака производството по екстрадицията му в ареста. Днес състав на Варненския апелативен съд остави без уважение жалбата на българина срещу първоначалното му задържане под стража, направено на основание Европейска заповед за арест (ЕЗА), издадена на 4 декември 2018 г. от апелативен прокурор от източен Крит. Това съобщиха от пресцентъра на съда. Компетентните гръцки власти настояват за ареста и предаването на Ахмед, за да бъде наказателно преследван за кражба, извършена през февруари 2015 година от дома на местен жител. Според ЕЗА, няколко български граждани след предварителен сговор и в съучастие проникнали през балконската врата на чуждия дом, задигнали голяма сума в евро, ключ от автомобил, документи и множество бижута – всичко на стойност 221 800 евро. Кражбата е престъпление, което се наказва максимум с 10 години затвор в Гърция и се преследва от закона и в България. \r\nСлед като е бил обявен за международно издирване, Ахмед е бил задържан от органите на реда в Девня на 9 януари тази година, а дни по-късна Окръжен съд – Варна е определил първоначалната му мярка за неотклонение. В рамките на задълженията си, определени в ЗЕЕЗА, първоинстанционният съд е насрочил миналата седмица производство по екстрадицията на Ахмед, но доколкото гръцките власти не са предоставили документи, изискани от българския съд, то делото е било отложено с ново призоваване, до постъпване на исканите гаранции от Гърция. \r\nДнес пред Варненския апелативен съд защитата на българина поиска изменение на мярката му за неотклонение и се позова на факта, че властите в южната ни съседка не са посочили в ЕЗА процесуалното качество на Ахмед, а и не са предоставили на съда допълнителни гаранции, посочени от ЗЕЕЗА. Докато е пребивавал в източен Крит, нашенецът е бил многократно викан от властите там и разпитван по казуса, но без да бъде задържан. \r\nСъставът на Апелативен съд – Варна не сподели тези основания на адвокатите на задържания и записа в своето определение, че задържането под стража е единствената процесуална мярка за принуда, която може да осигури участието на Ахмед при гледане на делото за предаването му на гръцките власти. \r\nОпределението, с което Варненският апелативен съд потвърди мярката за неотклонение „задържане под стража“ спрямо Ахмед Ах., издирван от властите в Гърция, за да бъде разследван с други лица за крупна кражба, извършена в източен Крит е окончателно.", "date": "2019.01.29", "title": "Варна: Апелативният съд остави в ареста българин, издирван от гръцките власти за кражба за близо 222 000 евро"}
{"url": "http://www.focus-news.net/news/2019/01/29/2617484/zam-ministar-tanya-mihaylova-programata-zaedno-v-grizhata-za-uchenika-shte-raboti-za-namalyavane-na-stresa-na-uchenitsite-pri-smyanata-na-uchiteli.html", "text": "Програмата „Заедно в грижата за ученика“ ще работи за намаляване на стреса на учениците при смяната на учители. Това каза зам.-министърът на образованието и науката Министерството на образованието и науката (МОН) Таня Михайлова при представяне на Националните програми за развитие на образованието за настоящата година, предаде репортер на  Агенция „Фокус“ . Програмата е нов проект на стойност 1 млн. лв. „Основно тя е насочена за повишаване качеството на образователния процес, чрез осигуряване на преходните етапи между детска градина и училище“, отбеляза Михайлова. „В училище най-трудният преход е когато учениците завършат четвърти клас, свикнали са с едни учител и преминават в 5 клас. В тази програма се предвижда възможност за взаимодействие между учителите. Това е изключително важно за намаляване стреса на учениците и за адаптивния период на детето“, уточни тя. Според нея тази програма ще донесе по-голямо спокойствие и на родителите. Зам.-министър Таня Михайлова изтъкна още, че Националната програма за информационни и комуникационни технологии е много важна за развитието на учениците и тази година дейностите в нея ще бъдат насочени към осигуряване на достъп до интернет и изграждане на платформи, които да бъдат използвани по време на учебния процес. \r\nНационалните програми за подобряване на образованието, изготвени и представени от Министерството на образованието са: „Система за национално стандартизирано външно оценяване“ - 4 200 000 лв, „Ученически олимпиади и състезания“ - 3 200 00 лв., „Осигуряване на съвременна образователна среда“ - 7 380 000 лв., „Заедно в грижата на ученика“ - 1 000 000 лв., „Развитие на система за предучилищно образование“ - 200 000 лв., „Обучение ИТ-кариера“ - 770 000 лв., „Информационни и комуникационни технологии в система на предучилищно и училищно образование“ - 11 000 000 лв., „Квалификации“ - 850 000 лв., „Заедно за всяко дете“- 300 000 лв., „Оптимизация на вътрешната структура на персонала в институциите от системата за предучилищното образование“- 36 000 000 лв., „Създаване на достъпна архитектурна среда и сигурност в училище“ - 1 250 000 лв., „Роден език и култура зад граница“, 1 500 000 лв., „Без свободен час“- 250 000 лв. „Мотивирани учители“- 1 700 000 лв. „ИТ фирми в училища и училища и ИТ фирми“ - 1 000 000 лв., „Иновации в действие\" - 1 572 600 лв., „Подпомагане дейностите на общините за образователна десегрегация“- 1 000 000 лв.  \r\nДаяна ДЮЛГЕРОВА", "date": "2019.01.29", "title": "Зам.-министър Таня Михайлова: Програмата „Заедно в грижата за ученика“ ще работи за намаляване на стреса на учениците при смяната на учители"}
{"url": "http://www.focus-news.net/news/2019/01/29/2617488/zam-nachalnikat-na-otbranata-emil-eftimov-normalna-e-obstanovkata-v-cherno-more.html", "text": "Обстановката в Черно море е нормална. Това коментира зам.-началникът на отбраната вицеадмирал Емил Ефтимов преди представяне на анализ за изминалата 2018 година в Щаба на Военноморските сили, предаде  репортер на  Радио „Фокус” – Варна . Ефтимов посочи, че не е прецедент присъствието на американски кораби на наши съюзници в Черно море. „Ние работим заедно. Проведе се планомерна подготовка. Тези визити са резултат на много внимателно планиране и анализ. Работим в колективен формат и използваме всяка възможност, за да развиваме и усъвършенстваме нашите способности. Включително и на посещенията на нашите съюзници”, каза още вицеадмирал Ефтимов. Той допълни, че предстои интензивна година и изрази надежда да се отбележат 140 години от създаването на Военноморските сили в нови условия. „Дай Боже, в условията на нов договор”, каза той, като уточни, че избягва да говори за новите многофункционални патрулни кораби за флота, тъй като проектът се ръководи от Военноморските сили и от командира им контраадмирал Митко Петев. „Наистина се надявам да има една достойна надпревара с повече оферти, за да може да се направи най-добрият избор\", каза още той. Зам.-началникът на отбраната добави, че е дошъл във Варна с позитивна нагласа да отчете една успешна година за Военноморските сили. „2018 година бе година на интензивна подготовка на море. Военноморските сили се представиха достойно в постоянните военноморски групи на НАТО, участваха в редица международни учения, проведе се традиционното учение Бриз с международно участие, сертифицира се фрегатата „Верни”, обясни още вицеадмирал Ефтимов. \r\nДиана СТОЕВА", "date": "2019.01.29", "title": "Зам.-началникът на отбраната Емил Ефтимов: Нормална е обстановката в Черно море"}
{"url": "http://www.focus-news.net/news/2019/01/29/2617486/pazardzhik-otmenena-e-gripnata-vakantsiya-za-uchenitsite-ot-oblastta-gripnata-epidemiya-ostava-v-sila.html", "text": "След заседание на Областния щаб за борба с грипа и острите респираторни заболявания е взето решение да бъде отменена грипната ваканция за учениците, но да остане в сила обявената грипна епидемия за област Пазарджик. Това каза пред журналисти областният управител Стефан Мирев, предаде репортер на  Радио „Фокус“ – Пазарджик . По думите му през последните дни е отчетен спад на заболеваемостта в областта, но епидемиологичните показатели все още са над норма. „От утре учебните занятия се възстановяват. Ако през следващите дни в някои училища има висок брой заболели, всеки директор може да докладва на кмета на съответната община, който има право да удължи ваканцията до 3 дни“, обясни Мирев. Показателите за заболеваемостта в Пазарджишка област отчитат 318 болни на 10 000 души. \r\nВаня НИКОЛОВА", "date": "2019.01.29", "title": "Пазарджик: Отменена е грипната ваканция за учениците от областта, грипната епидемия остава в сила"}
{"url": "http://www.focus-news.net/news/2019/01/29/2617491/veliko-tarnovo-zapochna-priemat-na-zayavki-za-uchastie-v-17-ya-natsionalen-festival-na-lyubitelskite-kamerni-i-kafe-teatri-v-svishtov.html", "text": "Започна приемът на заявки за участие в 17-я Национален фестивал на любителските камерни и кафе-театри в Свищов. Събитието е традиционна част от културния календар на общината и се провежда ежегодно през март. Това каза в предаването „Добре дошли в Свищов“ на  Радио „Фокус“ – Велико Търново  Йордан Герчев, един от организаторите. Той подчерта, че през настоящата година фестивалът преминава под знака на 150-годишнината от отпечатването на Устав на българското читалище в Свищов и 115 години от дарителския акт на патрона на Първо българско народно читалище „Еленка И Кирил Д. Аврамови“ Кирил Аврамов за построяване на сградата. „В срок до 15 март каним всички колеги от страната да представят своите заявки за участие на театрален състав във фестивала“, поясни Йордан Герчев. През миналата година в събитието се включиха 9 колектива. Съгласно статута на фестивала, с право на участие в него са всички любителските камерни и кафе – театри без жанрово ограничение. „Театралните групи представят по един спектакъл с времетраене до 60 минути пред съставено от професионалисти жури. Ще бъдат връчени специална награда на кмета на Община Свищов, три награди за спектакъл и по три награди за мъжка и за женска роля“, каза още Йордан Герчев. \r\nФестивалът на любителските камерни и кафе – театри води началото си от 1998 г., когато се провежда първото му издание. След двугодишно прекъсване, през пролетта на 2000 г. се провежда за втори път и е посветен на 130 годишнината от Първото театрално представление в Свищов. \r\n17-тото издание ще се проведе на 22 и 23 март. \r\nЛуиза ТРАНЧЕВА", "date": "2019.01.29", "title": "Велико Търново: Започна приемът на заявки за участие в 17-я Национален фестивал на любителските камерни и кафе-театри в Свищов"}
{"url": "http://www.focus-news.net/news/2019/01/29/2617492/pp-abv-organizira-diskusiya-v-pleven-po-problemite-na-energetikata-i-tsenite-na-toka.html", "text": "ПП АБВ ще проведе една широка разяснителна кампания за начина на ценообразуване в българската енергетика, защото той е порочен, дефектен и противоречащ на европейското законодателството. Това заяви на пресконференция в Плевен председателят на партията Румен Петков, съобщиха от пресцентъра на  ПП АБВ . На организираната от ПП АБВ среща с граждани по проблемите на енергетиката и ценообразуването на електроенергията той направи сравнение между цените, на които се продава тока от ТЕЦ „Марица“ 1, 2, и 3 и АЕЦ „Козлодуй“. Две от централите се ползват с държавна поддръжка против  политиката на ЕС като цяло. По данни от КВЕР цената от всички източници, от които държавата купува електроенергия, формират крайната цена на мегаватчас, подчерта Петков. Цената на АЕЦ „Козлодуй“ е най-евтината и най-чиста енергия, която получават българските граждани. Тя е с изключително влияние върху целия микс на ценообразуването на електроенергия, обясни Румен Петков.  \r\n„Не може да не прави впечатление ценообразуването на две от трите „Марици“. И трите използват едни и същи въглища по еднакви технологии, работната заплата на служителите в тях е горе-долу еднаква. Ние плащаме 178 лв. на един мегаватчас  от „Марица“ 1; 115 лв. от „Марица“ 3 и 77 лв. от държавната „Марица“. Това е престъпен договор за българската икономика, подписан от Иван Костов по време на неговото правителство за продажбата на двете „Марици“ при тези условия. Не е проблемът КЕВР, а договорът, който е подписан и задълженията, които държавата е поела. А именно - да заплаща на собствениците на „Марица“ 1 и 3 инвестициите, които те правят и въглеокисните емисии“, обясни Петков.  \r\nПетков обясни, че за миналата година сме платили повече от 600 млн. лв. във въглеокис за „Марица“ 1 и 3. Това безумие ще доведе до фалит на НЕК, смята той. Председателят на ПП АБВ подчерта, че през следващата година цената няма да бъде намалена и престъплението, извършено по време на правителството на Иван Костов 2001 г., е комплицирало в последствие във всички правителства.   \r\n„От 2007 г. насам ние сме имали всички основания да атакуваме този договор в Европейската комисия. Защото ние си плащаме на държавната „Марица“, но държавната „Марица“ сама си плаща вредните емисии. Ние плащаме безгръбначието на българските политици. Нашето желание е българските граждани да бъдат информирани и това, което ПП АБВ е извела като принципна политика за отношението към европейските институции. То ще бъде в основата на нашата еврокампания - нашите евродепутати в Брюксел да се борят срещу двойните стандарти“, заяви още Петков. \r\nПП АБВ настоява още за стартиране процедурата за АЕЦ „Белене“, защото Народното събрание взе необходимото решение и Министерство на енергетиката незабавно да стартира процедурата за привличане на стратегически инвеститор.  \r\n„Нашата принципна позиция е, че най-доброто решение е централата да бъде 100% държавна собственост. Но така или иначе, днес държавата има гарантирани 30% в проекта чрез досега направените инвестиции за купената техника и технологии от  „Росатом“. На големия  енергиен форум, който ПП АБВ организира в столицата миналата седмица, едно от най-големите имена в областта на атомните проекти проф. Холгер Рогнер, също заяви убеждение, че най-доброто решение за нас е държавната централа. Ние от АБВ настояваме за възможно най-бързи промени в енергийната стратегия на България. Имаме още по-силно основание това да го искаме в Плевен, защото през шест от нашите общини трябва да мине газопровода. Това са работни места, сигурност, инвестиция“, заявви Петков.", "date": "2019.01.29", "title": "ПП АБВ организира дискусия в Плевен по проблемите на енергетиката и цените на тока"}
{"url": "http://www.focus-news.net/news/2019/01/29/2617478/varna-niska-ostava-poseshtaemostta-v-detskite-gradini-v-grada-zaradi-gripnata-epidemiya.html", "text": "Ниска остава посещаемостта в детските градини във Варна заради грипната епидемия. Това каза за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Тя отбеляза, че след обявяването на грипна епидемия във Варна и излизането на учениците в грипна ваканция броят на децата, които посещават детските градини, е намалял сериозно. Според Лилия Христова много от родителите са преценили, че е добре децата да останат по домовете си по време на епидемията. Като част от противоепидемичните мерки продължава строгият сутрешен филтър в детските заведения за недопускане на болни деца. \r\nМарияна ВАЛЕНТИНОВА", "date": "2019.01.29", "title": "Варна: Ниска остава посещаемостта в детските градини в града заради грипната епидемия"}
{"url": "http://www.focus-news.net/news/2019/01/29/2617493/the-independent-evropeyskata-kolumbiya-kak-malkata-albaniya-se-prevarna-v-sedalishte-na-narkotrafikantite.html", "text": "Британският ежедневник  The Independent  публикува обширен материал за проблемите с наркотрафикантите в Албания.  \r\nОт редакцията припомнят, че преди няколко години властите в Тирана стартираха агресивна кампания с надеждата, че унищожаването на канабисните полета и серията арести на производителите му ще намали контрабандата на наркотици и ще помогне на страната да се доближи до членство в Европейския съюз, но вместо това дилърите постепенно преминаха към трафик на кокаин и хероин.  \r\nВ текста, озаглавен „Европейската Колумбия – как малката Албания се е превърна в седалище на контрабандата на наркотици на континента\", британският вестник твърди, че сега наркотрафикантите използват изградената мрежа за разпространяване на канабис, за да продават по-опасни видове дрога. Именно чрез нея влиза кокаин от Латинска Америка и хероин от Централна Азия, които се изпращат в Италия и оттам – в други части на Европа.  \r\nАлбанските банди се считат за едни от най-големите трафиканти на хероин, кокаин и канабис в света. Американските и европейските правоприлагащи органо описват балканската страна като най-големия доставчик на канабис за ЕС, както и като важен транзитен пункт за хероин и кокаин. Въз основа на стойността на конфискуваните наркотици, някои смятат, че само марихуаната генерира до четири милиарда долара годишно, половината от БВП на Албания. \r\n„Адриатическо море сега е магистрала за трафик на наркотици“, казва Джемал Гюнкши, член на опозицията в албанския парламент и бивш офицер от армията. \r\nСлужители на бреговата охрана, пожелали анонимност, разкриват, че трафикантите често са въоръжени с автомати, макар че те все още не са ги използвали срещу тях. „Годините от 2015 до 2016 г. бяха ужасни“, признава високопоставен служител от бреговата охрана. „Тук беше Колумбия“.  \r\nПонякога бреговата охрана, която често си сътрудничи с граничните патрулни сили на ЕС, има късмет. Миналия януари тя залови 1,5 тона канабис под брезент на лодка. През последните месеци бяха открити стотици килограми кокаин, скрити в банани, внасяни от Колумбия. \r\nПо-често наркотиците обаче се изплъзват. Албанските служители признават, че залавят едсва 10% от доставките на наркотици в и извън страната. Според неназовани европейски дипломати трафикантите разполагат с достатъчно средства, за да подкупват пристанищните власти от Ротердам до Измир. \r\n„Трафикантите  са станали толкова мощни, че имат мрежи по целия свят\", казва Алфонц Ракай, изследовател и консултант в Тирана, фокусирал работата си върху Албания и Западните Балкани. \r\n„Това е производителят и дистрибуторът на наркотици в Европа. Това е наркодържава и тя губи твърде много пари, за да излезе от трафика и да се присъедини към ЕС“, продължава източникът на изданието от европейските дипломатически кръгове.  \r\n „Те са много добри в управлението на мрежи по целия свят - от Латинска Америка до Западна Европа. Съвсем ясно е, че всички тези банди действат с определена степен на политическа и полицейска защита и подкрепа\", уверен е дипломатът.  \r\nСамо за няколко години, твърдят дипломати и официални лица, Албания се превърна в седалише на континента в областта на трафика на наркотици и мнозина се опасяват, че парите напълно са заразили политическия елит, което прави по-трудно отърсването й дори с оглед на  примамката за членство в ЕС. \r\n„Това е Колумбия в Европа. Албания е производителят и дистрибуторът на наркотици в Европа. Това е нарко-държава и те губят твърде много пари, за да излязат от трафика, за да влязат в ЕС“.  \r\nТърговията с наркотици е внедрена във властите в основните градове на страната, включително столицата Тирана и пристанищните градове Драч и Вльора. На хартия Албания има една от най-бедните икономики в Европа. На място албанските градове претърпяват мащабен строителен бум с блестящи офисни и жилищни сгради и търговски центрове, които се увеличават, с нови модерни търговски обекти. \r\n„Албания вече не е център на култивация. Тя се превърна в център за инвестиции, дистрибуция и набиране на персонал“, е заключението на един от официалните представители на ЕС. Тереза Герова", "date": "2019.01.29", "title": "The Independent: Европейската Колумбия: Как малката Албания се превърна в седалище на наркотрафикантите"}
{"url": "http://www.focus-news.net/news/2019/01/29/2617477/smolyan-namalyavat-sluchaite-na-ostri-respiratorni-zabolyavaniya-v-oblastta-no-stoynostite-vse-oshte-sa-epidemichni.html", "text": "Намаляват случаите на остри респираторни заболявания в област Смолян, но стойностите все още са епидемични. Това съобщиха от  Регионалната здравна инспекция – Смолян . В периода 21 януари 2019 г. до 27 януари 2019 г. са регистрирани 62 случая на остри респираторни заболявания, при 73 за предходната седмица. 14 са случаите във възрастовата група от 0 до 4 години, 27 са те при децата то 5 до 14 години, 11 случая има във възрастовата група от 15 до 29 години, 9 при хората от 30 до 64 години, и един при възрастните хора над 65 години . \r\nЗаболеваемостта е 221.75 на 10 000. Стойностите са по-ниски в сравнение с предходната седмица, но все още епидемични. РЗИ – Смолян продължава да следи ежедневно заболеваемостта от грип и остри респираторни заболявания и изпълнението на предписаните противоепидемични мерки. \r\nПрез отчетния период са регистрирани и заразни заболявания. От чревните инфекции има 5 случая на ентероколит. От въздушно-капковите инфекции са регистрирани 28 случая на варицела и един на скарлатина.", "date": "2019.01.29", "title": "Смолян: Намаляват случаите на остри респираторни заболявания в областта, но стойностите все още са епидемични"}
{"url": "http://www.focus-news.net/news/2019/01/29/2617487/tass-eksploziya-e-raztarsila-idlib-saobshtava-se-za-postradali.html", "text": "В северозападната сирийска провинция Идлиб е извършен самоубийствен атентат, предава руската информационна агенция  TACC , като се позовава на информация от телевизионния канал  Sky News Arabia . \r\nСъгласно разпространените данни в резултат на атентата има пострадали, но към настоящия момент броят им не се конкретизира. Информация за загинали не се привежда.  Тереза Герова", "date": "2019.01.29", "title": "ТАСС: Експлозия е разтърсила Идлиб, съобщава се за пострадали"}
{"url": "http://www.focus-news.net/news/2019/01/29/2617480/biser-mihaylov-oblasten-upravitel-na-blagoevgrad-v-oblastta-vse-oshte-ima-naseleni-mesta-bez-elektrichestvo-ekipi-na-chez-rabotyat-po-otstranyavane-na-avariite.html", "text": "Все още продължават проблемите с възстановяването на компрометираните от снеговалежите далекопроводи, във връзка със снабдяването с електроенергия. Това каза за  Радио „Фокус“ – Пирин  областният управител на Благоевград Бисер Михайлов. „Екипи на ЧЕЗ са ангажирани във възстановяването на падналите далекопроводи и стълбове. Командировани са екипи от Кюстендил, Самоков и Дупница, за да подпомагат местните екипи за възстановяване на електричеството по поречието на населените места в района на Места – селата Обидим, Места, Елешница и други“, каза още Михайлов. Той подчерта, че екипите работят активно и изрази надежда, че в най-кратки срокове проблемите ще бъдат отстранени. \r\nЛивия НИНОВА", "date": "2019.01.29", "title": "Бисер Михайлов, областен управител на Благоевград: В областта все още има населени места без електричество, екипи на ЧЕЗ работят по отстраняване на авариите"}
{"url": "http://www.focus-news.net/news/2019/01/29/2617496/plovdiv-lek-avtomobil-e-goryal-na-ul-vasil-levski.html", "text": "Лек автомобил е горял на ул. „Васил Левски“ в града. Сигналът е подаден около 2.10 часа на тел. 112. Автомобилът е „Ауди“, ползвано от 45-годишен мъж. След потушаване на огъня е установено, че засегната по продължение е лявата страна на колата. Местопроизшествието е запазено, извършен е оглед. Причините и обстоятелствата около възникване на пожара се изясняват от служители на Трето РУ. Образувано е досъдебно производство, предстои материалите да бъдат внесени в прокуратурата.", "date": "2019.01.29", "title": "Пловдив: Лек автомобил е горял на ул. „Васил Левски“"}
{"url": "http://www.focus-news.net/news/2019/01/29/2617494/yordanka-fandakova-kmet-na-sofiya-stolichna-obshtina-i-trite-nay-golemi-ag-bolnitsi-v-sofiya-startirat-parvata-savmestna-informatsionna-programa-za-bezplatni-pregledi-za-miomni-bolesti.html", "text": "Столична община и трите най-големи АГ болници в София стартират първата съвместна информационна програма за безплатни прегледи за миомни болести. Това каза кметът на София Йорданка Фандъкова на пресконференцията за началото на първата съвместна информационна кампания за безплатни прегледи на жени с миома на матката в Столична община, предаде репортер на  Агенция „Фокус“ . „В политиката на Столична община по отношение на сектор „Здравеопазване“, вие знаете, че имаме доста сериозни усилия в модернизирането на общинските болници, ДКЦ-та, инвестиции в ремонти и нова апаратура. За мен изключително важен е приоритетът, който заложихме - да подкрепяме, насърчаваме и стимулираме финансово превенцията и профилактиката. За мен като кмет работата в сферата на профилактиката е водеща, за да градим по-добър начин на живот за хората, да могат хората да са активни, да боледуват по-малко, а тогава когато са се разболели да могат навреме да откриват заболяванията и да се насочват към специалисти“, обясни кметът. „Поканата, която получихме по инициатива на доктор Костов, ме зарадва много, защото днес ще обявим старта на първия организиран скрининг на миомната болест. За тази инициатива се обединиха за първи път трите най-големи АГ болници в София. Две от които са общински. Бих искала да благодаря за инициативата на доктор Костов  - Директорът на „Майчин дом“, най-голямата болница в България и на нашите колеги доктор Коларова, директор на Общинската АГ болница „Св. София“ и доктор Велев, директор на общинската АГ болница „Шейново“, каза още Фандъкова.  \r\n„София беше първата община, която започна скринингови програми. В момента реализираме четири такива програми. Първата – организиран скрининг за рак на млечната жлеза. По-късно включихме и изследванията на щитовидната жлеза, изследванията за рак на простатата и през 2018 година подкрепихме изследванията за бял дроб заедно с Националната асоциация за превенция от белодробните заболявания. За това за мен е изключително важно, че днес стартираме петата подред скинингова програма. Тя е първата за миомна болест. Мисля, че жените от нашия град заслужават първи да получат тази подкрепа, тази помощ“, каза още Фандъкова.  \r\nТеодора ПАТРОНОВА", "date": "2019.01.29", "title": "Йорданка Фандъкова, кмет на София: Столична община и трите най-големи АГ болници в София стартират първата съвместна информационна програма за безплатни прегледи за миомни болести"}
{"url": "http://www.focus-news.net/news/2019/01/29/2617497/ministarat-na-imigratsiyata-i-integratsiyata-na-kralstvo-daniya-inger-styoyberg-shte-bade-na-poseshtenie-v-balgariya-na-30-yanuari.html", "text": "Министърът на имиграцията и интеграцията на Кралство Дания Ингер Стьойберг ще бъде на посещение в България на 30 януари. Това съобщиха от пресцентъра на  МВР . Двамата с министър Младен Маринов ще посетят ГКПП „Капитан Андреево“. Програмата на работното посещение включва презентация на ГД „Гранична полиция“ в 9.00 часа. От 10.00 часа е предвидено посещение Тристранния контактен център - Капитан Андреево. В 10.30 часа е отпътуването за зелената граница с Турция.  \r\nСлед връщането на ГКПП „Капитан Андреево“, около 12.00 часа е предвиден брифинг на двамата министри.", "date": "2019.01.29", "title": "Министърът на имиграцията и интеграцията на Кралство Дания Ингер Стьойберг ще бъде на посещение в България на 30 януари"}
{"url": "http://www.focus-news.net/news/2019/01/29/2617495/veliko-tarnovo-blizo-1-000-danachni-deklaratsii-sa-podadeni-v-regionalnata-struktura-na-nap-ot-nachaloto-na-godinata-dve-treti-ot-tyah-sa-elektronni.html", "text": "Близо 1 000 данъчни декларации са подадени в регионалната структура на НАП от началото на годината, две трети от тях са електронни. Това съобщи пред журналисти Петко Николов, директор Дирекция „Обслужване“, предаде репортер на  Радио „Фокус“ – Велико Търново . Николов посочи, че данъчната година е започнала на 10 януари 2019 г. „До края на месеца изтичат три важни срока, за които данъчни платци трябва да са на ясно. Първият е този, в който физическите лица могат да ползват посочената в закона отстъпка за подаване на данъчна декларация по електронен път. Отстъпката е 5% от дължимия данък, но не повече от 500 лв. Изискванията да се ползва са следните – декларацията трябва да е подадена не по-късно от 31 януари 2019 година, второто – дължимият данък също трябва да бъде внесен до 31 януари и третото – към датата на подаването на данъчната декларация, лицата не трябва да имат неплатени задължения“, обясни Петко Николов. По думите му вторият срок, който изтича на 31 януари, е свързан със самоосигуряващите се лица. „Ако до края на месеца променят начина, по който са се осигурявали през предходната година и тогава не са имали право на болничен, сега вече след подаване на нова декларация ще имат такова“, поясни още експертът. Той добави, че третият изтичащ срок е за лицата, платци на доходи за последното тримесечие на 2018 година.  Те трябва да декларират и внесат сумите до четвъртък. \r\nЛуиза ТРАНЧЕВА", "date": "2019.01.29", "title": "Велико Търново: Близо 1 000 данъчни декларации са подадени в регионалната структура на НАП от началото на годината, две трети от тях са електронни"}
{"url": "http://www.focus-news.net/news/2019/01/29/2617499/varna-darvodelski-mashini-i-pokrivna-konstruktsiya-sa-izgoreli-pri-pozhar-v-selskostopanska-postroyka-v-selo-belogradets.html", "text": "Дърводелски машини и покривна конструкция са унищожени при пожар в селскостопанска постройка в село Белоградец. Това съобщиха от  ОДМВР – Варна . Общо 4 са регистрираните пожари с преки материални щети през изминалото денонощие, като при инцидентите няма пострадали граждани, уточниха от полицията.  \r\nПожар е горял и на тераса на апартамент в жк. „Чайка“. Причината за инцидента са заваръчни дейности. Унищожено е домашно имущество.  \r\nПрез денонощието са регистрирани два пожара в леки автомобили. Единият инцидент е регистриран на паркинг на търговски център на бул. „Вл. Варненчик“. Няма пострадали хора, а предполагаемата причина за инцидента е късо съединение. Унищожено е купето на автомобила. При пожара са нанесени материални щети по още един автомобил.  \r\nДругият инцидент е станал на ул. „Ивайло“. Предполагаемата причина за инцидента е също късо съединение. Унищожен е двигателен отсек на автомобила.", "date": "2019.01.29", "title": "Варна: Дърводелски машини и покривна конструкция са изгорели при пожар в селскостопанска постройка в село Белоградец"}
{"url": "http://www.focus-news.net/news/2019/01/29/2617503/sport-prodazhbata-na-bileti-za-evro-2020-startira-na-12-yuni.html", "text": "Сайтът на УЕФА започна регистрацията на феновете, които желаят да кандидатстват за билети за мачовете на Европейското първенство по футбол през 2020-та година, информира официалният сайт на европейската футболна централа.  \r\nОфициалната продажба ще стартира на 12 юни, а процедурата за кандидатстване ще продължи точно един месец.", "date": "2019.01.29", "title": "Спорт: Продажбата на билети за Евро 2020 стартира на 12 юни"}
{"url": "http://www.focus-news.net/news/2019/01/29/2617504/sofiya-13-novi-tramvai-shte-badat-dostaveni-v-stolitsata-do-kraya-na-oktomvri.html", "text": "„Столичен електротранспорт” ЕАД и полската компания PESA Bydgoszcz SA сключиха днес договор за доставка на 13 броя нископодови съчленени трамваи. Това съобщиха от пресцентъра на  Столична община . Новите трамваи са част от мащабната модернизация на градския транспорт в София, която екипът на кмета Йорданка Фандъкова изпълнява като част от мерките за подобряване качеството на въздуха.   \r\nНовите превозни средства ще бъдат нископодови и климатизирани, с платформа за детски колички и за хора с увреждания, ще разполагат със стоп бутон за слизане и звукова сигнализация за незрящи хора. Осигурено е и видеонаблюдение. Трамваите са с дължина 30 м, като са предвидени специални места за хора с увреждания и майки с детски колички. С доставката на нови 13 трамвая ще се обновят изцяло превозните средства на трамвайна линия №5.  \r\nОчаква се трамваите да пристигнат в София на две партиди до края на октомври 2019 г. и да бъдат пуснати в редовна експлоатация до края на годината.  \r\nДоговорът е на обща стойност 44 796 377.36 лв. и  е част от проекта „Интегриран столичен градски транспорт – фаза II“, който се осъществява с финансова подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейския фонд за регионално развитие.  \r\n Предвидени са също доставки на резервни части, диагностично оборудване и обучение на персонала.  \r\nДоговорът беше подписан от Евгений Ганчев - директор на „Столичен електротранспорт” ЕАД, Кржижтов Седжиковски - председател на Борда на директорите на PESA, и Славомир Пятек – член на Борда на директорите на компанията. \r\nВ последните няколко години Столична община закупи 25 нови трамвая, които се движат по линии №7 и  №1, както и 58 модернизирани трамвая от Чехия и Швейцария.", "date": "2019.01.29", "title": "София: 13 нови трамваи ще бъдат доставени в столицата до края на октомври"}
{"url": "http://www.focus-news.net/news/2019/01/29/2617490/smolyan-dazhd-vali-v-grada-po-visokite-chasti-v-rodopite-valezhite-sa-ot-snyag.html", "text": "Дъжд вали в града, по високите части в Родопите валежите са от сняг, но все още няма натрупана нова снежна покривка, предаде репортер на  Радио „Фокус“ – Смолян . Пътните настилки в града са мокри и хлъзгави. Движението по пътищата в областта се осъществява при зимни условия, съобщи дежурният в Областно пътно управление – Смолян. Проходът Превала остава затворен за всички МПС, като се работи по разчистването на снега и разширяване на пътя и се очаква до края на деня, той да бъде отворен. В прохода Пампорово остава забранено движението на автомобили над 3.5 тона, което е целогодишно. Няма ограничения за движение през проходите Рожен и Печинско. По пътя Стойките – Пампорово, както и по републиканските пътища на територията на община Доспат е въведено ограничение за тежкотоварни автомобили над 12 т, както и тегленето на ремаркета и полуремаркета. Остава затворен и пътят от границата на Областно пътно управление до Рожен. Движението по пътя Смолян – Широка лъка, в района на селото се осъществява в едната пътна лента заради активизиралото се тази сутрин свлачище. Продължава разчистването на свлечената скална и земна маса. Повишена е опасността от падащи камъни и дървета по всички направления в областта, затова водачите трябва да шофират внимателно и със съобразена скорост.  \r\nНели ГЕРГЬОВСКА", "date": "2019.01.29", "title": "Смолян: Дъжд вали в града, по високите части в Родопите валежите са от сняг"}
{"url": "http://www.focus-news.net/news/2019/01/29/2617500/prof-d-r-ivan-kostov-sbalag-maychin-dom-bezplatnite-pregledi-za-miomi-shte-zapochnat-sled-ofitsialniya-kray-na-gripnata-vakantsiya.html", "text": "Безплатните прегледи за миоми ще започнат след официалния край на грипната ваканция. Това каза директорът на СБАЛАГ „Майчин дом“ проф. д-р Иван Костов на пресконференцията за началото на първата съвместна информационна кампания за безплатни прегледи на жени с миоми между Столична община и трите най-големи АГ болници в София, предаде репортер на  Агенция „Фокус“ . „В момента тече грипна епидемия, така че болниците няма да могат веднага да стартират тези прегледи, ще изчакаме официалния край на грипната ваканция. Очакваме това да се случи на пети февруари. В същия ден ще започнат тези прегледи“, обясни той. „Идеята за скринингова програма в рамките на един месец, в която трите АГ болници да преглеждаме жени напълно безплатно, се роди, защото след един внимателен анализ установихме, че най-честата причина за операции в нашата специалност е миомната болест. Но не винаги миомата трябва да се оперира и тук е важно да разясним на жените, че миомата може да бъде лекувана не само оперативно, но и консервативно – тоест медикаментозно“, допълни той. „С радост разбрах, че и двете общински АГ болници откликнаха и си стиснахме ръцете да направим и в трите големи Акушеро-гинекологично болници тази кампания в рамките на един месец. Благодарим на г-жа Фандъкова, г-н Барбалов и на министър Ананиев, който подкрепя тази кампания. Добрата новина е, че държавата и Столична община заедно ще направят първия голям скринингов проект за миомна болест и предполагам, че ще излезем с много интересни резултати“, каза още Костов.  \r\n„Майчин дом“ като най-голямата Акушеро-гинекологична болница ще предостави пет или шест лекари, които активно всеки ден ще преглеждат след предварително записване. На сайта на болницата ще има пълната информация – в кои кабинети ще бъдат прегледите, на кой телефон, имейл жените ще могат да се запишат за преглед. Разбира се, цялата тази наша дейност ще бъде напълно координирана с колегите от Първа и Втора АГ общински болници“, обясни д-р Костов.  \r\nТеодора ПАТРОНОВА", "date": "2019.01.29", "title": "Проф. д-р Иван Костов, СБАЛАГ „Майчин дом“: Безплатните прегледи за миоми ще започнат след официалния край на грипната ваканция"}
{"url": "http://www.focus-news.net/news/2019/01/29/2617489/premierat-boyko-borisov-nyama-po-prozrachna-protsedura-ot-tova-da-vkarash-reshenieto-za-izbora-na-samolet-v-balgarskiya-parlament.html", "text": "Няма по-прозрачна процедура от това да вкараш решението за избора на самолет в българския парламент. Това каза премиерът Бойко Борисов на 13-ата среща на бизнеса с правителството, предаде репортер на  Агенция „Фокус“ . „По-прозрачна процедура от това да вкарваш решение в парламента за какъв самолет, няма значение какво му е марката, да се вземе от българския парламент, там е законно избраната депутатска класа, по-прозрачна процедура от това няма. Да обвиниш българското правителство, че прави далавера с Тръмп и САЩ – това възможно ли е? Не, благодаря. По-прозрачна процедура няма. Само, че в България нали крадецът вика дръжте крадеца – това е много често срещано явление. Десетилетия лъжат хората, че ще купуват самолети, а през това време се напълнихме с транспортна техника и то само във Военновъздушните сили. И нямат вътре една пушчица, едно патронче не мога на изстрелят - техника за бягане, да се изнесат генералният щаб и всички управляващи бързо при война. Нито една съпротивителна единица. И те ни дават оценка. Ние си пазим институциите, спазваме конституцията“, коментира Борсов. „Ако искат режим да направят, ние искаме демокрация“, подчерта той.  \r\n„Изборите са си избори и там ще си проличи и отношението на хората, и всяка една партия какво предлага”, заяви Борисов.  \r\nНа въпрос защо и кой би могъл да спре България по пътя ѝ към еврозоната той отговори с въпрос: „Дали на някой му е приятно, че контрабандата от 34% падна под 5%? Дали на някой му е приятно, че за миналата година имаме близо 6 млрд. разпределени за по-високи доходи на хората? 10% увеличение на заплатите, за майките на армията, 20% за две години увеличение на заплатите в армията, за култура, театри, читалища. В колко сектора всичко се направи?“ „Изсветли се бизнесът, алкохол, цигари, а сега и в горивата в момента правим едни неща. Аз ви гарантирам, че резултатите ще бъдат същите като при цигарите – драстични. Така че месец - месец и половина и ще видите резултатите и там. Това не е приятно. Това създава напрежение“, коментира премиерът.  \r\nВесела АЛЕКСАНДРОВА", "date": "2019.01.29", "title": "Премиерът Бойко Борисов: Няма по-прозрачна процедура от това да вкараш решението за избора на самолет в българския парламент"}
{"url": "http://www.focus-news.net/news/2019/01/29/2617501/pazardzhik-oblastniyat-shtab-za-borba-s-gripa-i-ostrite-respiratorni-zabolyavaniya-shte-zasedava-otnovo-v-kraya-na-sedmitsata-za-da-pretseni-dali-da-bade-otmenena-gripnata-epidemiya.html", "text": "Пред лекарските кабинети почти няма деца, които да са в ученическа възраст. Това каза след заседанието на Областния щаб за борба с грипа и острите респираторни заболявания д-р Красимир Кулински, председател на Сдружението на общопракпикуващите лекари в област Пазарджик, предаде репортер на  Радио „Фокус“ – Пазарджик . Той добави, че по-голям е броят на заболелите деца от детските градини. По думите му са редки случаите на заболели над 18 години, както и на тези над 60 години. Според него в момента има спад в броя на заболелите. Подобна е ситуацията и в болничните заведения в областта, които също отчитат намаляване на броя на болните, не са отчетени и сериозни усложнения. Следващото заседание на Областния щаб за борба с грипа и острите респираторни заболявания ще бъде в края на седмицата, когато ще се прецени дали да бъде отменена грипната епидемия в област Пазарджик. \r\nВаня НИКОЛОВА", "date": "2019.01.29", "title": "Пазарджик: Областният щаб за борба с грипа и острите респираторни заболявания ще заседава отново в края на седмицата, за да прецени дали да бъде отменена грипната епидемия"}
{"url": "http://www.focus-news.net/news/2019/01/29/2617508/komandirat-na-vms-kontraadmiral-mitko-petev-na-16-april-vav-varna-otvaryame-ofertite-za-dvata-mnogofunktsionalni-patrulni-koraba-za-flota.html", "text": "На 16 април във Варна ще бъдат достъпни офертите на фирмите, които участват в конкурса за два нови мултифункционални патрулни кораба за нуждите на флота. Междуведомствена комисия ще започне да разглежда офертите на корабостроителните фирми. Това каза командирът на Военноморските ни сили контраадмирал Митко Петев. Днес той посрещна за отчетно събрание във Варна зам.-началника на отбраната Емил Ефтимов, предаде репортер на  Радио „Фокус”  – Варна . Контраадмирал Петев посочи, че и към момента участниците в конкурса са седем. Сред тях са две фирми от Германия, по една от Испания, Франция, България, Холандия и Италия. Списъкът на фирмите, определен с решение на Министерския съвет от 2016 година, е същият. „Всичко, което е планирано по отношение на процедурата за закупуване на многофункционални патрулни кораби за флота, е по график. Съвсем нормално е решението да се удължи с два месеца срокът за подаване на оферти, за да могат да бъдат формулирани правилно”, уточни началникът на ВМС. Той посочи, че това е направено по искане на две от фирмите. „Така няма да има и формална причина някоя от фирмите да се откаже. Увеличава се възможността за повече представители да влязат в тази процедура. Колкото повече, толкова по-добра конкуренция. Печалбата е на страната на България”, добави още той.  \r\nЩо се отнася до сигурността по море контраадмирал Петев коментира, че не трябва да се делят сухопътният, морският и въздушният суверенитет. „Разбира се, на Военноморските сили се пада честта да защитава морския суверенитет и там е първостепенна отговорност за нас. Но няма как нарушаването на морската сигурност да не води до нарушаване на въздушната и сухопътната”, каза началникът на флота.  \r\nВ отговор на журналистически въпрос дали страната ни трябва да насочи по-голям ресурс за самолети, вместо за кораби, зам.-началникът на отбраната Емил Ефтимов, отказа да коментира изявленията в политическото пространство. „От гледна точка на военното ръководство и от гледна точка на експертизата ние се стремим да формираме нужните способности, след което правителството отпуска необходимите средства и нашата задача е да направим обективна оценка за това, което се предполага за отпуснатия ресурс. След което решението се взема по надлежния ред”, допълни той. \r\nДиана СТОЕВА", "date": "2019.01.29", "title": "Командирът на ВМС контраадмирал Митко Петев: На 16 април във Варна отваряме офертите за двата многофункционални патрулни кораба за флота"}
{"url": "http://www.focus-news.net/news/2019/01/29/2617505/ministar-vladislav-goranov-evroto-ne-e-srebaren-kurshum-za-balgarskata-ikonomika-no-e-dobra-osnova-za-mnogo-po-uskoreno-ikonomichesko-razvitie.html", "text": "Еврото не е „сребърен куршум“. То няма да реши всички проблеми на българската икономика, но опитът на всички държави, присъединили се към него, показва, че то е една добра основа за много по-ускорено икономическо развитие, най-малко заради повишеното доверие и присъединяването към „клуба на богатите държави“. Това каза министърът на финансите Владислав Горанов на 13-ата среща на бизнеса с правителството, предаде репортер на  Агенция „Фокус“ . „В момента, в който успеем да включим българския лев в ERM2, нещата ще станат необратими“, отбеляза Горанов. „Живеех с мисълта и усещането, че в системните партии има почти 100% консенсус, наскоро за съжаление чух гласове от основната опозиционна партия, че не би трябвало да бързаме. Няма нито една смислена причина за държава с фиксиран валутен курс да не бърза да се включи в една от най-мощните икономически инфраструктури. Нито една от мерките, нито едно от действията, които се налага да предприемем, както по отношение на подобрение на банковия и небанковия сектор, така и политическите мерки, които е поело като ангажимент правителството, не е против българското общество. Всяка една от тях ще доведе до по-голяма сигурност на финансовата система, до по-голямо качество на държавно управление и до по-добра перспектива на икономиката“, коментира финансовият министър. Той допълни, че към момента не вижда причина за политически сътресения и смяна на курса към еврото.  \r\nВесела АЛЕКСАНДРОВА", "date": "2019.01.29", "title": "Министър Владислав Горанов: Еврото не е „сребърен куршум“ за българската икономика, но е добра основа за много по-ускорено икономическо развитие"}
{"url": "http://www.focus-news.net/news/2019/01/29/2617509/babh-nyama-mikrobiologichno-zamarsyavane-v-rabotnata-sreda-i-hranata-po-sluchaya-sas-stomashno-chrevno-nerazpolozhenie-pri-detsa-ot-dve-uchilishta-v-sofiya.html", "text": "Няма микробиологично замърсяване в работната среда и храната по случая със стомашно-чревно неразположение при деца от две училища в София. Това съобщиха от пресцентъра на  БАБХ . При извършената проверка на Областната дирекция по безопасност на храните – София (ОДБХ-София) към Българската агенция по безопасност на храните (БАБХ) по случая със стомашно-чревно неразположение при деца от две училища в София (72 ОУ „Христо Ботев” и 151 СОУ – Национално средно общообразователно училище – София), е установено, че в работната среда и храната, която са консумирали децата, няма микробиологично замърсяване. \r\nПо-рано този месец ОДБХ - София-град извърши незабавна проверка в помещенията, в които се хранят учениците (т.нар. столове) на двете учебни заведения и на кетъринг фирмата, приготвила храната. Резултатите от пробите от работната среда и контактните повърхности съответстват по показател „Общ брой микроорганизми“. Пробите от храната, които бяха предоставени на акредитирана лаборатория за микробиологично изпитване, са отрицателни. \r\nСлед връчване на предписание от страна на контролните органи на БАБХ за изследване за заразоносителство на персонала, зает с приготвяне на храната, от 8 бр. проби 7 бр. са отрицателни, а един служител на длъжност готвач в кетъринг фирмата, е с положителен микробиологичен резултат за стафилококи. Лицето е отстранено от работа и в момента му се провежда домашно лечение. \r\nПри проверките не са констатирани несъответствия на действащото законодателство в областта на храните.", "date": "2019.01.29", "title": "БАБХ: Няма микробиологично замърсяване в работната среда и храната по случая със стомашно-чревно неразположение при деца от две училища в София"}
{"url": "http://www.focus-news.net/news/2019/01/29/2617510/mrrb-odobri-proekta-na-obshtina-pomorie-za-sanirane-na-bivshiya-meditsinski-pansionat.html", "text": "Проектното предложение на Община Поморие за саниране на бившия Медицински пансионат е одобрено за финансиране от Министерството на регионалното развитие и благоустройството. Това съобщиха от пресцентъра на  Община Поморие . Със средства по Оперативна програма „Региони в растеж” 2014-2020, Приоритетна ос 2 „Подкрепа за енергийна ефективност в опорни центрове в периферните райони”, сградата ще придобие нов облик и ще стане по-приветлива и уютна за всичките си посетители.  \r\n„С много усилия през 2014 г. успяхме да вдъхнем живот на някогашния Медицински пансионат и да го превърнем в многофункционален комплекс. Вече 5 години той ежедневно приютява стотици жители на град Поморие и съм щастлив, че успяхме да се преборим за това финансиране. Предстоят мащабни дейности, които значително ще допринесат за подобряване на условията в сградата”, каза кметът Иван Алексиев.  \r\nОсвен външното саниране с подмяна на дограми и ремонт на покрива, във всички вътрешни помещения ще бъде направено освежаване, а където е необходимо – и цялостно обновяване. Изпълнението на заложените в проекта дейности ще спомогне за: подобряване на енергийната ефективност на сградата, намаляване на крайното потребление на енергия, рентабилна експлоатация, устойчиво управление и поддръжка. Подписването на договора за финансиране предстои, като общият размер на безвъзмездната финансова помощ, която ще бъде отпусната е 1 198 568.67 лв.", "date": "2019.01.29", "title": "МРРБ одобри проектa на Община Поморие за саниране на бившия Медицински пансионат"}
{"url": "http://www.focus-news.net/news/2019/01/29/2617502/spetsializiranata-prokuratura-predade-na-sad-za-iznudvane-zhivko-martinov.html", "text": "Специализираната прокуратура внесе в Специализирания наказателен съд обвинителен акт срещу Живко Мартинов, обвинен за изнудване на добрички бизнесмен, с цел да набави за себе си облага от 4 тона суров суджук, 30 кг филе „Елена“ и 30 кг телешка пастърма. Това съобщиха от пресцентъра на  Прокуратурата .  \r\nПрез 2012-2013 г. обвиняемият Мартинов бил Общински представител на Политическа партия ГЕРБ за Добрич и се ползвал с голямо влияние в града. \r\nПрез януари 2012 г. той се срещнал с местния бизнесмен Антон Проданов, който развивал частна търговска дейност, т.ч. в сферата на производството и търговията с месо и месни продукти. Двамата се познавали добре и Мартинов директно поискал да му приготви и достави един тон суров суджук от различни видове месо, в т.ч. еленско. Изрично заявявил и намерението си да не го заплаща, изтъквайки общественото си положение и влияние, но и отправяйки му заплахи. Обяснил, че количеството е голямо, защото ще го носи на министър председателя Борисов и на други „високи хора“ от ГЕРБ. \r\nЗаявил, че ако поръчката за суровия суджук не се изпълни, ще съсипе Проданов, защото вече бил вкаран в списъка на лицата с фирми, които трябва да дават. Мартинов уверил, че нямало нищо по-лесно от това да изпрати данъчните да му разбият бизнеса, и че когато реши, може да го вкара и в ареста. \r\nПроданов знаел, че Мартинов са ползва с голямо влияние в града и не подложил на съмнение възможностите му да изпълни закните си, още повече, че били отправени в присъствието на други две лица. По това време срещу бизнесмена се водели две досъдебни производства, едното от които за данъчни престъпления (НОХД №418/2013г. по описа на ОС-Добрич). Затова решил да купи с лични средства необходимите продукти за приготвянето на суджука в поисканото от Мартинов съотношение - 60% телешки шол, 20% свински бут, 10% еленско месо, 9% адитиви и 1% подправки. Готовият суджук Проданов доставил лично в офиса на Мартинов в центъра на Добрич с личния микробус на свой познат. \r\nДвадесет дни след този случай, в началото февруари 2012 г., искането за тон суров суджук – безплатен и приготвен по същия начин, се повторило. \r\nОпитът на Проданов да се противопостави бил париран с думите: „Акъли не искам, действай по-бързо, че съм ти вдигнал мерника и гледай суджука да е пак хубав като предишния“. Отправил и поредната заплаха: че „Ако не ми доставиш суджука, ще те съсипя. Айде давай, мятам те, няма да те чакам много, че си на ръба.“. Проданов отново бил принуден да склони да достави на Мартинов още един тон суджук, суровините за чието производство осигурил пак с лични средства. \r\nСъщото искане Мартинов направил още два пъти. През март 2012 г. към „поръчката“ на тон суров суджук били добавени 30 кг филе „Елена“ и 30 кг телешка пастърма. За да мотивира Проданов, Мартинов отново напомнил: „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник.“. В резултат на упражнената принуда бизнесменът отново финансирал купуването, производството и доставката на поисканото количество. През януари на 2013 г., след поредната „поръчка“ на тон суджук „за премиера Борисов“,  Проданов се възпротивил рязко. Но пак бил принуден да приеме: „Нали си знаеш урока. \r\nИначе мачът е свирен за тебе. Гледай да не стане грешка със суджука, защото ако не му хареса, си свършил“. \r\nСпоред заключението на назначената оценителна експертиза на Проданов са нанесени «значителни имуществени вреди» на обща стойност 36 168,20 лв. (за суровините, производството и доставката на 4 тона суров суджук и по 30 кг филе „Елена“ и телешка пастърма). \r\nТака от януари 2012 г. до януари 2013 г., при условията на продължавано престъпление – с четири деяния, Мартинов осъществил изнудване с цел материална облага, за което се предвижда наказание от 5 до 15 г. лишаване от свобода, глоба от 5000 до 10 000 лв. и конфискация до една втора от имуществото. \r\nЖивко Мартинов е с мярка за неотклонение „Парична гаранция“ в размер на 20 000 лева. \r\nПредстои Специализираният наказателен съд да насрочи разпоредително заседание по делото.", "date": "2019.01.29", "title": "Специализираната прокуратура предаде на съд за изнудване Живко Мартинов"}
{"url": "http://www.focus-news.net/news/2019/01/29/2617512/kontraadmiral-mitko-petev-nedokomplektat-vav-voennomorskite-sili-e-14.html", "text": "Недокомплектът във Военноморските сили през 2018 е нараснал с 4%. Така недостигът на кадри за флота се увеличава на общо 14%. Това каза командирът на Военноморските сили контраадмирал Митко Петев по време на отчетно събрание в Щаба на Военноморските сили по повод анализ на подготовката на флота през учебната 2018 година, предаде репортер на  Радио „Фокус“ – Варна . На заседанието присъства заместник-началникът на отбраната вицеадмирал Емил Ефтимов. Тъй като анализът се представя при закрити врата заради секретността на информацията, по -късно днес ще бъдат оповестени повече подробности. \r\nПреди анализа к.д.п. Никифор Герчев, който е председател на доброволческа организация за морско търсене и спасяване „Булсар”, направи дарение на Хидрографска служба и аварийно спасителният отряд на Военноморските сили. \r\nДиана СТОЕВА", "date": "2019.01.29", "title": "Контраадмирал Митко Петев: Недокомплектът във Военноморските сили е 14%"}
{"url": "http://www.focus-news.net/news/2019/01/29/2617507/sergey-lavrov-sasht-predprieha-otkrit-kurs-za-svalyane-na-pravitelstvoto-vav-venetsuela.html", "text": "Вашингтон и най-близките му съюзници предприеха открит курс, за да свалят легитимните власти в Каракас. Това подчерта министърът на външните работи на Руската федерация Сергей Лавров, предава  TACC . \r\n„Ние сме обезпокоени от това, което САЩ и най-близките им съюзници правят по отношение на Венецуела, грубо нарушавайки всички мислими норми на международното право и всъщност предприемайки открит курс за сваляне на легитимната власт в тази латиноамериканска страна\", категоричен бе първият дипломат на Москва.  \r\nСъгласно думите на Лавров, ръководството на венецуелската опозиция получава инструкции от Вашингтон да не прави отстъпки на властите в Каракас. „Според нашите данни лидерите на опозиционното движение, всъщност получават от Вашингтон инструкции да не правят никакви отстъпки, докато режимът не се откаже власт по един или друг начин\", заяви руският министър. \r\nБележката на помощника на президента на САЩ по въпросите за националната сигурност Джон Болтън, в която се споменават за войници в Колумбия, навежда към много мисли, имайки предвид изявленията на Вашингтон за намесата във Венецуела, допълни още Лавров. \r\n„Прочетох докладите, че  Джон Болтън е провел пресконференция и според съобщения в медиите е показал небрежност, оставил е отворени свои бележки, които станаха обект на камерите и фотоапаратите. В тях е имало фразата „5000 войници в Колумбия“. Това навежда на много моисли, предвид призивите за използване на съседните на Венецуела страни за пряка намеса под претекст на сложната хуманитарна ситуация във Венецуела, които се чуват открито в САЩи в няколко други страни\", подчерта Лавров. Тереза Герова", "date": "2019.01.29", "title": "Сергей Лавров: САЩ предприеха открит курс за сваляне на правителството във Венецуела"}
{"url": "http://www.focus-news.net/news/2019/01/29/2617511/d-r-gergana-kolarova-parva-sagbal-sv-sofiya-vazhno-e-kampaniyata-za-bezplatni-pregledi-na-zheni-s-mioma-da-dostigne-do-poveche-hora-i-da-bade-znak-che-zhenite-tryabva-da-se-preglezhdat-redovno.html", "text": "Важно е кампанията за безплатни прегледи на жени с миома да достигне до повече хора и да бъде знак, че жените трябва да се преглеждат редовно. Това каза директорът на Първа СБАЛАГ „Св. София“ д-р Гергана Коларова на пресконференцията за началото на първата съвместна информационна кампания за безплатни прегледи на жени с миома на матката в Столична община, предаде репортер на  Агенция „Фокус“ . „Безкрайно се радвам, че тази инициатива, която ние решихме да подкрепим, буди такъв интерес в медиите, защото освен нашата работа като лекари е много важна и нейната информационна част. Инициативата трябва да достигне до повече хора като информация за това, което ще се прави в тези три болници и освен това като един знак, че жените трябва да се преглеждат редовно. Бидейки част и от една друга кампания, която водим с години с проф. Костов, кмета и с целия екип, знаем, че това е изключително важно“, допълни д-р Коларова. „Може би едно от най-важните неща в тази кампания е това, че ние сме заедно – трите болници с различен принципал се обединихме около това, че най-важното нещо е да се лекуват пациентите. Най-важното нещо е, че ние ще правим само това, което можем. Ние сме лекари и сме загрижени за здравето на хората и ще правим това, което най-добре можем. Безкрайно сме благодарни за подкрепата, която оказват кметът г-жа Фандъкова и нейният екип, с който се работи изключително лесно, целенасочено и успешно. Благодарим, че откликнаха на тази инициатива, че ни подкрепят във всеки един момент и винаги когато имаме нужда, ще бъдат със сигурност зад нас“, каза още тя.  \r\n„Организацията за работа в Първа АГ „Света София“ ще бъде идентична с другите болници. Информация ще бъде качена на сайта. В болницата вече има пациенти, които се интересуват от нея и искат да се запишат. Определили сме общо взето каква ще е групата, която ние ще преглеждаме, за да може резултатите да са наистина по-интересни. Нека тази кампания да бъде насочена към жени, които страдат от миома и знаят, че я имат - вече са провели някаква форма на лечение и просто имат необходимост от следващия си профилактичен преглед или имат някакви репродуктивни смущения“, обясни д-р Коларова.   \r\nТеодора ПАТРОНОВА", "date": "2019.01.29", "title": "Д-р Гергана Коларова, Първа САГБАЛ „Св. София“: Важно е кампанията за безплатни прегледи на жени с миома да достигне до повече хора и да бъде знак, че жените трябва да се преглеждат редовно"}
{"url": "http://www.focus-news.net/news/2019/01/29/2617515/d-r-rumen-velev-vtora-sagbal-sheynovo-savremennata-meditsina-razpolaga-s-mnogo-sredstva-za-lechenie-na-miomnata-bolest-osven-operativnite-interventsii.html", "text": "Съвременната медицина разполага с много средства за лечение на миомната болест освен оперативните интервенции . Това каза директорът на Втора СБАЛАГ „Шейново“ д-р Румен Велев  на пресконференцията за началото на първата съвместна информационна кампания за безплатни прегледи на жени с миоми между Столична община и трите най-големи АГ болници в София, предаде репортер на  Агенция „Фокус“ . „Аз смятам, че нашите три болници са гръбнакът на АГ грижите и услугите в цяла София. Независимо, че съществуват и други болници ние сме фундаментът на акушеро-гинекологичната помощ и е много хубаво, че действаме заедно в една посока. Естествено, че ще създадем добър ред, че ще включим най-добрите колеги, които ще се занимават с тези прегледи“, каза още той. „Но защо точно се спряхме на миомата. Първо, защото е едно много често срещано заболяване, всички знаем, че повече от 40% от жените имат това заболяване. Второ, защото то е много многолико. Така както една жена може да няма никакви оплаквания и да има миома, така може да има много тежки симптоми, които да я инвалидират“, обясни д-р Велев. „Освен това лечението е доста разнообразно. Всъщност лечението на миомата е като подреждането на един пъзел – трябва за конкретната жена с конкретните миоми, с броя на миомите, с разпространението им, ние да предложим най-доброто лечение съобразено с това, което тя би желала. Това предоставя пред нас доста сериозни изисквания като лекари“, поясни той. „Същевременно да дадем най-доброто за лечението на пациента и същевременно ще повишим информираността на населението, защото пациентите трябва да знаят, че съвременната медицина разполага с много средства за лечение на миомната болест освен оперативните интервенции. Аз съм много радостен и съм горд, че съм част от този проект. Надявам се той да има добри резултати“, допълни доктор Велев.  \r\nТеодора ПАТРОНОВА", "date": "2019.01.29", "title": "Д-р Румен Велев, Втора САГБАЛ „Шейново“: Съвременната медицина разполага с много средства за лечение на миомната болест освен оперативните интервенции"}
{"url": "http://www.focus-news.net/news/2019/01/29/2617517/sofiyska-voda-100-000-sofiyantsi-se-otkazaha-ot-hartienite-fakturi-za-voda.html", "text": "С 25% е нараснал броят на жителите на София през 2018 г., които вече не искат да получават хартиена фактура от „Софийска вода”. Това съобщиха от пресцентъра на  дружеството . През януари 2019 г. дружеството „отпразнува” 100 000-я си абонат, който избра да подкрепи зелената идея и се отказа от хартиеното копие на сметката си за вода.  \r\nДанни от направени проучвания показват, че за производството на 1 лист хартия с размер А4 са необходими повече от 11 литра вода. Това означава, че само за един месец се спестяват около 1 100 000 литра вода, а за година приносът е до 13 200 тона. \r\nУслугата за получаване на електронна фактура се предлага от „Софийска вода” от 1 ноември 2011 г. С всяка изминала година се увеличава броят на абонатите, които се възползват от нея и по този начин подпомагат опазването на природата в България. \r\nКомпанията отчита все по-големия интерес на потребителите към предлаганите онлайн услуги. За изминалата година уеб сайтът на „Софийска вода“ е посетен над 2 000 000 пъти.  \r\nДружеството предоставя на своите клиенти и широко портфолио от дистанционни услуги, като възможността за подаване на самоотчети на водомери, абонамент за известяване по електронната поща за планирани спирания на водата, безплатно СМС информиране за аварийни и планирани ремонти по мрежата, както и множество начини за безкасово плащане на www.sofiyskavoda.bg. \r\nПрез последните години „Софийска вода“ модернизира центровете си за обслужване на клиенти. Това е още един етап в по-доброто клиентско обслужване под мотото „Услуги по вода“. Компанията е първият ВиК оператор с 24-часова безплатна телефонна линия - 0800 1 21 21 и единственият с Мобилен център за обслужване на клиенти.", "date": "2019.01.29", "title": "„Софийска вода”: 100 000 софиянци се отказаха от хартиените фактури за вода"}
{"url": "http://www.focus-news.net/news/2019/01/29/2617516/veliko-tarnovo-tyaloto-na-72-godishen-mazh-e-namereno-v-doma-mu-v-selo-rositsa.html", "text": "Тялото на 72-годишен мъж е намерено в дома му в село Росица. Служители на Районно управление – Павликени изясняват смъртта на мъжа. Това съобщиха от  ОДМВР – Велико Търново . Сутринта на 28 януари в управлението е бил получен сигнал, че в дома си в селото е намерен починал възрастен мъж . На адреса са били изпратени екипи на полицията. При първоначалния оглед следи от насилие не са установени. Тялото е изпратено за аутопсия във великотърновската болница. Първоначалните данни сочат, че той е починал от задушаване, предизвикано от цигара, подпалила завивките му. По случая е започнато досъдебно производство.", "date": "2019.01.29", "title": "Велико Търново: Тялото на 72-годишен мъж е намерено в дома му в село Росица"}
{"url": "http://www.focus-news.net/news/2019/01/29/2617513/blagoevgrad-visoka-e-zabolevaemostta-ot-grip-i-ostri-respiratorni-zabolyavaniya-v-obshtina-simitli.html", "text": "Висока е заболеваемостта от грип и остри респираторни заболявания в община Симитли. Това съобщиха за  Радио „Фокус“ – Пирин  от Общината. По данни от учебните заведения, в които е обявена грипна ваканция през изминалата седмица на ден са отсъствали по 9 – 10 ученика. От Регионална здравна инспекция – Благоевград уточняват, че отчитаната заболеваемост за цялата област е 396 на 10 000 души. \r\nЛивия НИНОВА", "date": "2019.01.29", "title": "Благоевград: Висока е заболеваемостта от грип и остри респираторни заболявания в община Симитли"}
{"url": "http://www.focus-news.net/news/2019/01/29/2617520/ria-novosti-mvnr-v-moskva-predupredi-rusnatsite-za-opasnost-ot-presledvaneto-im-ot-strana-na-sasht-zad-granitsa.html", "text": "Министерството на външните работи на Руската федерация предупреди гражданите на страната, пътуващи зад граница, за опасността от преследването им от американските органи и спецслужби, предава  РИА Новости . \r\nОт ведомството призовават гражданите си да преценяват риска при планирането на пътуванията си. В тази връзка се напомня, че Вашингтон арестува граждани на Русия „по цял свят“ – от 2008 г. насам са известни 46 подобни случаи. В качеството на пример се привежда задържането в Тайланд на Сергей Медведев, а също и в България на Александър Жуков.  \r\n„За да изтръгнат необходимите признания, към тях се прилагат не само психологически мерки, включително преки заплахи, но и методи като тежки условия на задържане (много студени или, обратно, задушни стаи, липса на нормални легла, медицински грижи и разходки“, допълват от Министерството на външните работи. Тереза Герова", "date": "2019.01.29", "title": "РИА Новости: МВнР в Москва предупреди руснаците за опасност от преследването им от страна на САЩ зад граница"}
{"url": "http://www.focus-news.net/news/2019/01/29/2617506/tsveta-karayancheva-kam-prezidenta-ako-vi-e-otesnyal-kostyumat-na-prezident-napravete-si-partiya-i-spechelete-izborite-za-da-stanete-premier-i-da-vzemate-vazhni-resheniya.html", "text": "Може би президентът иска предсрочни избори, за да сформира служебно правителство, което да промени решение на Народното събрание за сделката със самолетите. Това каза във Велико Търново председателят на Народното събрание Цвета Караянчева, предаде репортер на  Радио „Фокус“ – Велико Търново . Караянчева определи речта на президента като мрачна, песимистична, очерняща и унижаваща България. „Тя сякаш е писана, за да бъде произнесена от президент на вражеска държава, който иска да унижи, да смаже България и да я превземе. Тази реч прилича повече на продължение на речта, която той произнесе за Нова година, но в тази реч се акцентира основно на сделката със самолетите. Сега изведнъж се оказа, че трябва да правим и предсрочни парламентарни избори. Допреди два месеца нямаше такава идея, може би защото президентът иска да сформира служебно правителство, което да промени решението на Народното събрание“, посочи Цвета Караянчева. Тя покани президентът Румен Радев в Народното събрание, за да разбере как работи парламентът. Председателят на Народното събрание подчерта, че всички закони, които парламентът приема, минават обществено обсъждане. По думите ѝ те са в полза на българския гражданин. Според нея те имат оценка за въздействие и съответните мотиви.  \r\nКараянчева заяви, че твърденията на Радев за това, че се приемат лобистки закони са неаргуметирани. Тя подчерта, че Парламентът е най-прозрачната институция в България, а ниският ѝ рейтинг се дължи на факта, че се дава възможност на българските граждани да знаят какво правят техните народни представители. „Ако ви е отеснял костюмът на президент, направете си партия, каквото желание виждам, че имате, и направете всичко възможно да спечелите изборите след две години и да станете премиер и да вземате важни решения. Когато човек взема важни решения, той не може да угоди на всички, затова и рейтингът понякога пада. Когато се наложи да вземате важни решения и да заставате с лицето си зад тях, тогава може би и вашият рейтинг ще падне. Законите са сложени на сайта на Министерството и отстояват един месец там, за да се направи обществено обсъждане и да могат да се чуят всички различни гледни точки. Когато законите се внасят от народни представители, те също са подложени на обществено обсъждане и ние чуваме различни гледни точки. Ако искате да водите диалог с българския парламент, имате възможност да изпратите своите експерти и да чуем вашите позиции. В никакъв случай не отнемаме правото ви да налагате вето. Това е ваше конституционно право и ние го уважаваме, но имаме право да имаме различно мнение, защото България е демократична държава“, каза още Цвета Караянчева. \r\nНадежда КРЪСТЕВА", "date": "2019.01.29", "title": "Цвета Караянчева към президента: Ако ви е отеснял костюмът на президент, направете си партия и спечелете изборите, за да станете премиер и да вземате важни решения"}
{"url": "http://www.focus-news.net/news/2019/01/29/2617521/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.01.29", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/01/29/2617518/dobrich-planiranite-sredstva-v-programata-za-kapitalovi-razhodi-na-obshtinata-za-2019-g-sa-nad-846-mln-leva.html", "text": "Планираните средства в Програмата за капиталови разходи за 2019 г. на Общината са 84 690 969 лева, предаде кореспондент на  Радио „Фокус” – Варна . В раздел „Собствени бюджетни средства“ са предвидени общо 1 560 881 лева, от тях  847 510 лева за дирекция „Хуманитарни дейности”, 385 030 лева са разходи, които училищата заделят от своите бюджети, 79 000 лева за Регионален исторически музей – Добрич, 12 100 лева за Регионална библиотека „Дора Габе”, 12 000 за ОБП „Устойчиви дейности и проекти“, 71 359 лева за обект „Аварийна подмяна на улична битова канализация по част от ул. „Димитър Списаревски“ (от ул. „Х. Димитър“ до ул. „Хан Тервел“)“, 12 090 лева за довеждащ водопровод до стадион „Дружба“, необходим да се захрани поливната му система. 42 151 лева са предвидени по „Програма за реализация на благоустройствени мероприятия върху обекти – общинска собственост, с участие на местното население, 2016 – 2019 г.“. Това са средства, внесени от местните общности за обекти, за които има подписани споразумения и ще се реализират през 2019 г. Пълна информация за всички дейности и тяхното финансиране е публикувана на сайта на Общината.  \r\nВ раздел „Целева субсидия“ общата сума е 619 910 лева. Формирана е от преходен остатък от 2018 г. в размер на 41 010 лева и осигурени 578 900 лева със Закона за държавния бюджет на Република България за тази година. В този раздел са включени преходни обекти и дейности, като разширение на Гробищния парк (изграждане на алеи и закупуване на земя), по Програма за реализация на благоустройствени мероприятия върху обекти, общинска собственост, с участие на местното население и закупуване на товарен автомобил за ОБП „Устойчиви дейности и проекти“. Със средства от краткосрочен дълг ще бъдат закупени два микробуса за обезпечаване дейността на Община град Добрич при предоставяне на социални услуги, ще бъде направен основен ремонт на покрива на Концертна зала  „Добрич“ и на „Градски хали“, ще бъде също проектиран приют за бездомни лица и семейства. Със средства от дългосрочен  дълг ще бъде изграден паркинг по ул. „Страцин“ (зад ресторант „Централ“), ще бъде преасфалтиран паркинг зад бл. 19 по бул. „25-ти септември“ и ще бъде направен основен ремонт под формата на конструктивно укрепване на ДГ №25 „Весела“ и на покрив и отводнителна система ДГ №18 „Дора Габе“. Седем са проектите, по които ще се извършват капиталови разходи през годината със средства, привлечени от Община град Добрич по различни програми – за обновяване на водния сектор в града, енергийно обновяване на многофамилни жилищни сгради, реконструкция и обновяване на образователна инфраструктура, реконструкция и благоустрояване на градска среда, предоставяне на нови социални услуги. 18 000 лв. ще бъдат пренасочени за ремонт на покрива на Народно читалище „Йордан Йовков – 1870 г.“.  \r\nЖулиета НИКОЛОВА", "date": "2019.01.29", "title": "Добрич: Планираните средства в Програмата за капиталови разходи на Общината за 2019 г. са над 84.6 млн. лева"}
{"url": "http://www.focus-news.net/news/2019/01/29/2617522/gencho-genchev-kmet-na-svishtov-sportat-e-sredstvo-za-vazpitanie-koeto-dava-uverenost-na-mladoto-pokolenie.html", "text": "Спортът е средство за възпитание, което дава увереност на младото поколение. Това заяви в предаването „Добре дошли в Свищов“ на  Радио „Фокус“ – Велико Търново  кметът на Община Свищов Генчо Генчев по повод провелата се вчера церемония за награждаване на Спортист на годината. Той добави, че Общината ще продължи да подкрепя своите таланти, защото те прославят не само града, но страната ни. „Независимо от преварите на времето и всичко останало, спортът си остава една от най-значимите сфери и не само в България, а и в целия сят. Затова на всеки един спортист пожелавам да следва върховете и да постига всичко онова, за което се бори“, каза още Генчев. Той се обърна към всички спортуващи деца, младежи и възрастни да не забравят, че колкото и да е трудно да се постигне върха, това се случва единствено с полагането на много усилия. Генчев пожела много спортни успехи и през 2019 година. \r\nЛуиза ТРАНЧЕВА", "date": "2019.01.29", "title": "Генчо Генчев, кмет на Свищов: Спортът е средство за възпитание, което дава увереност на младото поколение"}
{"url": "http://www.focus-news.net/news/2019/01/29/2617523/kyustendil-obstanovkata-na-teritoriyata-na-oblastta-e-spokoyna-sledyat-se-nivata-na-rekite-i-yazovirite.html", "text": "Обстановката на територията на областта е спокойна, следят се нивата на реките и язовирите. Това каза пред  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му е извършен обход на високопланинските населени места, като до всички тях има достъп. „Няма бедстващи хора. Няма сигнали за населени места без електрозахранване или без достъп до тях. Следи се обстановката”, каза Ивайло Чалъков. По думите му непрекъснато се извършват огледи на деретата, реките и язовирите в региона. На този етап нивата на водата в тях е извън тези за опасност от преливане или наводнения. \r\nВенцеслав ИЛЧЕВ", "date": "2019.01.29", "title": "Кюстендил: Обстановката на територията на областта е спокойна, следят се нивата на реките и язовирите"}
{"url": "http://www.focus-news.net/news/2019/01/29/2617498/shesti-den-voennosluzheshti-ot-suhopatnite-voyski-prodalzhavat-da-okazvat-pomosht-v-oblast-smolyan.html", "text": "Модулът за действие при зимни условия от състава на 101-ви Алпийски полк – Смолян продължава да разчиства пътища на територията на област Смолян. Това съобщиха от пресцентъра на  Министерство на отбраната . От 6.30 часа сутринта двадесет и пет военнослужещи с техника разчистват пътя Смолян - Пампорово и централните кръстовища на курорта Пампорово. \r\nПрез вчерашния ден военнослужещите прокараха път от Смолян през прохода Превала до село Стойките. Със снегоходна машина военнослужещи доставиха хранителни продукти и лекарства на бедстващи хора в село Мугла, област Смолян.", "date": "2019.01.29", "title": "Шести ден военнослужещи от Сухопътните войски продължават да оказват помощ в област Смолян"}
{"url": "http://www.focus-news.net/news/2019/01/29/2617514/plovdiv-10-dopalnitelni-vremenni-legla-sa-razkriti-v-detskoto-otdelenie-na-umbal-plovdiv-zaradi-golemiya-broy-bolni-detsa.html", "text": "10 допълнителни временни легла са разкрити в Детското отделение на УМБАЛ - Пловдив заради големия брой болни деца. Това съобщи за  Радио „Фокус“ - Пловдив  началникът на отделението д-р Анеса Георгиева. В момента всичките 55 легла там са заети от болни деца. Повечето от тях са приети след усложнения от прекарани вирусни инфекции и се лекуват от пневмония или бронхиолитит. Според нея педиатрите в отделението всеки ден изписват по около 15 малки пациенти, а на тяхно място се приемат още толкова. „От приетите в стационара болни деца преобладават тези на възраст от 1 до 5 години. Кърмачетата и големите деца са по-малко засегнати. Д-р Георгиева обясни още, че майките водят децата си в болницата заради  висока температура до 40 градуса от 2 - 3 дни, болки в гърлото, кашлица, хрема. Дишането може да бъде ускорено и затруднено, а в тежките случаи да се изяви и цианоза. Децата са отпаднали, неспокойни или сънливи, апетитът е понижен. В някои от случаите към респираторната симптоматика се добавя и стомашно-чревно разстройство – болки в корема, повръщане, със или без диария. Независимо, че е по-рядко, трябва да се отбележи и възможността за усложнения и от други органи и системи (нервна, отделителна) при тези вирусни инфекции\", посочи д-р Георгиева. \r\n„Като се има предвид, че за една календарна година приблизително 150 милиона деца в света боледуват от пневмония, а 10 - 20 милиона от тях се хоспитализират, особено в този сезон, няма нищо необичайно в тази ситуация“, добави д-р Георгиева. Според нея е важно да се провежда компетентна предварителна профилактика от педиатри специалисти, включително ваксини, имуномодулатори, съобразен режим на живот и хранене. По думите ѝ много важно е да се знае, че родителите не бива да провеждат самолечение на своите деца, а при поява на първи симптоми да се обръщат към лекар, особено в епидемична обстановка. \r\nЦветана ТОНЧЕВА", "date": "2019.01.29", "title": "Пловдив: 10 допълнителни временни легла са разкрити в Детското отделение на УМБАЛ - Пловдив заради големия брой болни деца"}
{"url": "http://www.focus-news.net/news/2019/01/29/2617525/plovdiv-otkradnati-sa-200-metra-provodnitsi-ot-elektroprenosnata-mrezha-v-kv-debar-v-parvomay.html", "text": "Кражба на електропроводници е извършена в квартал „Дебър“ в Първомай, съобщиха за  Радио „Фокус“ - Пловдив  от ОДМВР. По първоначални данни за времето от 3.30 часа до 4.30 часа неизвестен извършител срязал около 200 метра кабели от пет междустълбия на електропреносната мрежа. Сигналът се разследва от служители в районното управление.", "date": "2019.01.29", "title": "Пловдив: Откраднати са 200 метра проводници от електропреносната мрежа в кв. „Дебър“ в Първомай"}
{"url": "http://www.focus-news.net/news/2019/01/29/2617524/api-blizo-109-hil-bezplatni-elektronni-vinetki-veche-sa-izdadeni-na-hora-s-uvrezhdaniya.html", "text": "108 866 безплатни електронни винетки са издадени на хора с увреждания от началото на 2019 г. Това съобщиха от пресцентъра на  Агенция „Пътна инфраструктура“ . За същия период на миналата година (01 януари 2018 г. – 28 януари 2018 г.) Агенция „Пътна инфраструктура” е предала на дирекциите за социално подпомагане 101 765 броя годишни хартиени винетки за леки автомобили. \r\nНа хората с 50% и над 50% намалена работоспособност, както и на лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст, се издава безплатна електронна винетка с валидност от една година. Тя е за сметка на бюджета на АПИ.  \r\nХората с увреждания могат да подадат заявлението-декларация за получаване на безплатна електронна винетка лично в дирекция „Социално подпомагане“ по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. Дирекциите „Социално подпомагане“ обработват и одобряват документите в 7-дневен срок от подаването на документите. \r\nАгенцията за социално подпомагане (АСП) изготвя и предоставя по електронен път чрез защитен канал на АПИ дневна заявка за издаване на безплатни годишни електронни винетки. В срок до края на работния ден, следващ деня на получаване на дневната заявка, пътната агенция издава безплатна електронна годишна винетка. Валидността на винетката може да бъде проверена на сайта на АСП  . \r\nДо момента са продадени 630 025 електронни винетки за 45 273 034 лева. На 28 януари е бил най-големият ръст в продажбите досега – купени са 50 896 електронни винетки, от които 39 041 са годишни. Общият брой на продадените годишни е-винетки до момента е 370 136.", "date": "2019.01.29", "title": "АПИ: Близо 109 хил. безплатни електронни винетки вече са издадени на хора с увреждания"}
{"url": "http://www.focus-news.net/news/2019/01/29/2617528/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Косово Рамуш Харадинай изпрати писмо до посланиците на САЩ, Германия, Великобритания, Италия и Франция в Прищина, за да ги информира за условията, които трябва да бъдат изпълнени преди неговото правителство да премахне 100-процентовите мита за внос на сръбски стоки в страната, предава македонската електронна медия  A1 On .  \r\nВ писмото до т.нар. „петорка“ Харадинай подчерта, че митата са „отговор на продължаващото нарушение на Централноевропейското споразумение за свободна търговия (ЦЕФТА) и на агресията (от сръбска страна), насочена към нанасяне на щети на Косово\". \r\n„Ние сме дълбоко убедени, че през 2019 г. може да бъде постигнато всеобхватно и обвързващо споразумение между Косово и Сърбия, което ще разгледа всички нерешени въпроси, включително репарациите за военни щети, правата на малцинствата в двете страни и различните икономически, социални и културни въпроси, което ще доведе до взаимно признаване и членство в Косово в ООН“, написа Харадинай. Косовският премиер подчерта, че митата ще бъде премахнати, веднага след като бъдат изпълнени съответните условия. \r\nКато първото условие в писмото, което Харадинай публикува на своята страница в социалната мрежа „Фейсбук“, е посочено провеждането на международна конференция за постигането на всеобхватно и правно обвързващо споразумение между Косово и Сърбия. \r\nКонференцията трябва да бъде инициирана от САЩ и ЕС, да продължи не повече от 14 дни и да доведе до решаване на всички отворени въпроси между двете страни.  \r\nОт САЩ и Европейския съюз премиерът на най-младата държава на Балканите изисква публични гаранции, че конференцията „няма да промени съществуващите граници на Косово, разделянето на страната или размяна на територии от всякакъв характер“,  и че няма да има „предоставяне на изпълнителни правомощия на Общността на сръбските общини, нито ще се стигне до споразумение, което противоречи на Конституцията на Косово\". \r\nОт ЕС се искат „допълнителен ангажимент и уверения, че либерализирането на визовия режим за гражданите на Косово ще влезе в сила преди откриването на конференцията\". \r\nПреди да премахне таксата за вноса от Сърбия и Босна и Херцеговина, Харадинай очаква „Сърбия да премахне всички тарифни бариери пред търговията със стоки от Косово, както и всички незаконни ограничения върху търговията, услугите и движението на хора от Косово към Сърбия\". \r\n„Президентът, министър-председателят или министърът на външните работи на Сърбия публично да потвърдят, че всички политики и други действия от всякакъв вид, насочени към стремежите на Косово като суверенна държава, са изоставени завинаги“, пише още премиерът на Косово до посланиците на петорката.  \r\nХарадинай подчертава, че „митата ще бъдат възстановени незабавно, ако конференцията не доведе до всеобхватно и обвързващо споразумение между Косово и Сърбия, което предвижда, наред с другото, взаимно признаване и членство на Косово в ООН“. \r\nМитата може да влязат отново в сила, ако – съгласно думите на Харадинай, договорите, постигнати на конференцията, не се изпълняват. \r\n***  Петима души, заподозрени в участие в доставката на оръжието, използвано от извършителя на нападението от 11 декември 2018 г. на коледния базар в Страсбург, са арестувани в сутрешните часове на деня в Елзас, Източна Франция, предава  AFP , като се позовава на източници, близки до разследването.  \r\nИ петимата задържани са членове на едно семейство. Те са заподозрени в доставката на 8-мм пистолет на Шерих Шакат, с което той отне живота на петима души в центъра на Страсбург. \r\nДруги подробности не се привеждат. \r\n***  Държавният глава на Словения Борут Пахор не изключи възможността за корекция на границата между Косово и Сърбия като част от окончателното споразумение между двете държави, отбелязва водещият прищински ежедневник  Telegrafi . \r\nПахор бе на посещение в Белград, където се срещна с президента на Сърбия Александър Вучич. В рамките на разговора помежду им словенският лидер е подчертал, че вариантът за корекция на границите като част от окончателното споразумение между Косово и Сърбия изисква много мъдрост. „Процесът не трябва да доведе до щети на други страни в региона. Това е много смело предложение, не бих го изключил, но бих бил много предпазлив по този въпрос”, цитира изданието думите на Пахор. \r\n***  Британският ежедневник  The Independent  публикува обширен материал за проблемите с наркотрафикантите в Албания.  \r\nОт редакцията припомнят, че преди няколко години властите в Тирана стартираха агресивна кампания с надеждата, че унищожаването на канабисните полета и серията арести на производителите му ще намали контрабандата на наркотици и ще помогне на страната да се доближи до членство в Европейския съюз, но вместо това дилърите постепенно преминаха към трафик на кокаин и хероин.  \r\nВ текста, озаглавен „Европейската Колумбия – как малката Албания се е превърна в седалище на контрабандата на наркотици на континента\", британският вестник твърди, че сега наркотрафикантите използват изградената мрежа за разпространяване на канабис, за да продават по-опасни видове дрога. Именно чрез нея влиза кокаин от Латинска Америка и хероин от Централна Азия, които се изпращат в Италия и оттам – в други части на Европа.  \r\nАлбанските банди се считат за едни от най-големите трафиканти на хероин, кокаин и канабис в света. Американските и европейските правоприлагащи органо описват балканската страна като най-големия доставчик на канабис за ЕС, както и като важен транзитен пункт за хероин и кокаин. Въз основа на стойността на конфискуваните наркотици, някои смятат, че само марихуаната генерира до четири милиарда долара годишно, половината от БВП на Албания. \r\n„Адриатическо море сега е магистрала за трафик на наркотици“, казва Джемал Гюнкши, член на опозицията в албанския парламент и бивш офицер от армията. \r\n***  Нидерландия отхвърли искането на Италия да приеме в страната 47 мигранти, заседнали на борда на спасителен кораб, плаващ под знамето на кралството, съобщава  The Local  в италианската си редакция, като подчертава, че властите на средиземноморската страна отказаха да издадат разрешение за влизане в страната на търсещите убежище.  \r\nКорабът Sea Watch 3, управляван от германска неправителствена организация, спаси мигранти, предимно идващи от страните от Субсахарска Африка. Вече няколко седмици плавателният съд се намира край бреговете на Сицилия. Както Италия, така и Малта отказа достъп до пристанищата си за кораба.  \r\n„Без твърда идея за цялостно решение, Нидерландия няма да участва в това\",  подчерта Ленарт Вегевис, говорител на Министерството на правосъдието и сигурността на Нидерландия.  \r\nИталианският вътрешен министър Матео Салвини настоява Германия или Нидерландия да поемат отговорност за мигрантите, като същевременно предупреди, че той обмисля предприемането на съдебни действия срещу екипажа на кораба. В изявление италианското правителство повтори позицията си, че „юрисдикцията, в този конкретен случай, принадлежи на Нидерландия, защото корабът, който е спасил мигранти в международни води, плава под знамето на тази страна\". \r\nНа свой ред нидерландското правителство заяви, че не носи отговорност за мигрантите, тъй като корабът е действал „по собствена инициатива… Капитанът на Sea Watch 3 трябваше да намери близко пристанище за слизането 47-те мигранти на борда\". \r\nГерманските и нидерландските власти настояват, че проблемът трябва да бъде решен в по-широкия контекст на споразумението за миграция в ЕС, което разграничава хората, нуждаещи се от убежище, от икономическите мигранти. \r\n***", "date": "2019.01.29", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/01/29/2617526/sliven-sadat-ostavi-v-aresta-mazha-obvinen-za-shofirane-sled-upotreba-na-narkotitsi-i-saprotiva-sreshtu-politseyski-sluzhiteli.html", "text": "Съдът в Сливен върна в ареста дрогирания шофьор, оказал съпротива срещу полицейски служители. Това съобщиха от  Районна прокуратура - Сливен . След протест на Районна прокуратура – Сливен, съдът измени наложената спрямо Илко Й. мярка за неотклонение „Домашен арест“ в „Задържане под стража“. Илко И. е обвинен в това, че на 19 януари 2019 г. в град Сливен, при управление на автомобил „БМВ X 5“, извършил непристойни действия, грубо нарушаващи обществения ред и изразяващи явно неуважение към обществото, като деянието е било съпроводено със съпротива срещу органи на властта (не спиране на подаден сигнал със стоп палка, преминавания на червен светофар, предизвикващи опасност за други водачи на пътя, пешеходци и полицейски служители, докато е бил преследван от полицейски автомобил с включена сигнална сирена в гр. Сливен и др.), изпълняващи задължения по опазване на обществения ред – двама полицейски служители, като престъпното деяние се отличава с изключителна дързост. \r\nТой е обвинен и за това, че на същата дата в град Сливен, управлявал горепосочения автомобил след употреба на наркотични вещества – амфетамин и метамфетамин, установено с техническо средство. \r\nНа свое заседание (от 22 януари 2019 г.) Районен съд – Сливен не уважи първоначалното искане на Районната прокуратура в града за задържане на обвиняемия и определи той да бъде поставен под „Домашен арест“. Актът на съда бе протестиран от Районна прокуратура – Сливен. \r\nОпределението на Окръжен съд – Сливен е окончателно и не подлежи на обжалване.", "date": "2019.01.29", "title": "Сливен: Съдът остави в ареста мъжа, обвинен за шофиране след употреба на наркотици и съпротива срещу полицейски служители"}
{"url": "http://www.focus-news.net/news/2019/01/29/2617529/varna-v-grada-beshe-predstavena-parvata-po-roda-si-interaktivna-kniga-s-proekti-realizirani-s-evropeysko-finansirane.html", "text": "Областният информационен център (ОИЦ - Варна) представи първата по рода си интерактивна книга с проекти, реализирани с европейско финансиране на територията на Варненска област. Това каза на пресконференция управителят на ОИЦ - Варна Виктория Николова, предаде репортер на  Радио „Фокус“ – Варна . Интерактивната книга съдържа проекти, финансирани по всички оперативни програми, и информацията в нея ще се допълва и обновява системно от „Областен информационен център-Варна“, каза Виктория Николова. По думите ѝ това е първата подобна книга. Всеки проект е описан с пълното си наименование, бенефициент, начин на финансиране, бюджет, период и дейности за изпълнение, като проектите са онагледени със снимки. „Идеята е да се покаже всичко на едно място и всеки, който иска да получи информация какво се реализира, кои са бенефициентите и какво точно правят с европейските средства, да има достъп“, посочи тя. Дигиталният сборник може да бъде полезен на бенефициенти, студенти, както и на млади предприемачи, които се интересуват от програми и проекти с европейско финансиране, обясни управителят на ОИЦ - Варна Виктория Николова. Книгата е публична и е достъпна, за всеки, който се интересува. \r\nВиктория Николова посочи, че той е разделен на няколко части и съдържа информация както за стария, така и за новия програмен период. Представени са още проекти с друго донорско или европейско финансиране „Направили сме съвсем кратко резюме на периода и кои са били  оперативните програми тогава, за да сме полезни на тези, които търсят чисто справочна информация. Има секция с оперативните програми и проектите, които са включени“, допълни тя. През новия програмен период програмите са 11 с инициативата за малки и средни предприятия.", "date": "2019.01.29", "title": "Варна: В града беше представена първата по рода си интерактивна книга с проекти, реализирани с европейско финансиране"}
{"url": "http://www.focus-news.net/news/2019/01/29/2617530/kathimerini-gartsiya-e-vtoriyat-po-golemina-turisticheski-pazar-za-balgariya.html", "text": "Около 9,3 милиона чуждестранни туристи са посетили България през миналата година, което е с 4,4% повече в сравнение с миналата година, се казва в изявление на Министерството на туризма в София, отбелязва електронното издание на атинския всекидневник  Kathimerini . \r\nПовечето чуждестранни туристи, близо 1.4 милиона, са дошли от съседна Румъния, следвани от тези от Гърция (1.1 милиона) и Германия (850.000), се казва в изявлението на Министерството на туризма на България. Тереза Герова", "date": "2019.01.29", "title": "Kathimerini: Гърция е вторият по големина туристически пазар за България"}
{"url": "http://www.focus-news.net/news/2019/01/29/2617531/smolyan-obshtinskata-bolnitsa-v-zlatograd-poluchi-kato-darenie-kravno-gazov-analizator-za-klinichnata-laboratoriya.html", "text": "Клинична лаборатория в общинската болница „проф. д-р Асен Шопов“ ЕООД в град Златоград получи дарение – нов Кръвно-газов анализатор EASYBLOODGAS на стойност с ДДС 7 140 лева. Това съобщиха от  Община Златоград . Апаратурата е дарение от „БУЛТЕКС 99“ ЕООД, представлявано от Стефан Славчев Башев. Кръвно-газовият анализатор вече е въведен в експлоатация. Според Началник клиничната лаборатория д-р Асен Емилов апаратът извършва директно измерване на pH (активност на водородните йони), PO2 (парциално налягане на кислорода) , PCO2 (парциално налягане на въглероден диоксид) и още 11 изследвани параметри с кратки срокове за получаването им. Изследванията на пациентите могат да се извършват по договор с НЗОК и здравно осигурителни фондове или да се заплащат. Клиничната лаборатория притежава всички необходими сертификати за извършване на своята дейност. Пациентите се приемат и обслужват от лаборанти с дългогодишен стаж, които са отлично подготвени. Резултатите се валидират от лекар с призната специалност по клинична лаборатория и богат опит. В лабораторията е осигурена безопасна среда както за пациента, така и за медицинския персонал, при вземането на биологичния материал и извършването на изследванията.", "date": "2019.01.29", "title": "Смолян: Общинската болница в Златоград получи като дарение кръвно-газов анализатор за клиничната лаборатория"}
{"url": "http://www.focus-news.net/news/2019/01/29/2617532/kyustendil-zaradi-gripnata-vakantsiya-vsichki-zanimaniya-za-detsata-i-uchenitsite-v-obedinen-detski-kompleks-sa-otmeneni.html", "text": "Заради грипната ваканция всички занимания за децата и учениците в Обединен детски комплекс са отменени. Това каза пред  Радио „Фокус” – Кюстендил  Бойко Малинов, директор на Обединен детски комплекс – Кюстендил. По думите му занятията в комплекса ще се възстановят в момента, в който бъде възобновен и образователният процес. На този етап грипната ваканция за учениците ще продължи до 1 февруари (включително). Към Обединен детски комплекс работят 12 извънучилищни форми с 39 групи за обучение, които се посещават от над 500 деца. Формите са разделени в 3 области – „Науки и технологии“, „Изкуства“ и „Спорт“. \r\nВенцеслав ИЛЧЕВ", "date": "2019.01.29", "title": "Кюстендил: Заради грипната ваканция всички занимания за децата и учениците в Обединен детски комплекс са отменени"}
{"url": "http://www.focus-news.net/news/2019/01/29/2617519/predsedatelyat-na-ns-tsveta-karayancheva-nyama-usloviya-za-predsrochni-parlamentarni-izbori.html", "text": "Няма условия за предсрочни парламентарни избори. Това каза във Велико Търново председателят на Народното събрание Цвета Караянчева, предаде репортер на  Радио „Фокус“ – Велико Търново . Тя подчерта, че държава е стабилна. По думите ѝ Парламентът има подкрепата на своите европартньори. По думите ѝ се отчита ръст на икономиката и ниска безработицата. „Инвестициите продължават да се случват, въпреки че някой отричат това и правят генерални заключения. За мен е важно това, което казват нашите избиратели, избирателите на всички парламентарни групи. Има подобрение и в инвестиционните климат, и в икономическото развитие. Нямаме изгледи за предсрочни парламентарни избори“, посочи Караянчева.  \r\nНа въпрос дали Бойко Борисов ще подаде оставка, тя заяви, че премиерът винаги се е вслушва в гласа на народа. „Чувате ли в момента да има някакво такова желание, освен на БСП, които вече си правят политическата агитация за предстоящите европейски избори. Президентът също започна някаква кампания в подкрепа на БСП. Правителството е стабилно, коалицията е стабилна, парламентът работи на пълни обороти“, подчерта Караянчева. \r\nНадежда КРЪСТЕВА", "date": "2019.01.29", "title": "Председателят на НС Цвета Караянчева: Няма условия за предсрочни парламентарни избори"}
{"url": "http://www.focus-news.net/news/2019/01/29/2617533/varna-dvama-mazhe-sa-zadarzhani-za-krazhbi-ot-avtomobili-v-selata-kazashka-reka-i-sindel.html", "text": "Разкрити са извършителите на две кражби от автомобили, извършени на територията на Четвърто РУ на МВР във Варна. Това съобщиха от  ОДМВР – Варна . След проведени действия по разследване на случаи с извършени кражби на акумулаторни батерии от автомобили, паркирани пред частни домове в селата Казашка река и Синдел, е установено, че извършители на деянието са двама мъже от Синдел – на 21 и 26 години, известни на органите на реда. По случаите има образувани преписки, уведомен е прокурор от Районна прокуратура – Варна. Извършителите са задържани за срок до 24 часа.", "date": "2019.01.29", "title": "Варна: Двама мъже са задържани за кражби от автомобили в селата Казашка река и Синдел"}
{"url": "http://www.focus-news.net/news/2019/01/29/2617534/dha-turski-general-e-zadarzhan-kato-gyulenist-predi-tova-podal-raport-za-predsrochno-napuskane-na-armiyata.html", "text": "Бригадният генерал Йозкан Едип Акгюлай, отговарящ за действията на бойните самолети във ВВС, е задържан по подозрение за членство в т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция ДХА. Задържането му е станало на 26 януари в Ескишехир в рамките на водено разследване на дейността на ФЕТО/ПДС в турската армия, водено от Главната републиканска прокуратура в Диарбекир. Веднага е изпратен в Диарбекир, където след разпити в полицията днес е изправен пред съда. \r\nЙозкан Едип Акгюлай е произведен в звание бригаден генерал през 2017 година и е назначен за началник на Центъра за обединени въздушни действия на ВВС в Ескишехир. Малко преди задържането бригадният генерал е подал рапорт за предсрочно уволнение от турската армия, посочва още ДХА. .  Георги Димов", "date": "2019.01.29", "title": "ДХА: Турски генерал е задържан като „гюленист”; преди това подал рапорт за предсрочно напускане на армията"}
{"url": "http://www.focus-news.net/news/2019/01/29/2617535/transperansi-interneshanal-balgariya-vodi-v-es-po-useshtane-za-koruptsiya.html", "text": "Усещането за корупция сред страните в ЕС е най-високо в България, а най-ниско - в Дания, сочи изследване на организацията „Трансперънси интернешънъл”, представено на пресконференция от  Асоциация „Прозрачност без граници“ . \r\nИндексът за възприятие на корупцията на България през 2018 година е 42 пункта, като с това страната заема 77 място в световната класация. В рамките на регионалната класация на държавите-членки на Европейския съюз страната ни продължава да заема последно място (средната стойност на индекса за ЕС е 64,6). \r\nВ сравнение с предходната година индексът бележи понижение от 1 пункт. Въпреки че промяната от една точка в резултата на Индекса не е статистически значима, следва да се вземат предвид две обстоятелства: 1) стойности на индекса под 50 пункта са показател за систематичен проблем с корупцията и за неефективна борба; 2) в  тазгодишната класация страната отстъпва с шест позиции назад в световната класация (от 71 място през 2017 г. на 77 място през тази година), което е показател за отстъпление в сравнителен план с редица други държави. Резултатът през 2018 г. не позволява на страната да се придвижи напред от последното си място в класацията на Европейския съюз. \r\nАнализът на резултатите от периода 2012 – 2018 г. дава основание за критична оценка – налице е застой в противодействието на корупцията, като на фона на положителното развитие при значима част от останалите държави-членки на ЕС индексът на страната откроява тенденция на сериозно изоставане. Данните, които стоят в основата на класацията, показват, че въпреки относителната стабилност в политически и икономически план, основните слабости в седемгодишния период са свързани с ефективността на използване на публичните ресурси, функционирането на надзорните институции и на правосъдната система в страната. \r\nСравнението между индексите на България и на останалите държави от ЕС показва не само липса на развитие в рамките на един относително дълъг период – на фона на тенденциите при други държави-членки на ЕС индексът на България откроява тенденция на сериозно изоставане. Тя е особено видима на фона на позитивния тренд при държави от Централна и Източна Европа, с които България се съизмерва от началото на демократичните промени, като Естония (от 64 т. през 2012 г. до 73 т. през 2018 г.), Латвия (от 49 т. през 2012 г. до 58 т. през 2018 г.), Чехия (от 49 т. през 2012 г. до 59 т. през 2019 т.), Литва (от 54 т. през 2012 г. до 59 т. през 2018 г.)", "date": "2019.01.29", "title": "„Трансперънси интернешънъл”: България води в ЕС по усещане за корупция"}
{"url": "http://www.focus-news.net/news/2019/01/29/2617538/pazardzhik-narodniyat-predstavitel-ot-gerb-desislava-kostadinova-provede-priemna-za-grazhdani-v-peshtera.html", "text": "Народният представител от ГЕРБ от 13-и МИР - Пазарджик Десислава Костадинова проведе приемна за граждани в Пещера, съобщиха от пресцентъра на  ГЕРБ - Пазарджик . Шестима жители на общините Пещера и Батак се срещнаха с нея. Те поставиха на вниманието на депутата както лични въпроси, така и такива, касаещи обществени проблеми. Народният представител от ГЕРБ пое ангажимент да съдейства за личностната и професионална реализация на двама от гражданите. Един от молителите има проблеми с получаването на своето възнаграждение от Община Батак заради блокирани сметки на администрацията. Заради лошо управление на Общината, чийто кмет е подкрепен от БСП и натрупани дългове в продължение на последните три мандата, съдът разпореди да бъдат запорирани сметките на Общината. Запорът не позволява изплащането на възнагражденията на общинските служители. Именно по този повод те потърсиха и народния представител от ГЕРБ.", "date": "2019.01.29", "title": "Пазарджик: Народният представител от ГЕРБ Десислава Костадинова проведе приемна за граждани в Пещера"}
{"url": "http://www.focus-news.net/news/2019/01/29/2617539/sport-prieha-balgarski-hokeist-v-zalata-na-slavata.html", "text": "Бившият български национален вратар Константин Михайлов е приет в Залата на славата на Международната федерация по хокей на лед (IIHF). Президентът на федерацията Рене Фазел се е обадил лично по телефона на Михайлов, за да му съобщи новината и да го поздрави.  \r\nКонстантин Михайлов ще е единственият българин, приет в Залата на хокейната Слава. Официалната церемония за приемането му ще се проведе по време на Световното първенство в Словакия в края на месец май.", "date": "2019.01.29", "title": "Спорт: Приеха български хокеист в Залата на славата"}
{"url": "http://www.focus-news.net/news/2019/01/29/2617536/zhivko-tabakov-obshtinski-savet-burgas-nyama-da-podkrepya-byudzhet-2019-g-nikade-ne-vidyah-predvideno-reshenie-za-problema-s-razbitite-malkite-ulitsi-v-zhilishtnite-kompleksi.html", "text": "Няма да подкрепя бюджет 2019 г. Това каза по време на гласуването на бюджета за 2019 г. общинският съветник Живко Табаков, предаде репортер на  Радио „Фокус“ – Бургас . „Никъде не видях предвидено решение за проблема с разбитите малките улици в жилищните комплекси, в кварталите и особено за тези в кв. „Сарафово“. Същевременно, за сградата на Дома на нефтохимика са предвидени близо 9.7 млн. лв. за реставрацията ѝ. За изграждането на нов плувен басейн похарчихме 13 млн. лв.“, каза още Табаков. Според него всички средства, които ще бъдат получени по еврофондове, ще се използват за няколко големи проекта. „Никъде не видях заложено да решим проблемите на „малките хора“ и това, което вълнува тях. Така поставен, бюджетът създава усещането, че сме загрижени за всички прослойки в нашето общество. Дали обаче е така, когато разгледаме цифрите? Искам да попитам как всяка година намираме средства за ремонтите по главните бургаски улици „Александровска“ и „Богориди“, а забравяме всички по-малки около тях. Смятам, че е неравенство за празници и коледна украса да похарчим 345 хил. лв., а за празниците на всички съставни селища, които са 30, да отделим само 25 хил. лв.“, каза още Табаков. Той смята, че е неравенство да бъдат отделени 14 хил. лв. за 10-те най-успели спортисти на града и техните треньори, а 430 хил. лв. за 6 представителни клуба към Общината. „Неравенство има и в заложения финансов ресурс за Детско-юношеските школи – там, където са всички наши деца. Обръщам внимание, че днес одобряваме използването на 36 хил. лв. за цветя и венци, 36 хил. лв. за афиши и покани, а само за юбилеите на почетните граждани и културните институции – 15 хил. лв. Това са причините, поради които няма да подкрепя бюджета за 2019 г. на Община Бургас“, допълни още Табаков. \r\nМария ПОПЧЕВА", "date": "2019.01.29", "title": "Живко Табаков, Общински съвет - Бургас: Няма да подкрепя бюджет 2019 г., никъде не видях предвидено решение за проблема с разбитите малките улици в жилищните комплекси"}
{"url": "http://www.focus-news.net/news/2019/01/29/2617541/dha-lov-na-gyulenisti-v-turskata-politsiya-44-ma-zadarzhani-v-25-razlichni-provintsii.html", "text": "В рамките на водено разследване на т.нар. „Терористична организация на гюленистите/Паралелна държавна структура” (ФЕТО/ПДС) от Главната републиканска прокуратура в Истанбул, са задържани 44 полицейски служители в 25 различни провинции, предаде информационната агенция  ДХА . Издадени са заповеди за задържане общо на 51 бивши служители в полицията и структурите за сигурност, уволнени преди това в периода на извънредното положение с президентски укази със силата на закон. Операциите по установяване и задържане са проведени едновременно тази сутрин в 05.00 часа. Претърсени са 81 адреси в 25 провинции. Продължава издирването на останалите 7 заподозрени като „гюленисти” бивши полицаи, посочва още ДХА. .  Георги Димов", "date": "2019.01.29", "title": "ДХА: Лов на „гюленисти” в турската полиция – 44-ма задържани в 25 различни провинции"}
{"url": "http://www.focus-news.net/news/2019/01/29/2617543/insp-inzh-georgi-sarafov-rspbzn-nay-chestite-prichini-za-pozhari-prez-zimniya-sezon-sa-nepravilna-eksploatatsiya-na-otoplitelnite-uredi-nebrezhnost-pri-boravene-s-tyah-i-tehnicheska-neizpravnost.html", "text": "Най-честите причини за пожари през зимния сезон са неправилна експлоатация на отоплителните уреди, небрежност при боравене с тях и техническа неизправност на отоплителните тела или електрическата инсталация, към която са включени. Това каза за  Радио „Фокус“ – Пирин  инсп. инж. Георги Сарафов от Регионална служба „Пожарна безопасност и защита на населението“ – Благоевград. Той отбеляза, че мерките за безопасност, които следва да се прилагат са различни, в зависимост от вида отоплителен уред, който използваме. Инсп. инж. Сарафов посочи, че през зимата най-често получаваните сигнали са за запалили се комини, а причината най-често е, че същите не са били почистени своевременно. „Друг вид пожари са свързани с неизправност на електрическите инсталации. В повечето случаи те са стари, не се проверяват, вследствие на което предизвикват къси съединения и прегрявания“, допълни инсп. инж. Сарафов. Той отбеляза, че е много важно децата да не бъдат допускани да си играят с кибрити и запалки и в никакъв случай не бива да бъдат заключвани сами при включен отоплителен уред, тъй като може да възникне пожар, който да застраши техния живот. \r\nЛивия НИНОВА", "date": "2019.01.29", "title": "Инсп. инж. Георги Сарафов, РСПБЗН: Най-честите причини за пожари през зимния сезон са неправилна експлоатация на отоплителните уреди, небрежност при боравене с тях и техническа неизправност"}
{"url": "http://www.focus-news.net/news/2019/01/29/2617544/evrodeputatat-momchil-nekov-vlizaneto-v-shengen-samo-po-vazduh-e-politicheski-podarak-piar-efekt.html", "text": "Премиерът Бойко Борисов се съгласи да влезем в Шенген частично, само по въздух. Това е политически подарък, пиар ефект. Това каза евродепутатът от ПЕС/БСП Момчил Неков в Брюксел, предаде репортер на  Агенция „Фокус“ . „Това означава, че не е ясно кога ще влезем в Шенген по суша и по вода, след 5 или 10 години“, заяви той.  \r\nЕвродепутатът обясни, че има идея да организира форум за развитието на регионите в БСП. Той обърна внимание, че няма данни какви кадри са нужни за всеки регион в България, затова трябва да се види какви са предимствата и тогава да се вземат мерки. „На база на качество и конкурентоспособност, в Силистра и Русе, ако кметовете работят, може да има национални инвестиции. Да се създадат публично частни партньорства и фирми“, коментира Момчил Неков. „Европейските средства не трябва се използват за градинки в села с по 100 човека, а за инвестиции в умения на гражданите“, посочи той. „В България всичко е на база да осигурим средствата или да не ги загубим“, допълни Неков. „Около повечето проекти има скандали, ремонт на ремонта, некачествено направени са. Набляга се на магистрали, това е пиар политика“, каза още евродепутатът. \r\nБиляна ИВАНОВА", "date": "2019.01.29", "title": "Евродепутатът Момчил Неков: Влизането в Шенген само по въздух е политически подарък, пиар ефект"}
{"url": "http://www.focus-news.net/news/2019/01/29/2617542/violeta-ilieva-obshtinski-savet-burgas-uvelichenieto-na-uchitelskite-zaplati-s-20-ne-e-predizborno-reshenie.html", "text": "Увеличението на учителските заплати с 20% не е предизборно решение. Това каза по време на гласуването на бюджета за 2019 г. общинският съветник Виолета Илиева, предаде репортер на  Радио „Фокус“ – Бургас . Според Илиева за последните 2 години това е третото увеличение на заплати. „За тези две години педагогическите специалисти са достигнали достатъчно увеличение на учителските заплати. Не е редно жестът на правителството към хора, които „вадят хляба“ си с достоен труд, да бъде употребен за политически цели“, каза още Илиева. \r\nМария ПОПЧЕВА", "date": "2019.01.29", "title": "Виолета Илиева, Общински съвет - Бургас: Увеличението на учителските заплати с 20% не е предизборно решение"}
{"url": "http://www.focus-news.net/news/2019/01/29/2617540/ministar-boil-banov-otkupeniyat-portret-i-tsennite-predmeti-na-aleksandar-i-batenberg-veroyatno-shte-badat-transportirani-v-balgariya-v-petak-v-prisastvieto-na-ohrana.html", "text": "Откупеният портрет и ценните предмети на Александър I Батенберг ще бъдат транспортирани в България в петък, в присъствието на охрана. Това каза пред журналисти министърът на културата Боил Банов след завръщането си от Виена, където участва в търг за уникален портрет и ценни предмети, принадлежали на княз Александър I Батенберг, предаде репортер на  Агенция „Фокус“ . „Предметите са още в аукционната къща. Днес ще бъдат заплатени, ще изпратим реставратор, за да се опаковат сериозно и ще ги транспортираме до тук с охрана, защото са ни важни. Вероятно в рамките на петък ще се приберат”, обясни министър Банов. Той отбеляза, че стойността на картината е 18 хил. евро, а цената на всеки от трите подноси варира от 5 000 до 5 500 евро. Министър Банов подчерта, че не знае кои са били останалите участници в търга, защото голяма част от частните колекционери работят с подставени лица. „Има хора, които просто говорят по телефон. Тя е една много сложна обстановка, доста интересна“, обясни той. „Аз бях вътре в търга, аз наддавах. Вероятно вътре са разбрали, но ние обявихме и пуснахме слух, че имаме малко пари и ще се явяваме символично. Това беше целта, за да не се вдига цената. Това си беше една сериозна надпревара. Участват хора с доста сериозен опит и един от основните проблеми при тези търгове е това, че когато се обяви, че ще участва държава, цената може да се надигне в пъти над нормалното“, допълни министърът на културата. \r\nДаяна ДЮЛГЕРОВА", "date": "2019.01.29", "title": "Министър Боил Банов: Откупеният портрет и ценните предмети на Александър I Батенберг вероятно ще бъдат транспортирани в България в петък, в присъствието на охрана"}
{"url": "http://www.focus-news.net/news/2019/01/29/2617537/gripna-epidemiya-e-obyavena-v-oblast-targovishte.html", "text": "Грипна епидемия е обявена в област Търговище. Решението е взето на днешното заседание на Регионалното бюро за борба с грип и остри респираторни заболявания, съобщиха от  РЗИ - Търговище . Въвеждат се съответните противоепидемични мерки в извънболничната и болнична помощ. По данни на РУО отсъстващите ученици по медицински показания средно за областта са 24.5%. РЗИ - Търговище издава предписание до началника на РУО да се преустановят учебните занятия в областта от 30 януари до 4 февруари (включително). Следващото заседание на Регионалното бюро за борба с грип и остри респираторни заболявания ще се проведе на 5 февруари.", "date": "2019.01.29", "title": "Грипна епидемия е обявена в област Търговище"}
{"url": "http://www.focus-news.net/news/2019/01/29/2617527/predsedatelyat-na-parlamenta-tsveta-karayancheva-niskiyat-reyting-na-parlamenta-se-dalzhi-na-prozrachnostta-koyato-ima-samata-institutsiya.html", "text": "Ниският рейтинг на Парламента, се дължи на прозрачността, която има самата институция. Това каза във Велико Търново председателят на Народното събрание Цвета Караянчева, предаде репортер на  Радио „Фокус“ – Велико Търново . Караянчева подчерта, че в парламента има пет политически партии. По думите ѝ работата на Народното събрание е изключително прозрачна, а провеждането на редица дебати също е предпоставка да се изнасят факти „от кухнята“. „Понякога и самите народни представители имат вина за ниския рейтинг на парламента. Когато се говори популистки, когато се дават популистки решения и предложения, само и само да се харесаш на една малка група от хора, тогава това също бие по парламента. Хората казват „Мани ги тия, нищо не работят“, коментира Цвета Караянчева. Тя посочи, че множеството събития, които са част от програмата за отбелязването на 140 години от Учредителното събрание и приемането на Търновската конституция, целят да представят работата на парламента пред гражданите. „С тези събития, които предстоят да се случат през следващите два месеца, ние ще стигнем до цяла България, до много български граждани и ще разкажем какво прави парламентът и какво е правил преди години парламентът. Гражданите ще видят колко прилики има в работата на Учредителното събрание и в работата на българския парламент сега“, посочи Цвета Караянчева. \r\nНадежда КРЪСТЕВА", "date": "2019.01.29", "title": "Председателят на парламента Цвета Караянчева: Ниският рейтинг на Парламента, се дължи на прозрачността, която има самата институция"}
{"url": "http://www.focus-news.net/news/2019/01/29/2617546/prezidentat-rumen-radev-shte-bade-na-poseshtenie-v-portugalskata-republika.html", "text": "На 30 и 31 януари 2019 г. президентът Румен Радев ще бъде на държавно посещение в Лисабон по покана на португалския си колега Марсело Ребело де Соуза. Това съобщиха от  Прессекретариата на държавния глава . Възможностите за разширяване на търговско-икономическите отношения, сътрудничеството в областта на образованието, науката, иновациите и културата, въпроси от дневния ред на ЕС, както и миграцията, ще бъдат сред темите, които българският държавен глава ще обсъди в рамките на визитата си в Португалската република. \r\nНа 30 януари на Площада на Империята президентът Румен Радев ще бъде посрещнат с официална церемония от португалския си колега Марсело Ребело де Соуза, след което в манастира „Жеронимош“ ще положи венец и ще отдаде почит пред паметта на големия португалски поет Луиш Ваш ди Камойнш. \r\nВ двореца „Белем“ в Лисабон Румен Радев ще проведе среща със своя колега Марсело Ребело де Соуза, след което двамата държавни глави ще ръководят пленарните разговори между официалните делегации на България и Португалия. След края им президентите на България и Португалия ще дадат съвместна пресконференция. \r\nПрез втория ден от посещението си в Португалия държавният глава Румен Радев ще разговаря с министър-председателя на страната Антонио Коща и с председателя на Асамблеята на Португалската република Едуардо Феро Родригеш.   \r\nВ Лисабон българският държавен глава ще се срещне с кмета на града Фернандо Медина. На церемония в двореца „Пасош до Консельо де Лижбоа” президентът Румен Радев ще получи Почетния ключ на града. \r\nПо-късно през деня, в сградата на българското посолство в Лисабон, президентът Румен Радев ще разговаря с наши сънародници, които живеят и работят в Португалия.  \r\nПо време на визитата българският държавен глава ще бъде придружаван от съпругата си Десислава Радева.", "date": "2019.01.29", "title": "Президентът Румен Радев ще бъде на посещение в Португалската република"}
{"url": "http://www.focus-news.net/news/2019/01/29/2617548/afp-pravitelstvoto-na-palestinskata-avtonomiya-predade-ostavkata-si-pred-mahmud-abas.html", "text": "Правителството на Палестинската автономия предаде оставката си на президента Махмуд Абас, предава  AFP , като се позовава на официално изявление.От документа става ясно, че кабинетът ще остане на власт до формирането на ново правителство.  \r\n„Правителството на премиера Рами Хамдала предаде във вторник оставката си пред президента Махмуд Абас\", бе обявено след заседание на кабинета в Рамала. Тереза Герова", "date": "2019.01.29", "title": "AFP: Правителството на Палестинската автономия предаде оставката си пред Махмуд Абас"}
{"url": "http://www.focus-news.net/news/2019/01/29/2617547/dobrich-obshtinskiyat-savet-prie-byudzheta-na-obshtinata-za-2019-godina.html", "text": "Общинският съвет прие бюджета на Общината за 2019 година, предаде кореспондент на  Радио „Фокус” – Варна . Общият размер на приходите по проектобюджета за 2019 година е 66 302 837 лева, от които 41 437 013 лева от държавни приходи и 24 865 824 лева приходи от местни дейности. Разпределението на разходите е 41 437 013 лева за дейности държавна отговорност, 23 711 584 лева за местни дейности и 1 154 240 лева за дофинансиране на държавни дейности с местни приходи. Собствени неданъчни приходи са в размер на 557 120 лева. Преходният остатък от 2018 година е в размер на 3 234 432 лева. Според разчетите приходите за местни дейности са в размер 24 865 824 лева, данъчни - 7 635 200 лева, неданъчни - 12 877 000 лева. В разходната част са предвидени за делегирани от държавата дейности 41 437 013 лева, за местни дейности - 23 691 584 лева.  \r\nЖулиета НИКОЛОВА", "date": "2019.01.29", "title": "Добрич: Общинският съвет прие бюджета на Общината за 2019 година"}
{"url": "http://www.focus-news.net/news/2019/01/29/2617553/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  днес ще разберем дали в училищата в Карлово се налага да се намали приема след 7-и клас съгласно Наредбата към новия закон за образованието за преминаване на всички училища у нас към едносменен режим до 2020 - 2021 година. По тази тема ще разговаряме със зам.-кмета по образование в Община Карлово Антон Минев. От него ще чуем как в Карлово ще отбележат 200 години от рождението на най-големия български дарител Евлоги Георгиев. \r\nВъв втората част на предаването днес ще разберем как в Столетово събират историята на грънчарството - занаятът, който е бил традиционен за селото, но е изчезнал с годините. За това ще ни разкаже кметът на карловското село Мирослав Колев. От него ще разберем още какви награди обраха кукерските състави от община Карлово на 28-ия Международен фестивал „Сурва 2019”, който се проведе на 26 и 27 януари в Перник. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2019.01.29", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2019/01/29/2617550/varna-hidrografskata-sluzhba-i-avariyno-spasitelniyat-otryad-kam-vms-poluchi-tsenni-ruski-atlasi-kato-darenie.html", "text": "Три ценни руски атласа – на Атлантическия и Индийския океан, на Тихия океан и на Северно и Берингово море бяха предадени официално днес като дарение на Хидрографската служба и Аварийно-спасителния отряд към Военноморските сили във Варна. Дарението беше връчено в Щаба на флота от к.д.п. Никифор Герчев – председател на доброволческата организация за морско търсене и спасяване „Булсар“, предаде репортер на  Радио „Фокус” – Варна . Книгите бяха предадени от дарителя с условие да бъдат споделени със следващите генерации военни моряци. Той избра да ги повери на командира на Военно-спасителния отряд кап. III ранг Боян Добрев. При предаването кап. Герчев заяви, че ще му дари и още специализирана литература за съвременното морско спасяване. Председателят на организацията за морско търсене и спасяване обясни, че е избрал именно кап. Добрев, защото наблюдава развитието му през последните 10 години. „Повечето от книгите са събирани от чужбина и не могат да бъдат намерени в България, а кап. Добрев проявява интерес към доста теми, които са възникнали, търси помощ“, обясни той. В знак на благодарност на кап. Герчев беше връчен плакет на командващия на ВМС лично от контраадмирал Митко Петев.  \r\nПредседателят на „Булсар“, коментира, че след дълги години работа е решил „да слезе от командния мостик“. „Категорично, от десетина години се опитвам да сдам управлението на „Булсар“. Но колегите са по-млади, притесняват се, има негативно отношение към доброволческите структури. А ние сме коректорът на грешките в морското гражданско общество. Там се навъдиха много лаици“, коментира той. \r\nДиана СТОЕВА", "date": "2019.01.29", "title": "Варна: Хидрографската служба и Аварийно-спасителният отряд към ВМС получи ценни руски атласи като дарение"}
{"url": "http://www.focus-news.net/news/2019/01/29/2617549/ministar-boil-banov-portretat-i-predmetite-na-knyaz-aleksandar-i-batenberg-imat-izklyuchitelna-kulturna-stoynost-te-sa-tsennosti-na-darzhavnostta.html", "text": "Портретът и предметите на княз Александър I Батенберг имат изключителна културна стойност, те са ценности на държавността. Това каза пред журналисти министърът на културата Боил Банов след завръщане от Виена, където е участвал в търг за закупуване на портрет и ценни предмети, принадлежали на княз Александър I Батенберг, предаде репортер на  Агенция „Фокус“ . Той обясни, че 4-те предмета са закупени по предложение на Националния исторически музей. Според него за картината Националният исторически музей не е подходящо място, но е възможно подносите да останат там. \"Това ще го преценят експертите, за мен беше важно да си ги докараме. Културната стойност е изключителна. Това са предмети на държавността, подносите, с които са го посрещали от Русе, Търговище, Ловеч. Изключително емоционално. Не мога да кажа, че картината като естетика на изкуството е уникално творение, но тя има мащабност и усещане за държавност заради рамката и герба отгоре“, обясни Банов. Министър Банов отбеляза, че е бил уведомен за търга преди около 10 дни. „Разговарях с премиера и министър Горанов и взехме това решение, че ще участваме без да го афишираме, за да не стане спекулативно. Всичко излиза около 80 хил. лв., можеше сега да се върнем и да сме дали половин милион лева“, допълни той.  \r\nДаяна ДЮЛГЕРОВА", "date": "2019.01.29", "title": "Министър Боил Банов: Портретът и предметите на княз Александър I Батенберг имат изключителна културна стойност, те са ценности на държавността"}
{"url": "http://www.focus-news.net/news/2019/01/29/2617551/kyustendil-desetki-grazhdani-se-vklyuchiha-v-otbelyazvaneto-na-141-godini-ot-osvobozhdenieto-na-grada.html", "text": "Десетки граждани се включиха в отбелязването на 141 години от Освобождението на града, предаде репортер на  Радио „Фокус” – Кюстендил . По традиция официалният празник беше отбелязан с шествие от централния площад „Велбъжд” до паметника на Ильо Войвода. Десетки жители на града се включиха в празничното шествие, символизиращо влизането на освободителната войска в града и нейното посрещане от местното население, а пред гранитния монумент на войводата присъстващите си припомниха за събитията, случили се на тази дата преди 141 години. Събития, довели до така желаната свобода на Кюстендилския край.  \r\nШествието се предвождаше от градския духов оркестър, в него се включиха кметът на Община Кюстендил Петър Паунов, председателят на Общински съвет Михаела Крумова, зам. областният управител Матей Попниколов, представители на политически партии, неправителствени и патриотични организации, футболни привърженици и граждани. С едноминутно мълчание и с падане на колене присъстващите отдадоха своята почит и знак на уважение към руските войни – освободители, участниците в четите, стотиците български опълченци и плеядата църковни, революционни и просветни дейци. В словото по повод празника беше припомнено как Ильо войвода решава да придвижи четата си към Кюстендил и ролята му за Освобождението на Кюстендил. Прибягвайки до хитрост, с негласно разрешение от руското командване, разузнаване по билото на Конявската планина. На 8 януари 1878 година, по стар стил, навлиза в село Коняво. Оттам изпраща свои хора в града, които да пуснат слух, че той идва като авангард на руската войска и че трябва градската община да води преговори с него за предаване на града без бой. Хитростта на дядо Ильо успява и временното градско управление в Кюстендил изпраща делегация в София, за да предаде града. На 11 януари 1878 година четата на Ильо войвода влиза тържествено в Кюстендил. Само ден след това, на 12 януари, поради настъплението на многобройна турска войска откъм Крива паланка, той и четата са принудени да се оттеглят. Само след няколко дни (по днешния календар на 29 януари) те се завръщат и повторно освобождават Кюстендил. Венци и цветя в знак на признателност бяха поднесени на паметника на Ильо Войвода, на монумента „Майка България”, на гроба на войводата и на надгробията на руските войни в кюстендилския траурен парк. Честванията, посветени на годишнината от Освобождението на Кюстендил, ще продължат тази вечер от 18.00 часа, когато в читалище „Братство” ще се състои празничен концерт. \r\nВенцеслав ИЛЧЕВ", "date": "2019.01.29", "title": "Кюстендил: Десетки граждани се включиха в отбелязването на 141 години от Освобождението на града"}
{"url": "http://www.focus-news.net/news/2019/01/29/2617555/nzok-i-balgarskiyat-zabolekarski-sayuz-podpisaha-aneks-kam-nrd-za-dentalnite-deynosti-za-2019-godina.html", "text": "Надзорният съвет на Националната здравноосигурителна каса (НЗОК) и Управителният съвет на Българския зъболекарски съюз подписаха Договор за изменение и допълнение на Националния рамков договор (НРД) за денталните дейности за 2019 г. Това съобщиха от пресцентъра на  НЗОК . Договорът бе приподписан от министъра на здравеопазването – Кирил Ананиев.          \r\nВ рамките на средствата за здравноосигурителните плащания за дентална помощ, определени със Закона за бюджета на НЗОК за 2019 г., са увеличени цените на дейностите за обтурации (пломби) и екстракции (вадене на зъби) с 12% в пакета на първичната и специализираната дентална помощ.  \r\nПредвидените средства за заплащане на дейностите по възстановяване на дъвкателния апарат при цялостно обеззъбени пациенти ще отговорят на засиления интерес от страна на здравноосигурените към тази услуга.   \r\nПоложителните промени, залегнали в Договора, ще доведат до повишаване на качеството на денталните услуги и до подобряване на оралното здраве на гражданите.", "date": "2019.01.29", "title": "НЗОК и Българският зъболекарски съюз подписаха анекс към НРД за денталните дейности за 2019 година"}
{"url": "http://www.focus-news.net/news/2019/01/29/2617554/petar-paunov-kmet-na-kyustendil-radvam-se-che-mnogo-mladi-hora-se-prekloniha-pred-nashite-predtsi-dali-zhivota-si-za-osvobozhdenieto.html", "text": "Радвам се, че много млади хора се преклониха пред нашите предци, дали живота си за Освобождението. Това каза пред журналисти кметът на Община Кюстендил Петър Паунов, предаде репортер на  Радио „Фокус” – Кюстендил . „Трябва да следваме пътя на дедите си. Безпримерна храброст и саможертва. Безмерната любов към България, към Отечеството, тя винаги се пренася и трябва да я последваме. Много се радвам, че имаше толкова млади хора, дечица които можеха да видят това и да се поклонят”, каза Петър Паунов. Той пожела светъл празник на всички жители на общината. Кметът поднесе венец на паметника на Ильо войвода в града. От името на Община Кюстендил в знак на почит и уважение бяха поднесени цветя на паметника „Майка България”, на гроба на Ильо войвода и на погребаните на българска земя руски герои Горонович и Савойски. \r\nВенцеслав ИЛЧЕВ", "date": "2019.01.29", "title": "Петър Паунов, кмет на Кюстендил: Радвам се, че много млади хора се преклониха пред нашите предци, дали живота си за Освобождението"}
{"url": "http://www.focus-news.net/news/2019/01/29/2617556/predsedatelyat-na-ns-tsveta-karayancheva-chestvaneto-na-140-ata-godishnina-ot-sazdavaneto-na-tarnovskata-konstitutsiya-shte-e-chestvane-za-grazhdanite.html", "text": "Честването на 140-ата годишнина от създаването на Търновската конституция ще е честване за гражданите. Това заяви във Велико Търново председателят на Народното събрание Цвета Караянчева, предаде репортер на  Радио „Фокус“ – Велико Търново . Караянчева посочи, че през следващите два месеца гражданите ще научат повече за Търновската конституция и за съвременните строители на България – хората, които са създали един от най-прогресивните основни закони в Европа. „Това е едно безспорно голямо събитие, както за Търново, така и за цяла България. На този ден празнуват не само великотърновци, но и всички представители на съдебната власт и Народното събрание. Това е денят, в който е приета Търновската конституция и Княжество България тръгва по своя самостоятелен път на развитие. 16 април 1879 година е дата, която е не по-маловажна от датата на Съединението и датата на Независимостта“, посочи Цвета Караянчева. \r\nТя отбеляза, че честванията ще започнат на 5 февруари с концерт на Софийската филхармония в зала „България“. На 10 февруари ще се проведе Ден на отворените врати в Народното събрание, като всички посетители ще имат възможност да разгледат оригинала на Търновската конституция и дневниците от Учредителното събрание, предоставени от Държавна агенция „Архиви“. В рамките на двата месеца пътуваща изложба ще представя предмети, снимки и документи от Учредителното събрание  в цялата страна. Състезание по дебати също е част от програмата за отбелязването на годишнината. В него ще се включат ученически и студентски клубове по дебатиране, като финалистите ще имат възможност да направят своя дебат в Пленарна зала на Народното събрание в София. Кулминацията на честванията ще е във Велико Търново. На 15 април в старопрестолния град ще се проведе научна конференция, посветена на Търновската конституция и действащата демократична конституция. В Народно читалище „Надежда“, което тази година отбелязва 150 години от учредяването си, ще бъде открита изложба „Дневниците на Народното събрания. Читалище „Надежда 1869“. \r\nНа същата дата във Велико Търново ще се проведе тържествено заседание на Конституционния съд на Р България, което ще бъде водено от председателя му Борис Велчев. Очаква се в него да се включи и председателят на Венецианската комисия Джани Бокикио. Вечерта, че завърши със спектакъл на ансамбъл „Българе“ в ДКС „Васил Левски“, който ще е безплатен за всички великотърновци и гости на града. \r\nНа 16 април във Велико Търново ще се проведе изнесено заседание на Народното събрание, което ще стартира с открит урок по Конституция, паралелно в същия ден и час такъв ще се проведе във всички български училища. След това ще последват изказвания на председателите на парламентарните групи. Народните представители ще излязат с общо обръщение към българския народ за следващите 200 години. Честванията ще завършат с поднасяне на венци и цветя на паметник „Майка България“ в центъра на града и със спектакъла „Искри“ на Националния гвардейски оркестър. За вечерта са предвидени тържествен заря проверка и излъчване на Аудио-визуалния спектакъл „Звук и светлина“. \r\nНадежда КРЪСТЕВА", "date": "2019.01.29", "title": "Председателят на НС Цвета Караянчева: Честването на 140-ата годишнина от създаването на Търновската конституция ще е честване за гражданите"}
{"url": "http://www.focus-news.net/news/2019/01/29/2617545/shte-butnat-li-mitata-pravitelstvoto-v-prishtinai-obzor.html", "text": "Стопроцентовите мита за внос на стоки от Сърбия и Босна и Херцеговина в Косово се превръщат във все по-голям проблем за управляващите в Прищина.  \r\nВ края на миналата седмица  САЩ  за пореден път призоваха Прищина да премахне митата, като подчертаха, че в противен случай страната ще бъде изправена пред сериозни последици. Вашингтон алармира, че митата са против техните стратегически интереси и подкопават усилията за постигане на окончателно споразумение между Косово и Сърбия за нормализиране на двустранните отношения. \r\nПодобни предупреждения бяха чути и от Брюксел. Позицията на  Европейския съюз  по отношение на митата остава непроменена - Прищина трябва да ги премахне, за да продължи диалогът. \r\n„Всеобхватно, правно обвързващо споразумение за пълно нормализиране на отношенията между Белград и Прищина изисква климат, който допринася за добросъседските отношения, а предишните споразумения се спазват и изпълняват изцяло“, подчерта говорителят на ЕК Мая Кочиянчич. За тази цел, съгласно думите й, „страните трябва да се въздържат от изявления и действия, които не са в интерес на региона“. \r\nЕдинството на косовските политици по отношение на митата за сръбски внос изглежда обаче се пропуква.  Председателят на парламента и лидер на Демократическата партия на Косово Кадри Весели  заяви, че 100-процентовите мита, наложени от правителството за вноса на сръбски стоки в най-младата държава на Балканите, няма да бъдат отменени, но може да бъдат временно спрени като знак на добра воля към САЩ и Европейския съюз – разбира се, при определени условия.Съответното Весели написа в социалната мрежа „Фейсбук“, като уточни, че Сърбия и Босна и Херцеговина следва да предприемат „конкретни мерки“.  \r\n„Митническият данък няма да бъде отменен, но ще бъде спрян за 120 дни и през този период трябва да влязат в сила конкретни условия за неговото спиране. Ако след 120 дни не се предприемат никакви мерки и ако поведението на Сърбия и Босна и Херцеговина не се промени радикално, данъкът ще бъде въведен отново, както и други решения, които автоматично водят до пълни реципрочни мерки между двете страни”, поясни Весели. \r\nИзявлението на Весели предизвика ответна реакция.  Министър-председателят на Косово Рамуш Харадинай  изпрати писмо до посланиците на САЩ, Германия, Великобритания, Италия и Франция в Прищина, за да ги информира за условията, които трябва да бъдат изпълнени преди неговото правителство да премахне 100-процентовите мита за внос на сръбски стоки в страната.  \r\nКато първото условие в писмото, което Харадинай публикува на своята страница в социалната мрежа „Фейсбук“, е посочено провеждането на международна конференция за постигането на всеобхватно и правно обвързващо споразумение между Косово и Сърбия. \r\nКонференцията трябва да бъде инициирана от САЩ и ЕС, да продължи не повече от 14 дни и да доведе до решаване на всички отворени въпроси между двете страни.  \r\nОт САЩ и Европейския съюз премиерът на най-младата държава на Балканите изисква публични гаранции, че конференцията „няма да промени съществуващите граници на Косово, разделянето на страната или размяна на територии от всякакъв характер“, и че няма да има „предоставяне на изпълнителни правомощия на Общността на сръбските общини, нито ще се стигне до споразумение, което противоречи на Конституцията на Косово\". \r\nОт ЕС се искат „допълнителен ангажимент и уверения, че либерализирането на визовия режим за гражданите на Косово ще влезе в сила преди откриването на конференцията\". \r\nПреди да отмени таксите за вноса от Сърбия и Босна и Херцеговина, Харадинай очаква „Сърбия да премахне всички тарифни бариери пред търговията със стоки от Косово, както и всички незаконни ограничения върху търговията, услугите и движението на хора от Косово към Сърбия\". \r\n„Президентът, министър-председателят или министърът на външните работи на Сърбия публично да потвърдят, че всички политики и други действия от всякакъв вид, насочени към стремежите на Косово като суверенна държава, са изоставени завинаги“, написа още премиерът на Косово до посланиците на петорката.  \r\nХарадинай подчерта, че „митата ще бъдат възстановени незабавно, ако конференцията не доведе до всеобхватно и обвързващо споразумение между Косово и Сърбия, което предвижда, наред с другото, взаимно признаване и членство на Косово в ООН“. Митата може да влязат отново в сила, ако – съгласно думите на Харадинай, договорите, постигнати на конференцията, не се изпълняват. \r\nПри това Харадинай не изключи възможността за падане от власт на воденото от него правителство, в случай че водената от Кадри Весели Демократическа партия на Косово се оттегли от коалицията в Прищина.  \r\nПред местни медии Харадинай увери, че не се страхува от нови избори, след което загатна, че неговият коалиционен партньор Весели „може да предприеме стъпки за напускане на правителството\". Тереза Герова", "date": "2019.01.29", "title": "Ще „бутнат“ ли митата правителството в Прищина? (ОБЗОР)"}
{"url": "http://www.focus-news.net/news/2019/01/29/2617552/kathimerini-gratskite-voenni-oprovergavat-mediyni-saobshteniya-za-turski-korabi-kray-imiyakardak.html", "text": "Армията на Гърция отхвърлиха съобщенията в турските медии, според които страната е изпратила кораби до Имия/Кардак с цел да предотвратяват приближаването на гръцките кораби към спорната островна група, която изправи двете съседни страни на ръба на войната през януари 1996 година, отбелязва електронното издание на атинския всекидневник  Kathimerini . \r\nСъобщение от Генералния щаб на националната отбрана отхвърли докладите като част от обичайните усилия на Турция да напомни за годишнината от кризата и да предизвика необичайно напрежение в източната част на Егейско море. \r\nВоенните източници добавиха, че ситуацията около островчетата е спокойна, като допълнително отхвърлиха доклад в ежедневника  Sabah , който показва присъствието на три турски военноморски плавателни съдове и един кораб на турската брегова охрана в района. . Тереза Герова", "date": "2019.01.29", "title": "Kathimerini: Гръцките военни опровергават медийни съобщения за турски кораби край Имия/Кардак"}
{"url": "http://www.focus-news.net/news/2019/01/29/2617558/the-times-migranti-se-opitaha-da-dostignat-velikobritaniya-kato-chast-ot-ekipa-na-popzvezda.html", "text": "Мигранти се опитаха да влязат на територията на Обединеното кралство като част от екипа на австралийска попзвезда, съобщава британският вестник  The Times . \r\nДвама търсещи убежище са се опитали да се скрият в задната част на автобуса, с който 32-годишната Ейми Шарк, певица и текстописец, е пътувала от Брюксел до Обединеното кралство.  След като са били намерени, мигрантите са се представили като част от екипа, но са били разкрити бързо. След изобличаването им „не ни заплашваха, не казаха нито дума, просто си тръгнаха“, разказа певицата.   Тереза Герова", "date": "2019.01.29", "title": "The Times: Мигранти се опитаха да достигнат Великобритания като част от екипа на попзвезда"}
{"url": "http://www.focus-news.net/news/2019/01/29/2617560/mvr-izvarshva-proverka-vav-vrazka-s-informatsiya-za-intsident-v-mvr-bolnitsa.html", "text": "МВР извършва проверка във връзка с информация за инцидент в МВР болница. Това съобщиха от пресцентъра на  Министерството  във връзка с появили се публикации в медиите за „инцидент“ в болницата.", "date": "2019.01.29", "title": "МВР извършва проверка във връзка с информация за инцидент в МВР болница"}
{"url": "http://www.focus-news.net/news/2019/01/29/2617559/22-senzora-shte-izmervat-kachestvoto-na-vazduha-v-sofiya-do-kraya-na-godinata.html", "text": "22 сензора за измерване качеството на въздуха ще бъдат разположени на различни гео-идентифицирани локации в Столична община до края на годината. Това съобщиха от пресцентъра на  Столична община . Те ще бъдат част от Отворена платформа за мониторинг, която ще позволява визуализиране и анализ на данни и от други мрежи за мониторинг, включително и от сега съществуващите мониторингови станции за отчитане качеството на въздуха на ИАОС. Сензорите за отчитане качеството на въздуха ще бъдат поставени до метростанциите „Люлин“ и „Деймс Баучер“, до Обръщалото на трамвай №10 при кв. „Западен парк“, на бул. „Президент Линкълн“, до читалище „Искра“ в Орландовци, на Централна автогара, до Поликлиника „Враждебна\", до Центъра за заразни болести, до Военно-медицинска академия, на ул. „Мими Балканска“, до НИМХ-БАН, до Зимния дворец, до Стадион „Раковски“, до 29 ДКЦ в Борово, до АИС „Хиподрума\" и до читалище „Св. св. Кирил и Методи“ в кв. „Драгалевци\", както и в непосредствена близост до районните администрации на Райони „Надежда“, „Красна поляна“, „Подуене“, „Овча Купел“, „Искър“ и „Студентски“. \r\n„Използвахме научно обоснован път за намиране на точните локации, на които да бъдат поставени сензорите. В рамките на 2019 г. предстои да поставим и самите сензорите и да започнем да генерираме данни от тях“. Това обяви зам.-кметът по околна среда в Столична община Йоана Христова, по време на представянето на точните локации пред членовете на Постоянната комисия по околна среда към Столичен общински съвет днес. \r\nЗа идентифициране на точните места е използван гео-пространствен мултикритериен анализ, който се обосновава на пространствено съчетание на редица фактори, между които цифров модел на релефа на града, температурните инверсии, локалните климатични зони, транспортната инфраструктура, застрояването, демографските данни. Моделът отчита особеностите на софийската котловина, както и Западно-Източните преносни ветрове, характерни за София.  \r\nИдентификацията на местата за разполагане на сензорите, както и цялостното изграждането на Отворената платформа от данни за въздуха, се реализират по проект „Ефективно използване на новите технологии за чист атмосферен въздух“ (AIRTHINGS), финансиран по  Програма „Балкани – Средиземно море“ (2014 – 2020) на Европейския съюз. Столична община изпълнява проекта в партньорство с още 5 балкански институции –общини, университети и НПО организации, представляващи градовете Солун, Никозия, Тирана и Скопие.", "date": "2019.01.29", "title": "22 сензора ще измерват качеството на въздуха в София до края на годината"}
{"url": "http://www.focus-news.net/news/2019/01/29/2617562/dobrich-obshtinskiyat-savet-prie-godishnata-programa-za-upravlenie-i-razporezhdane-s-obshtinski-imoti-za-2019-godina.html", "text": "Общинският съвет прие Годишната програма за управление и разпореждане с имоти, общинска собственост, за 2019 година, предаде кореспондент на  Радио „Фокус” – Варна . Общо очакваните приходи са в размер на 4 246 000 лв. - от наеми на имущество (620 000 лв.), от наеми на общински жилища (1 024 000 лв.), от наеми на земя (240 000 лв.), от продажба на общински жилища (400 000 лв.), от продажба на земя (1 667 000 лв.) и от концесии (245 000 лв.). Посочените стойности са без включено ДДС. В приходите са включени също наемите от общинските предприятия „Общински пазари”, „Спортни имоти” и „Обреден дом”.  \r\nЖулиета НИКОЛОВА", "date": "2019.01.29", "title": "Добрич: Общинският съвет прие Годишната програма за управление и разпореждане с общински имоти за 2019 година"}
{"url": "http://www.focus-news.net/news/2019/01/29/2617561/govoritelyat-na-pg-na-bsp-za-balgariya-elena-yoncheva-shte-predstavi-svoeto-razsledvane-za-koruptsiya-v-ministerski-savet-v-tsentralata-na-partiyata-na-30-yanuari.html", "text": "Говорителят на ПГ на \"БСП за България\" Елена Йончева ще представи своето разследване за корупция в Министерски съвет в централата на партията на 30 януари. Това съобщи лидерът на БСП Корнелия Нинова на пресконференция в централата на БСП, предаде репортер на  Агенция „Фокус“ . „Утре в 10.00 тук, заповядайте. След това  темата ще продължи да се развива в БСТВ“, каза още Нинова.  \r\nДеница КИТАНОВА", "date": "2019.01.29", "title": "Говорителят на ПГ на \"БСП за България\" Елена Йончева ще представи своето разследване за корупция в Министерски съвет в централата на партията на 30 януари"}
{"url": "http://www.focus-news.net/news/2019/01/29/2617563/glavna-direktsiya-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 14.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.29", "title": "Главна дирекция „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/29/2617565/dots-hristina-georgieva-opitnata-stantsiya-po-polivno-zemedelie-pazardzhik-zelenchukoproizvoditelite-mogat-da-zapochnat-podgotovkata-za-proizvodstvo-na-razsad.html", "text": "Дори през месец януари има условия за агротехнически мероприятия. Това каза за  Радио „Фокус“ – Пазарджик  доц. Христина Георгиева, директор на Опитната станция по поливно земеделие. Тя обясни, че  зеленчукопроизводителите от областта, които се грижат сами за производството на разсад, могат да започнат подготовката. „Сега не е мъртъв сезон, а е моментът за подготовката на материалите, необходими за разсадопроизводството. Става дума за торо-почвени смеси, за разхвърляне на оборския тор, ако се ползва такъв. Пазарджишки регион е зеленчукопроизводителен и много стопани могат да се възползват от благоприятните метеорологични условия“, обясни доц. Георгиева. Тя добави, че Опитната станция по поливно земеделие в Пазарджик също е селектирала нов сорт пипер „Ивайловска капия“, който се използва не само за прясна консумация, но е добър и за преработка, например за мариноване. \r\nВаня НИКОЛОВА", "date": "2019.01.29", "title": "Доц. Христина Георгиева, Опитната станция по поливно земеделие - Пазарджик: Зеленчукопроизводителите могат да започнат подготовката за производство на разсад"}
{"url": "http://www.focus-news.net/news/2019/01/29/2617566/blagoevgrad-s-13-sm-se-e-ponizhilo-nivoto-na-reka-struma.html", "text": "През последното денонощие нивата на наблюдаваните реки в Западнобеломорския басейн са се понижили, сочи справка на  сайта на Националния институт по метеорология и хидрология . Регистрираните изменения на речните нива за водосбора на река Струма са от минус 13 см до плюс 4 см, а за водосбора на река Места от минус 12 см до плюс 1 см. Водните количества на по-голямата част от реките в басейна са около праговете за високи води. Днес и утре речните нива в басейна ще се повишават вследствие на валежи, комбинирани със снеготопене. По-значителни ще бъдат повишенията във водосбора на река Струма и в притока ѝ река Струмешница и в долното течение на река Места. На 31 януари и на 01 февруари речните нива в басейна ще се понижават, като в резултат оттичане ще има повишения на речните нива в долните части на основните реки.", "date": "2019.01.29", "title": "Благоевград: С 13 см се е понижило нивото на река Струма"}
{"url": "http://www.focus-news.net/news/2019/01/29/2617557/korneliya-ninova-bsp-otsenyavame-dvete-godini-na-prezidenta-radev-s-tri-dumi-posledovatelen-sadarzhatelen-i-perspektiven.html", "text": "Оценяваме двете години на президента Радев с три думи – последователен, съдържателен и перспективен. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.  “Вчера президентът Радев и вицепрезидентът Йотова направиха отчета за втората година от мандата си и разбира се, започнаха анализите, коментарите и оценките. Традиционно в българския политически живот тези разговори се водят на повърхностно равнище. Чухме всякакви мнения, оценки, включително някои на ръба на интригата“, каза още лидерът на БСП.  \r\n„Последователен, защото за този период не е изневерил на нито една от дадените думи“, каза още Нинова. „Съдържателен защото запълни тези думи с работа и с действия“, каза още лидерът на БСП. „Поздравления за последователността и за това, че той не промени принципната си позиция към сериозните проблеми на държавността в България“, каза още Нинова.  \r\nДеница КИТАНОВА", "date": "2019.01.29", "title": "Корнелия Нинова, БСП: Оценяваме двете години на президента Радев с три думи – последователен, съдържателен и перспективен"}
{"url": "http://www.focus-news.net/news/2019/01/29/2617569/sofiya-42-godishen-mazh-e-zaginal-sled-kato-e-blasnat-ot-lek-avtomobil-v-rayona-na-novi-iskar.html", "text": "42-годишен мъж е загинал, след като е блъснат от лек автомобил в района на Нови Искър. Това съобщиха от пресцентъра на  МВР . Пътният инцидент е станал тази сутрин в столицата. Сигналът в полицията е получен малко след 7.30 часа. По първоначални данни, в района на Нови Искър лек автомобил „БМВ“ блъснал пешеходец, който пресичал пътното платно. В резултат на удара мъжът е починал на място, а водачът и спътникът му напуснали местопроизшествието и избягали. Малко по-късно се явили в полицейския участък на Нови Искър. Установено е, че 22-годишният водач не притежава свидетелство за правоуправление на МПС. По случая е образувано досъдебно производство. Предстои доклад на материалите в Софийската градска прокуратура. Работа по документиране на деянието продължава.", "date": "2019.01.29", "title": "София: 42-годишен мъж е загинал, след като е блъснат от лек автомобил в района на Нови Искър"}
{"url": "http://www.focus-news.net/news/2019/01/29/2617568/ea-daily-harvatiya-ne-iska-da-puska-sarbiya-v-es.html", "text": "На Сърбия ще й бъдат необходими години, за да изпълни условията по Глави 23 и 24 от Договора за присъединяването на страната към Европейския съюз. Това заяви хърватският президент Колинда Грабар-Китарович, отговаряйки на журналистически въпрос за това дали Загреб ще забави по-нататъшното интегриране на Сърбия към ЕС, като същевременно настоя за уреждане на редица двустранни въпроси, най-вече за проблемите на изчезналите хора по време на конфликта в бивша Югославия, предава руската информационна агенция  EA Daily . \r\n„Аз съм една от онези, които смятат, че този въпрос трябва да бъде решен независимо от европейската интеграция на Сърбия… Тук е необходим диалог между двете страни. Много съм разочарована, че няма напредък в решаването на проблема с съдбата на изчезналите“, подчерта  Грабар-Китарович. \r\nСпоред нея намерението на сръбския президент Александър Вучич да разреши въпроса е искрено, но по неизвестни причини той все още не е предприел стъпки в тази насока. \r\nГрабар-Китарович добави, че има редица открити противоречия между Хърватия и Сърбия, сред които проблемите на границата и статута на националните малцинства. „Разбирам, че като приоритет ЕС подчертава въпроса за уреждане на отношенията между Белград и Прищина. Това е наистина важно за стабилността на целия регион, но други отворени въпроси не бива да се пренебрегват. Хърватия трябва последователно да защитава своите национални интереси”, подчерта държавният глава на страната.  \r\nПрез февруари 2018 г. хърватският премиер Андрей Пленкович заяви, че Хърватия няма намерение да „прави отстъпки на Сърбия”, само защото ЕС прие нова стратегия за Западните Балкани. Според него е необходимо да се решат въпросите, свързани с военните престъпления, защитата на малцинствата, съдбата на изчезналите хора, границите и репарациите. Едва след това Белград и Загреб може да постигнат помирение и да започнат сътрудничество в рамките на ЕС, категоричен бе хърватският премиер. Тереза Герова", "date": "2019.01.29", "title": "EA Daily: Хърватия не иска да пуска Сърбия в ЕС"}
{"url": "http://www.focus-news.net/news/2019/01/29/2617567/sport-yuliya-gyorges-se-klasira-za-osminafinal-na-turnira-v-sankt-peterburg.html", "text": "Петата поставена в основната схема на турнира в Санкт Петербург Юлия Гьоргес си гарантира класиране за осминафиналите, след като се наложи над Мария Сакари с 6:2, 7:5. В следващия кръг германката ще играе срещу Вера Звонарьова, която елиминира Екатерина Макарова след 6:3, 6:4. \r\nКъм следващия етап на турнира продължава и Вероника Кудерметова, която победи Олга Данилович с 6:2, 6:1 в двубой, продължил малко повече от час. На осминафиналите Кудерметова ще играе срещу победителката от мача между Дона Векич и Тимеа Бачински.", "date": "2019.01.29", "title": "Спорт: Юлия Гьоргес се класира за осминафинал на турнира в Санкт Петербург"}
{"url": "http://www.focus-news.net/news/2019/01/29/2617570/valentin-debochichki-rim-kyustendil-dva-dni-sled-osvobozhdenieto-na-kyustendil-e-podpisano-vremennoto-primirie-za-prekratyavane-na-voennite-deystviya-mezhdu-rusiya-i-turtsiya.html", "text": "Два дни след Освобождението на Кюстендил е подписано временното примирие за прекратяване на военните действия между Русия и Турция. Това каза пред  Радио „Фокус” – Кюстендил  Валентин Дебочички, директор на Регионален исторически музей – Кюстендил. По думите му това е и драматичният факт, касаещ дълго очакваното Освобождение на града. „За да завърши своето освободително дело, а и за да запази своя престиж, на 26 януари с поредица от заповеди генерал Арнолди е сформиран специален отряд, който отряд има за задача да освободи окончателно Кюстендил. Руските части, които влизат в този отряд и са нашите освободители, това са два батальона от 11-и Лейбгвардейския егерски полк, четвърти улански Харковски полк. Този отряд, разделен на три колони, на 29 януари 1878 година, само един час преди стъмване обръща в бягство турските войски и окончателно освобождава града ни. Така че същинската щастлива дата в историята на нашия град е 29 януари 1878 година”, каза Валентин Дебочички. По думите му действително град Кюстендил е един от последните български градове, освободени в хода на военните действия на Руско-турската война от 1877 – 1878 година. \r\nВенцеслав ИЛЧЕВ", "date": "2019.01.29", "title": "Валентин Дебочички, РИМ – Кюстендил: Два дни след Освобождението на Кюстендил е подписано временното примирие за прекратяване на военните действия между Русия и Турция"}
{"url": "http://www.focus-news.net/news/2019/01/29/2617573/programa-kulturno-predpriemachestvo-nasledstvo-i-satrudnichestvo-zapochva-sas-sabitieto-initsiirane-na-partnyorstva.html", "text": "Програма РА 14 „Културно предприемачество, наследство и сътрудничество“, управлявана от Министерство на културата, започва със събитие „Иницииране на партньорства“. Това съобщиха от пресцентъра на  Министерство на културата . То ще се състои на 30 и 31 януари от 10.00 часа в Зали 8 и 9 в НДК, като участие ще вземат над 100 организации от културните сектори в България, Исландия, Лихтенщайн и Норвегия. Целта е установяване на работни контакти и подготовка на партньорски проекти за финансиране.  \r\nСредствата за реализирането на програмата – 10 млн. евро, се осигуряват от Финансовия механизъм на Европейското икономическо пространство 2014-2021 г., като ще се даде възможност за финансиране на над 60 проекта на културни оператори от страната.  \r\n„Културно предприемачество, наследство и сътрудничество“ се фокусира върху ролята на културата и културното наследство като ресурси за местно и регионално развитие. Ще бъдат подкрепени проекти, които подобряват условията на представяне на колекции на музеи, галерии, библиотеки и читалища, проекти, създаващи ново културно съдържание като фестивали, изложби и пътуващи събития, както и такива, които документират културната история на социални, етнически и културни малцинства и групи.  Финансовият механизъм на Европейското икономическо пространство 2014-2021 г. предоставя средства, осигурени от Кралство Норвегия, Република Исландия и Княжество Лихтенщайн. Целта е намаляване на икономическите и социалните различия в Европа и засилване на двустранните отношения между страните-донори и страните-бенефициенти чрез финансиране на няколко приоритетни сектора, сред които култура, гражданско общество, добро управление, основни права и свободи .", "date": "2019.01.29", "title": "Програма “Културно предприемачество, наследство и сътрудничество“ започва със събитието „Иницииране на партньорства“"}
{"url": "http://www.focus-news.net/news/2019/01/29/2617572/api-vazstanoveno-e-dvizhenieto-po-aktivnata-i-avariynata-lenta-na-avtomagistrala-trakiya-ot-km-20-do-km-21-v-posoka-sofiya.html", "text": "Възстановено е движението по активната и аварийната лента на автомагистрала „Тракия“ от км 20 до км 21 в посока София. Това съобщиха от пресцентъра на  Агенция „Пътна инфраструктура“ .", "date": "2019.01.29", "title": "АПИ: Възстановено е движението по активната и аварийната лента на автомагистрала „Тракия“ от км 20 до км 21 в посока София"}
{"url": "http://www.focus-news.net/news/2019/01/29/2617564/korneliya-ninova-bsp-vyarvam-che-v-saveta-kam-prezidentskata-institutsiya-darzhavniyat-glava-shte-sabere-umni-i-sposobni-hora-koito-shte-tarsyat-izhod-ot-situatsiyata.html", "text": "Вярвам, че в съвета към президентската институция държавният глава ще събере умни и способни хора, които ще търсят изход от ситуацията. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . Нинова отчете, че държавният глава е перспективен, защото не се е задоволил само да критикува, а по всички въпроси винаги е давал решения как да се излезе. „Затова съветът, който има намерение да направи е част от тази перспектива. Вярвам, че ще събере умни и способни хора, които ще търсят изход от ситуацията“, каза още Нинова. „Достоен двегодишен дотук мандат. Пожелаваме на него и Илияна успехи оттук нататък“, заяви още лидерът на БСП.  \r\nДеница КИТАНОВА", "date": "2019.01.29", "title": "Корнелия Нинова, БСП: Вярвам, че в съвета към президентската институция държавният глава ще събере умни и способни хора, които ще търсят изход от ситуацията"}
{"url": "http://www.focus-news.net/news/2019/01/29/2617571/dimitar-nikolov-kmet-na-burgas-byudzhet-2019-g-e-stabilen-i-garantira-razvitieto-na-vsichki-deynosti-v-ramkite-na-obshtinata.html", "text": "Бюджет 2019 г. е стабилен и гарантира развитието на всички дейности в рамките на общината. Това каза по време на гласуването на бюджета за 2019 г. кметът на Община Бургас Димитър Николов, предаде репортер на  Радио „Фокус“ – Бургас . Според кмета така предвиденият бюджет е с ръст на приходите при запазване на същите ставки, данъци и такси. „Приоритетите и целите, които сме заложили за тази година, са тези, които са и в параметрите на бюджета. Първо и най-важно е образованието. Близо 40% от капиталната програма на Общината ще бъдат за дейности по образованието. Изключвам външните средства – национални, които касаят работните заплати в училищата, и европейски, които касаят подобряването на материалната им база. Поради това не съм съгласен, че този бюджет е предизборен, а напротив – той е „антипредизборен“. Инвестициите в образованието са видими и резултатите от това, в което ще инвестираме през тази година – първокласно начало, подобряване на материалната база, новите методики, новите технологии и софтуерите, които ще бъдат разработени за нуждите на Община Бургас с подкрепата на Министерството на образованието и науката, ще бъде видим дълги години по-късно“, отбеляза кметът Николов. Той добави, че следващи по приоритет в бюджета за 2019 г. са средствата, които ще бъдат отделени за екология и инвестиции в бизнеса. „Следващите докладни записки, които предстои да бъдат гласувани, са свързани с подобряване на екологията, тъй като това е чувствителен проблем за Община Бургас. Общината се отнася с внимание и ангажимент към всяка молба и искане на инвеститор на територията на община Бургас за създаване на довеждаща инфраструктура“, посочи още Николов и добави, че нито едно инвестиционно намерение не е било отклонено. „Бюджетът щеше да бъде популистичен и предизборен, ако бяхме инвестирали същите средства не за образование, а в асфалтирането на улици, монтирането на тротоарни плочи, нови осветителни тела, изграждането на детски и спортни площадки, например. Осъзнавам критиките в тази насока, но предпочитам да съм кмет, който отделя средствата приоритетно за образование, защото това най-важното“, каза още Николов. По думите му това е една стратегическа инвестиция. \r\nМария ПОПЧЕВА", "date": "2019.01.29", "title": "Димитър Николов, кмет на Бургас: Бюджет 2019 г. е стабилен и гарантира развитието на всички дейности в рамките на общината"}
{"url": "http://www.focus-news.net/news/2019/01/29/2617577/veliko-tarnovo-initsiativniyat-komitet-za-otbelyazvaneto-na-140-godini-ot-priemaneto-na-tarnovskata-konstitutsiya-predlaga-16-april-da-bade-obyaven-za-ofitsialen-praznik.html", "text": "16 април да бъде обявен за официален празник предлага инициативният комитет за отбелязването на 140-та годишнина от Учредителното събрание и приемането на Търновската конституция. Това обяви кметът на Велико Търново инж. Даниел Панов, предаде репортер на  Радио „Фокус“ – Велико Търново . Предложението ще бъде внесено за гласуване в Парламента от народните представители от Великотърновски многомандатен регион. Председателят на Народното събрание Цвета Караянчева посочи, че няма как 16 април да бъде обявен за неучебен и неработен ден от тази година, тъй като предложението трябва да бъде входирано и съответно прието. \r\nВторото предложение на инициативния комитет е Велико Търново да бъде номинирано за историческа и духовна столица на България. Кметът инж. Даниел Панов припомни, че от Търново Асеневци са управлявали Втората българска държава 208 години. За този период България се превръща във велика сила и има освен политическо и военно влияние, също така църковно такова в православния християнски свят. След Освобождението от турско робство Търново е считан за вечната столица на България. Тук е поставено началото на Третата българска държава. Приета е първата конституция и е обявена Независимостта на България. „Това предложение не е местен патриотизъм. Велико Търново и всички великотърновци го заслужава. Ние българите тачим нашата история и се гордеем с нашите предци. Този статут ще бъде почит към нашите предци, които са направили всичко онова и са градили, а ние трябва да продължим техните дела“, каза още инж. Даниел Панов. \r\nВ инициативния комитет за отбелязването на 140-ата годишнина от Учредителното събрание и приемането на Търновската конституция влизат Негово високопреосвещенство Великотърновския митрополит Григорий; Нейко Генчев – общински съветник, собственик на издателство и председател на Института за приложна музеология; проф. Милко Палангурски - историк и преподавател във ВТУ „Св. св. Кирил и Методий“; Веселка Коева – адвокат и член на Висшия адвокатски съвет; Йордан Цветанов – адвокат и председател на УС на Фондация „Център за обучение на адвокати – Кръстьо Цончев“; д-р Иван Църов – директор на Регионален исторически музей – Велико Търново; проф. Пламен Павлов – историк и преподавател във ВТУ „Св. св. Кирил и Методий“ и почетен гражданин на Велико Търново; проф. Хитко Вачев – археолог в Регионален исторически музей – Велико Търново; Венцислав Спирдонов – председател на Великотърновски общински съвет; проф. д-р Христо Бонджолов – ректор на ВТУ „Св. св. Кирил и Методий“; бриг. ген. д-р Пламен Богданов – началник на НВУ „Васил Левски“; Даниела Минева – председател на адвокатския съвет към великотърновската колегия и д-р Иван Александров – директор на РБ „П. Р. Славейков“. \r\nНадежда КРЪСТЕВА", "date": "2019.01.29", "title": "Велико Търново: Инициативният комитет за отбелязването на 140 години от приемането на Търновската конституция предлага 16 април да бъде обявен за официален празник"}
{"url": "http://www.focus-news.net/news/2019/01/29/2617580/sport-svitolina-i-yastremska-nyama-da-igrayat-sreshtu-balgariya-za-fed-kap.html", "text": "Елина Свитолина няма да участва в следващите срещи от отборното състезание по тенис за жени„Фед къп“ с отбора на Украйна заради малкия хонорар, който й е предложен. Първоначално е имало споразумение Свитолина и Даяна Ястремска да играят за страната, но след това двете тенисистки са се отказали от участие в турнира, обявиха от Украинската тенис федерация. \r\nУкрайна е в една подгрупа с отборите на България, Швеция и Естония. Отказът на двете най-изявени украинки е добре дошло за капитана ни Дора Рангелова и нейните съотборнички. Двубоите за „Фед Къп“ ще се играят от 6 до 9 февруари.", "date": "2019.01.29", "title": "Спорт: Свитолина и Ястремска няма да играят срещу България за „Фед Къп“"}
{"url": "http://www.focus-news.net/news/2019/01/29/2617581/ek-novi-pravila-za-imushtestveniya-rezhimi-za-mezhdunarodnite-dvoyki-se-prilagat-ot-dnes-v-18-darzhavi-chlenki.html", "text": "От днес започват да се прилагат регламентите на ЕС за изясняване на правилата, приложими към имуществения режим на международните брачни двойки или регистрирани партньорства, съобщават от  пресслужбата на ЕК.  С тях се установяват ясни правила при развод или смърт и ще се сложи край на паралелните и евентуално противоречащи си производства в различни държави членки, свързани например с имущество или банкови сметки. Накратко те ще внесат повече правна яснота за международните двойки.  \r\nТъй като не бе възможно да се постигне единодушие сред всички държави членки, правилата ще се прилагат в 18 от тях: Австрия, Белгия, България, Хърватия, Кипър, Чехия, Финландия, Франция, Германия, Гърция, Италия, Люксембург, Малта, Нидерландия, Португалия, Словения, Испания и Швеция.  \r\nНовите регламенти:  \r\n•\tще изясняват кой национален съд е компетентен да помогне на двойките при управлението на тяхното имущество или при разпределението му между тях в случай на развод, раздяла или смърт;  \r\n•\tще изясняват кое национално право има предимство, в случай че са приложими правилата на няколко държави;  \r\n•\tще улесняват признаването и изпълнението в една държава членка на съдебно решение по имуществени въпроси, постановено в друга държава членка.", "date": "2019.01.29", "title": "ЕК: Нови правила за имуществения режими за международните двойки се прилагат от днес в 18 държави членки"}
{"url": "http://www.focus-news.net/news/2019/01/29/2617583/smolyan-blizo-46-000-klienti-sa-obsluzheni-v-ofisa-na-nap-v-smolyan-prez-2018-godina.html", "text": "През 2018 година в офиса на НАП в Смолян са обслужени близо 46 000 клиенти, по данни от системата за управление на опашките. Това съобщиха от  офиса на НАП в Смолян. \r\nСредното време за получаване на услугата е било 7 минути. Сред най-често използваните услуги са прием на данъчни и осигурителни декларации, като от тях са се възползвали общо 16 хил. клиенти. 13  хил. физически лица декларираха доходите пред НАП и близо 4 хил. юридически лица са обявили печалбата си за изминалата година. Втората най-често използвана услуга е изясняване на здравноосигурителен статус. От нея са се възползвали близо 7 хил. \r\nОт 1 януари 2019 г., хората, които сами внасят задължителните си здравни вноски /например трайно безработни, които не получават обезщетение за безработица и не се осигуряват от държавата и др./ и не са регистрирани като самоосигуряващи се по смисъла на Кодекса за социално осигуряване, дължат месечно по 22.40 лева. \r\nБлизо 4 са се възползвали от новата услуга, която НАП предостави на своите данъкоплатци – плащане на задълженията чрез ПОС терминали инсталирани на работните места в салона за обслужване. Освен, че са безплатни, другото предимство на картовите преводи е че плащането се отразява веднага в данъчно-осигурителната сметка на клиента.  Това означава, че задълженията се погасяват на момента, а не за 24  или повече часа, както е при традиционните банкови преводи.", "date": "2019.01.29", "title": "Смолян: Близо 46 000 клиенти са обслужени в офиса на НАП в Смолян през 2018 година"}
{"url": "http://www.focus-news.net/news/2019/01/29/2617574/korneliya-ninova-bsp-predsrochnite-izbori-sa-nalozhitelni-i-neizbezhni.html", "text": "Предсрочните избори са наложителни и неизбежни. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Всички показатели на страната вече са на дъното. Въпросът не е дали ще ги има, а кога. Тук сме на едно мнение“, каза Нинова по повод твърдението на президента за предсрочен вот.  \r\nВ отговор на въпрос дали ще се върви към президентска република, Нинова отговори: „Не мога да гадая към какво ще се върви. Ние сме за парламентарна република и това наше отношение като партия няма да се промени. Що се отнася до следващи избори и коалиция, тук сме на едно мнение с президента Радев и ние това мнение болезнено сме го отстоявали през последните две години. Коалиции – особено голяма между БСП и ГЕРБ е краят на демокрацията в България, защото когато и леви, и десни се слеят, когато седнат заедно на масата на властта, се приключва с истинския политически живот. Остават хората на улицата срещу политическата система“, каза Нинова. Тя посочи, че предложението да има програмно правителство, в което всички партии в парламента да седнат и да се разберат да направят едно правителство без избори, е същото. „Даже и по-тежко. Цялото политическо статукво да седне и да си разбере да си разпредели властта. Срещу какво? Срещу народа си? И това за нас не е приемливо. Така че, казвайки президентът Радев, че ако се стигне до такава симбиоза това ще е проблем, има нашето разбиране. Нашето виждане е такова и не от днес, а от последните парламентарни избори. Що се касае до президентска република, не съм го чула да казва такова нещо. Не вярвам да е имало такова нещо. Позицията ни е непроменена“, добави лидерът на БСП. \r\nДеница КИТАНОВА", "date": "2019.01.29", "title": "Корнелия Нинова, БСП: Предсрочните избори са наложителни и неизбежни"}
{"url": "http://www.focus-news.net/news/2019/01/29/2617579/kyustendil-darzhavniyat-arhiv-predstavya-mobilna-izlozhba-za-osvobozhdenieto-na-grada.html", "text": "Държавният архив представя мобилна изложба за Освобождението в Кюстендил. Това съобщи за  Радио „Фокус” – Кюстендил  директорът на архива в града Петър Шейков. По думите му изготвянето на тази изложба вече е традиционно и има за цел да припомни пред жителите на Кюстендил събитията, случили се преди 141 години, както и личностите, допринесли за жадуваното от местното население Освобождение. Върху две табла са поставени снимки и факсимилета на документи, свързани с дата 29 януари 1878 година. Могат да се видят снимки на главните действащи лица – Ильо войвода, генерал Савойски, митрополит Иларион Ловчански, полковник Задерновски, на първият окръжен управител на Кюстендил. През следващия месец изложбата ще гостува в различни училища, с помощта на нея децата ще провеждат заниманията си по история. \r\nВенцеслав ИЛЧЕВ", "date": "2019.01.29", "title": "Кюстендил: Държавният архив представя мобилна изложба за Освобождението на града"}
{"url": "http://www.focus-news.net/news/2019/01/29/2617582/korneliya-ninova-bsp-upravlenieto-uprazhnyava-vliyanie-varhu-prokuraturata-ne-se-strahuvam-ot-tova-izrechenie.html", "text": "Управлението упражнява влияние върху прокуратурата – не се страхувам от това изречение. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.  По думите й действията на прокуратурата в случая „Елена Йончева“ идват в отговор на конкретни нейни разследвания срещу властта – оградата, „Кум гейт“, строителство на магистрали, къщата в Барселона. Тя изтъкна, че обвинението срещу Елена Йончева обхваща период, когато на никого и през ум не му е идвало, че КТБ ще бъде в такова състояние.  Нинова заяви, че обвинението е абсурдно. Попитана дали обвинението срещу Йончева е прецедент, тя посочи, че за разследваща журналистика, не си спомня да е имало наказателен процес. „Смятаме, че изпълнителната власт и управлението упражняват влияние върху прокуратурата“, каза Нинова и изтъкна, че трима депутати от ГЕРБ са вносителите на сигнала срещу Йончева – Тома Биков,  Делян Добрев, Антон Тодоров.  \r\nДеница КИТАНОВА", "date": "2019.01.29", "title": "Корнелия Нинова, БСП: Управлението упражнява влияние върху прокуратурата – не се страхувам от това изречение"}
{"url": "http://www.focus-news.net/news/2019/01/29/2617587/sofiya-zadarzhan-e-41-godishen-mazh-schupil-vitrinno-staklo-na-gishe-na-direktsiya-balgarski-dokumenti-za-samolichnost.html", "text": "Задържан е 41-годишен мъж, счупил витринно стъкло на гише в приемната на Дирекция „Български документи за самоличност“. Това съобщиха от пресцентъра на  МВР . Сигналът е получен в 14.20 часа. По първоначални данни 41-годишен мъж счупил витринно стъкло на гише в приемната на Дирекция „Български документи за самоличност“, вследствие на което е пострадала служителка. Тя е транспортирана за оказване на медицинска помощ. Мъжът е задържан. Изясняват се всички факти и обстоятелства около инцидента.", "date": "2019.01.29", "title": "София: Задържан е 41-годишен мъж, счупил витринно стъкло на гише на Дирекция „Български документи за самоличност“"}
{"url": "http://www.focus-news.net/news/2019/01/29/2617586/kyustendil-obshtina-dupnitsa-e-namalila-znachitelno-zadalzheniyata-za-otchisleniya-vav-vrazka-s-deponiraneto-na-bitovi-otpadatsi.html", "text": "Общината е намалила значително задълженията за отчисления във връзка с депонирането на битови отпадъци. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му намалението на задълженията като отчисления към Регионална инспекция по околната среда и водите (РИОСВ) е с 800 000 лева. През 2018 година е сключено споразумение, на база което задълженията са намелели с 800 000 лева. До 2018 година са били натрупани отчисления към РИОСВ в размер на около 5 млн. лева, от които намалението е с посочената сума. Парите, които Община Дупница плаща към РИОСВ, ще бъдат възстановени на Общината като дофинансиране за компостиращата и сепарираща инсталации, което минава през съгласие от Общинския съвет, както и за други дейности свързани с отпадъците в следващите години. \r\nВенцеслав ИЛЧЕВ", "date": "2019.01.29", "title": "Кюстендил: Община Дупница е намалила значително задълженията за отчисления във връзка с депонирането на битови отпадъци"}
{"url": "http://www.focus-news.net/news/2019/01/29/2617585/targovishte-s-ritual-za-izdigane-na-znamenata-zapochnaha-proyavite-posveteni-na-141-godini-ot-osvobozhdenieto-na-grada.html", "text": "С ритуал за издигане на знамената на площад „Свобода“ в 11.00 часа започнаха проявите, посветени на 141 години от Освобождението на града. Това съобщиха от  Община Търговище . Честванията уважиха кметът д-р Дарин Димитров, генералният консул на Руската федерация в Русе Андрей Громов, депутатите от Търговище д-р Венка Стоянова и Имрен Мехмедова и колегите им доц. д-р Милен Михов и Искрен Веселинов от коалиция „Обединени патриоти“ от областите Велико Търново и Русе, областният управител Митко Стайков, председателят на Общинския съвет инж. Хатидже Алиева, общински съветници, ръководството на Общината и десетки граждани. От централния площад тръгна и традиционното празнично шествие до паметника на генерал Ернрот и „Морената” в квартал „Вароша”, където официалните лица и десетки граждани положиха венци и цветя.  \r\nПанихида за загиналите за свободата на града ни беше отслужена в храм „Св. Успение на Пресвета Богородица“. „Днес, тук, пред Морената, нека си дадем сметка, че обединените усилия на нашите предци, са тези, спасили Търговище. Че всеки тогава е поел своя кръст, загърбил е личните си надежди и човешките си стремления, за да се изправи срещу разрухата и унищожението. За да променим Търговище, да променим България, нека първо променим себе си. Свободата е и личен избор, тя е и лична отговорност. И само свободни и достойни хора, в умовете и сърцата си, могат да градят свободен и достоен живот“, заяви в словото си кметът д-р Димитров.  \r\nГенералният консул на Руската федерация в Русе Андрей Громов заяви, че за жителите на Търговище датата 29 януари е символ на гордост и дълбоко преклонение пред всички знайни и незнайни герои, участвали в Руско-турската освободителна война. Той отправи и своите благопожелания по случай празника. „Нека Вашият град да бъде винаги толкова красив, добре развиващ се и процъфтяващ. Да живеят град Търговище и неговите жители, съхранили традициите на историята и паметта“, заяви Громов. Честванията продължават в 17.30 часа с факелно шествие, което ще тръгне от централния площад и ще премине по ул. „Васил Левски“ и ул. „Шипка“ до Морената. То ще бъде предвождано от ученици от Първо ОУ „Христо Ботев“.  В 18.30 часа небето над града ще бъде озарено от празнична заря.", "date": "2019.01.29", "title": "Търговище: С ритуал за издигане на знамената започнаха проявите, посветени на 141 години от Освобождението на града"}
{"url": "http://www.focus-news.net/news/2019/01/29/2617588/ria-novosti-petro-poroshenko-izdigna-kandidaturata-si-za-vtori-mandat-ot-chuvstvo-za-dalboka-otgovornost.html", "text": "Президентът на Украйна Петро Порошенко издигна кандидатурата си за втори мандат, предава  РИА Новости . \r\n„Чувството за дълбока отговорност към страната, към съвременниците, към миналите и настоящите поколения ме накара да реша да се кандидатирам отново”, обяви украинският президент, като същевременно допълни, че прави това в името на запазването на курса на страната към присъединяване към ЕС и НАТО. \r\nИзборите са насрочени за 31 март, а кампанията започна на 31 декември. В същия ден започнаха и издигането на кандидати за държавен глава и подаването на документи до ЦИК за регистрацията им. \r\nКъм настоящия момент 13 души са издигнали официално кандидатурата си. Сред тях са лидерът на Радикалната партия, Олег Ляшко, депутатът от фракцията „Блок Петро Порошенко\", Аркадий Корнацки, членът на „Опозиционен блок - Партията на мира и развитието“, Александър Вилкул, лидерът на партията на „Народен контрол“ Дмитрий Добродомов, както и председателят на „Социалистическата партия на Александър Мороз\". \r\nСпоред проучванията на общественото мнение, през последните месеци лидерът на партията „Отечество“ Юлия Тимошенко остава с най-висок рейтинг. Тя вече е представила документи в ЦИК. Рейтингът на Порошенко според анкетите се запазва на ниво от 14%. Според експерти той все още има шанс да стигне до втория тур. Тереза Герова", "date": "2019.01.29", "title": "РИА Новости: Петро Порошенко издигна кандидатурата си за втори мандат от „чувство за дълбока отговорност“"}
{"url": "http://www.focus-news.net/news/2019/01/29/2617575/sky-news-tereza-mey-shte-nastoyava-za-povtorno-otvaryane-na-pregovorite-za-brekzit.html", "text": "Министър-председателят на Обединеното кралство Тереза Мей ще настоява пред европейските лидери за повторно отваряне на преговорите за Брекзит, предава телевизионният канал  Sky News . \r\nВ рамките на деня се очаква Мей да разговаря с представители на страните-членки на Евроопейския съюз, потвърди говорител на Даунинг стрийт. В Брюксел отговориха на желанието на Мей: „Председателят на Европейската комисия (Жан-Клод) Юнкер е постоянно на разположение и е в постоянен контакт“, увери представител на изпълнителния орган на ЕС.  Тереза Герова", "date": "2019.01.29", "title": "Sky News: Тереза Мей ще настоява за повторно отваряне на преговорите за Брекзит"}
{"url": "http://www.focus-news.net/news/2019/01/29/2617576/afp-london-nastoyava-za-promeni-v-sporazumenieto-za-brekzit.html", "text": "Британският премиер Тереза Мей ще настоява за „промени\" в споразумението за излизане на страната от структурите на Общността, въпреки че Брюксел даде ясен сигнал, че няма да предоговаря сделката, предава  AFP . \r\n„Трябва да имаме сделка, която може да получи подкрепата на парламента и това ще изисква някои промени в споразумението за изтегляне\", заяви говорителят на парламента в Лондон преди началото на поредицата от гласувания за стратегията за Брекзит.   Тереза Герова", "date": "2019.01.29", "title": "AFP: Лондон настоява за „промени“ в споразумението за Брекзит"}
{"url": "http://www.focus-news.net/news/2019/01/29/2617589/radost-ovagimyan-psiholog-mladite-hora-pribyagvat-kam-narkotitsite-zashtoto-tarsyat-udovolstvie.html", "text": "Младите хора прибягват към наркотиците, защото търсят удоволствие. Това каза за  Радио „Фокус“ - Пирин  психологът Радост Овагимян. Тя посочи, че това, което кара младият човек да търси удоволствието, е онова, което кара възрастните да се обръщат към антидепресантите. „По тези начини търси решение на тревожността“, посочи психологът. По думите ѝ младите хора живеят в един доста напрегнат свят, макар и възрастните да не осъзнават това. „Много често те израстват в семейства на разведени родители. Някои от децата по време на тяхното детство са ставали свидетели на насилие както и са осъзнали, че има дисфункция в семейството“, коментира Радост Овагимян. Тя допълни, че други юноши са отглеждани от баби и дядовци. „Здравите семейства са изключително малко“, заяви психологът. Радост Овагимян добави, че при младите хора се наблюдава и напрежение в училищна среда. Психологът коментира, че кризите на възрастта са при смяна на училище след четвърти, след седми клас или завършване на гимназията. „Всичките тези промени са причина младите хора да имат липса на достатъчно удоволствие и време, за да се чувстват добре сами по себе си“, каза още Радост Овагимян. \r\nПо думите ѝ децата са склонни към експериментиране на възраст от 11 до 17 години и през този период те искат и имат нужда да търсят нови неща и усещания. Тя добави, че това са годините, в които е много важна средата, в която живеят. Радост Овагимян коментира, че ако те не търсят експерименти, това означава, че ще бъдат изолирани и най-малкото ще се превърнат в аутсайдери. \r\n„Разликата между употреба на наркотици, злоупотреба и зависимост е от огромно значение“, заяви психологът. Тя добави, че повечето от младите хора преди да опитат по-твърди наркотици, започват с алкохола, цигарите и изведнъж се появява и марихуаната. „Марихуаната тенденциозно и модерно се замести с чая или с билковия тамян“, коментира психологът. Тя посочи, че чаят е изключително токсичен. „Бързо се видяха неговите негативни резултати върху децата и те вече почти спряха да го употребяват. Въпреки това синтетичните дроги си остават на пазара“, съобщи експертът. По думите ѝ леките дроги склоняват децата към една мода. „Факт е, че леки наркотици могат да се поръчат навсякъде като дори съществуват сайтове, които рекламират колко е полезна марихуаната“, каза още Радост Овагимян. \r\nДенис НИКИФОРОВ", "date": "2019.01.29", "title": "Радост Овагимян, психолог: Младите хора прибягват към наркотиците, защото търсят удоволствие"}
{"url": "http://www.focus-news.net/news/2019/01/29/2617593/blagoevgrad-navarshvat-se-41-godini-ot-opredelyaneto-izgleda-na-gerba-na-obshtina-petrich.html", "text": "На 29 януари 1978 година в Монетния двор на Република България е определен изгледът на герба на Петрич, като за първи път той е възпроизведен върху значка. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. „Гербът е много интересен и е запазен и до днес от Община Петрич. В централната му част е разположена женска фигура, стояща над зъберите на крепост с ясно изразен жест към защитниците на града – с меч в ръка“, каза още Иванов. Той добави, че този герб е резултат от записана легенда от проф. Евгения Несторова. „На базата на тази легенда за Гяур Калеси или буквално преведено Неверническата крепост, Александър Дончев – художник от Петрич и Димитрина Бъчварова, свързана с музейното дело в града създават този герб, който и до днес ни обединява като символ на Петрич и като израз на нашето културно историческо наследство“, добави Иванов. Той уточни, че легендата е свързана с османската завоевателна политика в района на Балканския полуостров и българските територии. „Характерното за Петрич е, че управлението е в Константин Деян, който е от български произход, но е свързан с феодалните особици в региона и управлява като самостоятелен владетел. Константин Деян става васал на османския султан Мурад I, който е свързан с нашествията и битката при Косово поле. Ние казваме султан, но всъщност истинската титла на Мурад I е емир. Константин Деян като васал подкрепя Мурад I, но не сме сигурни до каква степен, защото реално неговата армия и име не се съобщават в битката при Косово поле“, посочи Иванов. Той отбеляза, че малко преди това има една особеност – между 1382 – 1385 година вероятно Константин Деян отхвърля васалната зависимост към султана. „Това е свързано с действията около Солунското десподство и действията на сръбските князе. Таке че вероятно именно в тези година има нашествие и в района на Петрич, който са в основите на героичната постъпка, извършена от девойката управлявала града, която по-късно се превръща в символ на Петрич“, заяви Иванов. \r\nЛивия НИНОВА", "date": "2019.01.29", "title": "Благоевград: Навършват се 41 години от определянето изгледа на герба на Община Петрич"}
{"url": "http://www.focus-news.net/news/2019/01/29/2617584/veselka-kiskimova-ekskurzovod-ilyo-voyvoda-ima-sashtestven-prinos-za-osvobozhdenieto-na-kyustendil-ot-osmansko-robstvo.html", "text": "Ильо войвода има съществен принос за Освобождението на Кюстендил от османско робство. Това каза пред  Радио „Фокус” – Кюстендил  Веселка Кискимова, екскурзовод към къща-музей „Ильо войвода”. По думите й роденият през 1805 година в град Берово, твърде млад напуска родното си място. Едва на 20 години той идва в България и започва работа като пазач на Рилския манастир. „През свободното си време, бродейки в Рила планина, се среща с много дейци на освободителното движение. Именно така се заражда идеята в него да участва в борбите за Освобождението на България. Така е смятал, че по-бързо и лесно ще стигне до поробена Македония, но не става така”, каза Веселка Кискимова. По думите й Ильо войвода е дейна личност. Участва в Кримската война, участва в Сръбско-турската война, където е тежко ранен. „Чувайки за хода на Руско-турската война, напуска болницата и отива в Свищов, където се моли да участва във войната. Получава негласна заповед за преследва турците в посока София – Кюстендил”, каза Веселка Кискимова. По думите й Кюстендил е освободен на 29 януари 1878 година. \r\nВенцеслав ИЛЧЕВ", "date": "2019.01.29", "title": "Веселка Кискимова, екскурзовод: Ильо войвода има съществен принос за Освобождението на Кюстендил от османско робство"}
{"url": "http://www.focus-news.net/news/2019/01/29/2617592/pazardzhik-zapochna-remontat-na-tsentralnata-pateka-mezhdu-sergiite-na-kooperativniya-pazar.html", "text": "Започна ремонтът на централната пътека между сергиите на Кооперативния пазар в града, предаде репортер на  Радио „Фокус“ – Пазарджик . Ремонтът принуди търговците от първия сектор на пазара да се преместят във втората му част. Всички, които предлагат зеленчуци и плодове, продължават своята дейност, въпреки работата на строителите, които имат срок за подмяна на плочките между сергиите до 10 февруари. \r\nВаня НИКОЛОВА", "date": "2019.01.29", "title": "Пазарджик: Започна ремонтът на централната пътека между сергиите на Кооперативния пазар"}
{"url": "http://www.focus-news.net/news/2019/01/29/2617578/korneliya-ninova-bsp-vsichki-broyat-che-prezidentat-e-napravil-12-pati-veto-i-vizhdat-v-tova-voyna-s-izpalnitelnata-i-zakonodatelnata-vlast-a-toy-prosto-prevarna-dumite-si-v-deystviya.html", "text": "Всички броят, че президентът е направил 12 пъти вето и виждат в това война с изпълнителната и законодателната власт, а той просто превърна думите си в действия. Това каза лидерът на БСП Корнелия Нинова по време на пресконференция в централата на партията във връзка с работата на държавния глава Румен Радев, предаде репортер на  Агенция „Фокус“ . „Ще се спра на три теми, за да покажа пред вас съдържанието на неговата работа. Най-важното в предизборната му кампания и изобщо в работата му като президент беше борбата с корупцията, защитата на свободи, на граждански права и социалната тема. Всички днес броят, че той е направил 12 пъти вето върху закони. Виждат в това война с изпълнителната власт и законодателната. Той просто превърна думите си в действия“, каза лидерът на БСП. Корнелия Нинова посочи, че срещу корупцията държавният глава е наложил вето върху Закона за концесиите; Закона за КТБ, на промяната на предназначението на земеделските земи без план, срещу приватизацията на държавни активи, заложени в забранителния списък. „Това са конкретни примери, че каквото е казал и че ще се бори срещу корупцията го е свършил. На второ място срещу ограничаване на свободата, на правата на гражданите, президентът Радев се противопостави с вето на тайния арест до 24 часа без информация, включително и на непълнолетни, като му наложи вето. Той се противопостави на едноинстанционните съдебни дела, които ограничаваха човешкото право на триинстанционно съдебно производство. Социалната сфера е третата, в която той винаги е заявявал много силни позиции за бедността и неравенствата. И тук тези думи ги превърна в действия“, каза Нинова и визира ветото върху Закона за увеличаване на данъка на колите и върху жилищата в райони от списъка на курортите, както и върху Закона за НЗОК за отказа на държавата да плаща за иновативните лекарства.  \r\n„Нека да припомня някои думи от 2016 г., защото в политиката тези неща се забравят бързо. Истинската оценка за един политик е дали това, което обещал го изпълнява, или го забравя. 2 ноември 2016 г. тогава ген. Радев казва: „Монополът върху трите власти от страна на една партия, която се е сраснала с държавата, поражда и ниската позиция на свободата на медиите като четвърта власт“. Две години и три месеца по-късно – вече президентът Радев казва: „За съжаление българската демокрация ускорено губи позиции, а свободата на словото изчезва. Авторитаризмът се възвръща“. Мисля, че е очевидно, че няма разлика между думите му от 2016 г. и днес.На 22 септември 2016 г.: „Президентската институция ще бъде социален филтър, който ще спира законите, които са против интересите на гражданите“. Вчера: „Президентската институция често бе последната бариера за лобисткото законодателство при безотговорни политически действия и против интересите на българите“, допълни още Нинова. Лидерът на БСП поздрави президента Радев за принципната си позиция към сериозните проблеми на държавността в България.  \r\nДеница КИТАНОВА", "date": "2019.01.29", "title": "Корнелия Нинова, БСП: Всички броят, че президентът е направил 12 пъти вето и виждат в това война с изпълнителната и законодателната власт, а той просто превърна думите си в действия"}
{"url": "http://www.focus-news.net/news/2019/01/29/2617590/burgas-obshtinskiyat-savet-prie-proekta-za-byudzhet-na-obshtinata-za-2019-g.html", "text": "Общинският съвет прие проекта за бюджет на Общината за 2019 г., предаде репортер на  Радио „Фокус“ – Бургас . Решението беше подкрепено с 41 гласа „за“ и 3 „против“.  „Фокус“ припомня , че макрорамката на проектобюджета за 2019 г. е 272 492 000 лв., а приоритетните сфери през настоящата година ще бъдат образование, екология и бизнес. Общата субсидия за делегираните от държавата дейности по Закона за държавния бюджет и за собствените приходи за държавно делегираните дейности е 101 753 000 лв., дейности, финансирани с общинските приходи – 110 856 000 лв. Индикативният годишен разчет за средства от Европейския съюз са на стойност 39 382 000 лв., а преходният остатък е 20 500 000 лв. За поддръжката на пътища Община Бургас е осигурила 10 750 000 лв. \r\nМария ПОПЧЕВА", "date": "2019.01.29", "title": "Бургас: Общинският съвет прие проекта за бюджет на Общината за 2019 г."}
{"url": "http://www.focus-news.net/news/2019/01/29/2617598/plovdiv-na-ofitsialna-tseremoniya-byaha-nagradeni-nay-dobrite-pozharnikari-za-2018-godina-v-oblastta.html", "text": "На официална церемония бяха наградени най-добрите пожарникари за 2018 година в областта, предаде репортер на  Радио „Фокус” - Пловдив . Церемонията по награждаване на отличените в областния етап на Националния конкурс „Пожарникар на годината 2018” се проведе в сградата на Регионалната дирекция по пожарна безопасност и защита на населението. „Три от наградите взеха огнеборците от Първа районна служба в Пловдив. Те са били номинирани от началниците на районни служби в Район Пловдив\", съобщи директорът на РДПБЗН комисар Георги Мангараков. Мл. експерт Красен Властанов бе награден в направление „Пожарогасителна и спасителна дейност“. 42-годишният пожарникар е в професията от 16 години. По думите му най-тежкият му пожар за миналата година е бил този в УМБАЛ „Св. Георги“.  \r\nВ направление „Контролна дейност“ наградата получи 27-годишният Мюрсел Мурад. Той е от три години в Пожарната. Обучава новопостъпили колеги, обикаля училищата и популяризира професията на огнебореца, занимава се и с противопожарен и превантивен контрол. „Инсп. Мурад е и подгласник на победителя в това направление на национално ниво\", съобщи директорът. Наградата в София ще му бъде връчена на 7 февруари. \r\nДругите две награди от общо пет, бяха връчени на пожарникари от Стамболийски. Това са инспектор Атанас Петров, който получи наградата в направление „Пожарогасителна и спасителна дейност“ и инспектор Николай Иванов, който взе приза в направление „Превенция“.  \r\nВ раздела за комплексен победител наградата получи началникът на Първа Пожарна служба гл. инсп. Васил Димов. „Приемам тази оценка и награда като награда за всички служители на службата”, каза той и добави, че постигнатото през годината е обща заслуга, тъй като те работят екипно. \r\n„В нашата пожарна няма ден на отворените врати. Всеки ден за нас е такъв“, каза днес директорът на РДПБЗН комисар Георги Мангараков. Той кани всички, които искат да разгледат пожарната, особено учениците, да го направят. \r\nЦветана ТОНЧЕВА", "date": "2019.01.29", "title": "Пловдив: На официална церемония бяха наградени най-добрите пожарникари за 2018 година в областта"}
{"url": "http://www.focus-news.net/news/2019/01/29/2617595/toplofikatsiya-sofiya-ead-shte-prodalzhi-izpalnenieto-na-mashtabnite-investitsionni-proekti-i-prez-2019-g.html", "text": "„Топлофикация София“ ЕАД представя днес за одобрение от Столичния общински съвет своя Бизнес план за 2019 г. Това съобщиха от пресцентъра на  дружеството . Основните приоритети на компанията, заложени в Бизнес плана за 2019 г. са насочени в две основни направления - модернизация на производствените мощности в топлоцентралите и рехабилитация на топлопреносната мрежа. Важен елемент в предложения Бизнес план е усъвършенстването на процесите, свързани с обслужването на клиентите и подобряване на финансово-икономическото състояние на дружеството. \r\nПланираната Инвестиционна програма на „Топлофикация София“ ЕАД за 2019 г. е в размер на 106.4 млн. лв., а за осъществяване на Ремонтната програма са предвидени 9.4 млн. лв. Дружеството предвижда рехабилитация на 26.9 км. от топлопреносната мрежа. \r\n„Устойчивото развитие на компанията и стремежът за предлагане на конкурентна услуга в дългосрочен план изискват да бъдем последователни при реализацията на стратегическите проекти, които обхващат период по-дълъг от 1 година.“, коментираха от дружеството. \r\nАкцентите са поставени върху стартиралите през миналата година амбициозни проекти, насочени към обновяване на съществуващите производствени мощности и усъвършенстване на технологичните процеси. Приоритетни са обектите, свързани с модернизацията на ТГ 3 с нова противоналегателна турбина в ТЕЦ „София Изток”, продължаване на работата по проекта за реконструкция и модернизация на Енергиен котел ст. №7 в ТЕЦ „София”, както  и на дейностите по проекта, съфинансиран от МФК „Козлодуй“, за изграждане на Ко-генерираща инсталация във ВОЦ „Овча купел 2”. Също така дружеството ще продължи работата по проекта за изграждане на Инсталацията за комбинирано производство на енергия в София с оползотворяване на RDF гориво.  \r\n„Модернизацията на съоръженията в топлоизточниците има за цел да бъдат изпълнени нормативните изисквания от Директива 2012/27/ЕС  за високоефективно комбинирано производство, да способства за спестяване на емисии CO2  и да подпомогне икономическата и финансова стабилизация на дружеството”, коментираха експерти от „Топлофикация София” ЕАД. \r\nПрез 2019 година ще продължи внедряването на софтуерната програма „Termis”, чрез който ще се постигне оптимизиране преноса на топлинна енергия. Програмата Termis ще получава данни в реално време от съществуващите SCADA системи, както и прогноза за климатичните условия. Това ще даде възможност за непрекъснато предвиждане на топлинния товар. Освен ще бъдат изградени и нови контролни точки, където ще се проследяват и измерват налягането и температурите на входа и изхода на абонатните станции, както и параметрите в някои от възловите участъци на топлопреносната мрежа. Данните ще се подават към софтуера Termis и ще осигурят необходимата информация за изготвянето на режимите на топлоснабдяване. Изпълнението на тези проекти ще даде възможност да се реализират икономични режими на топлоснабдяване, без това да бъде за сметка на топлинния комфорт на потребителите, да се редуцират CO2 емисиите и да се намалят разходите за преноса на топлинна енергия.  \r\nС цел оползотворяване в много по-голяма степен потенциала на централизираното топлоснабдяване в столицата, през 2018 г. дружеството реализира важен проект за въвеждането на система за мониторинг и управление в 4 200 абонатни станции в топлорайон „София“. Тази система дава възможност на клиентите да бъдат не само информирани, но и активни, като менажират потреблението на топлинна енергия в сградата чрез Интернет и получават анализи за консумацията си, с оглед предприемане  на подходящи енергоспестяващи дейности. Експертите в дружеството пък имат възможност да идентифицират предаварийните и аварийните ситуации, да разпознават генезиса на авариите и да набелязват необходимите действия. През 2019 г. ще продължи реализацията на проекта в топлорайон „София Изток“, а в следващите години ще бъдат обхванати и останалите топлорайони в столицата.  \r\n„Предлаганите услуги ще допринесат както за повишаване удовлетвореността на потребителите, така и за подобряване събираемостта на вземанията. Към края на миналата година 90% от стойността на издадените през сезон 2017 - 2018 г. фактури за топлинна енергия са заплатени. В тази връзка и през следващата година ще продължи прилагането на програмата за лоялни клиенти“, коментираха от дружеството.  \r\n„Топлофикация София“ ЕАД предлага на своите клиенти също така услугите дялово разпределение и управление на енергията. През 2018 г. броят абонати, които ползваха услугата дялово разпределение достигна 34 240.  \r\nУслугата Управление на енергията беше предпочетена от потребители като НАП, НСА, АДФИ, НСИ, УМБАЛСМ „Н. И. Пирогов“, общините „Връбница“, „Красно село“, училища и детски градини. В резултат от нейното прилагане през 2018 г. бяха реализирани икономии в размер на повече от 900 МВтч и намаление на вредните емисии във въздуха на столицата с над 260 тона. \r\nОще едно доказателство за доверието на потребителите към столичната Топлофикация и за одобрението на предлаганите услуги са  присъединените през 2018 г. нови 3081 клиенти. В Бизнес план 2019 г. се предвижда запазването на положителния тренд и увеличение броя на абонатите с още 3100.  \r\nСред приоритетите в Бизнес плана на „Топлофикация София“ ЕАД за 2019 г., свързани с подобряване на техническото и финансово-икономическото състояние на дружеството са продължаване реализацията на проектите за развитие на мониторинг системата за локализиране на пробиви по топлопреносната мрежа и за рехабилитацията на топлопроводите. Обновяването на топлопреносната мрежа, която е с обща дължина близо 2 000 км, дава добри резултати по отношение снижаване на аварийността и повишаване надеждността и качеството на услугата централизирано топлоснабдяване. \r\nПрез 2019 г. дружеството предвижда да продължи до продуктивния старт внедряването на интегрираната информационна система за цялостно управление на ресурсите. \r\n„Убедени сме, че в резултат от положените усилия, ще постигнем  пълноценно оползотворяване на потенциала на централизирано топлоснабдяване в град София и ще предоставяме все по-добра услуга на повече от 1,5 милиона столичани наши клиенти“, заявиха от „Топлофикация София“ ЕАД.", "date": "2019.01.29", "title": "„Топлофикация София” ЕАД ще продължи изпълнението на мащабните инвестиционни проекти и през 2019 г."}
{"url": "http://www.focus-news.net/news/2019/01/29/2617599/vladimir-georgiev-obshtina-vidin-6-991-710-lv-leva-sa-sabrani-ot-mestni-danatsi-i-taksi-prez-2018-godina.html", "text": "6 991 710 лв. лева са събрани от местни данъци и такси през 2018 година. Това каза за  Радио „Фокус“ – Видин  Владимир Георгиев, началник на отдел „Местни данъци и такси“ в Община Видин. Той посочи, че постъпленията са със 182 567 лева повече в сравнение с 2017 година. През 2017 г. са събрани 6 809 141 лв. Събрани са 68.2% от дължимите данъци за миналата година, събираемостта е с 8 пункта над средната за страната. 504 457 лв. са дължимите данъци и такси от физически лица, а юридическите лица дължат на 6 млн. лв. на Община Видин. От 1 март започва плащането на местните данъци и такси в общината. \r\nАнна ЛОЗАНОВА", "date": "2019.01.29", "title": "Владимир Георгиев, Община Видин: 6 991 710 лв. лева са събрани от местни данъци и такси през 2018 година"}
{"url": "http://www.focus-news.net/news/2019/01/29/2617591/dzhumhuriet-asad-i-maduro.html", "text": "Вестник  „Джумхуриет”  публикува мнение от своя колумнист Емре Конгар за връзката Венецуела – Сирия. \r\nСледва текстът – без редакторска намеса: \r\nИмаме две независими държави… И двама „президенти”… \r\nЕдната е съседката ни Сирия: С президент Башар Асад. \r\nДругата е южноамериканската Боливарска Република Венецуела: С президент Николас Мадуро. \r\nЕдната е с типичен близкоизточен светски едноличен режим. \r\nДругата е също типичен латиноамерикански едноличен режим, който очевидно е прекъснал опита за прилагане на демокрацията. \r\nЕдната не е водила важна борба и война за независимост и демокрация; с изключение на някои дребни неразбирателства. \r\nДругата е водила битки и за независимост и за демокрация; чак след това насила се е превърнала в едноличен режим. \r\n*** \r\nВсяка една от двете страни изпитва намесата от страна на САЩ. Политическата власт в Турция обаче следва по принцип различно поведение; независимо от общите сходни черти на тези два случая. \r\nУправлението на президента Реджеп Тайип Ердоган и неговата Партия на справедливостта и развитието (ПСР) се намесва във вътрешните работи на Сирия; и то заедно със САЩ. Противопоставя се на тамошния президент Башар Асад; реално се сражава на терен в Сирия. \r\nСъщата тази власт шумно се противопоставя на намесата на САЩ във вътрешните работи на Венецуела с лозунгите: „Действия срещу законно избран президент!”, „Не на империалистическата намеса във Венецуела!”. \r\nТова противоречие веднага е направило впечатление на един от лидерите на Добрата партия – проф. Юмит Йоздаг. Ето какво е неговото мнение:  \r\n„Говорителят на ПСР Йомер Челик  заявява: „Никоя държава не може да назначава президента на друга държава.”. Много е прав. Добре, г-н Йомер Челик, а вие защо се опитвате да назначите друг президент на мястото на сегашния държавен глава в Сирия Башар Асад? Защо създавате една нова „национална” армия, която да замени сегашната официална сирийска армия?”. \r\n*** \r\nПоследната хумористична констатация на тема бързо променящата се външна политика на управлението на Ердоган/ПСР е следната: \r\n„След известно време „Кръвният брат Асад” се превърна в „Предателят Асад”. Да си пожелаем, че пак след известно време „Мадуро” няма да се превърне в „Мадара” (буквален превод – „Кофти човек”; а може да се подразбира и така – „Досегашният приятел, изпаднал в кофти положение” – бел. на „Фокус”)!”.  Георги Димов", "date": "2019.01.29", "title": "„Джумхуриет”: Асад и Мадуро"}
{"url": "http://www.focus-news.net/news/2019/01/29/2617594/targovishte-uchenitsite-v-oblastta-izlizat-v-gripna-vakantsiya-ot-30-do-4-fevruari.html", "text": "Учениците в област Търговище излизат в грипна ваканция от 30 до 4 февруари (включително). Това каза за  Радио „Фокус“ - Шумен  Стефан Станчев от Регионалното управление на образованието. Занятията в учебните заведения се преустановяват временно, съгласно даденото предписание от Регионалната здравна инспекция във връзка с обявената грипна епидемия в област Търговище и въведените противоепидемични мерки. Учениците ще се върнат в класните стаи на 6 февруари, тъй като на 5 февруари е междусрочната ваканция. Училищата на територията на област Търговище са 51. \r\nИвелина ИВАНОВА", "date": "2019.01.29", "title": "Търговище: Учениците в областта излизат в грипна ваканция от 30 до 4 февруари"}
{"url": "http://www.focus-news.net/news/2019/01/29/2617601/veliko-tarnovo-nad-1-mlrd-lv-sa-prihodite-na-nap-prez-2018-ta-godina.html", "text": "Над 1 млрд. лв. са приходите, събрани от Териториалната дирекция на Националната агенция за приходите в старата столица през 2019 година. Това съобщи пред журналисти директорът на агенцията Ивайло Здравков, предаде репортер на  Радио „Фокус“ – Велико Търново . Той уточни, че това е с близо 90 млн. повече, спрямо предходната година. Приключените ревизионни производства са 634, което е с 347 по-малко от 2017-та. „Посочената тенденция към намаляване на ревизионните производства, не е негативна. Тя изразява реализирането на една от основните стратегически цели на НАП, а именно подпомагане на доброволните плащания. Вместо да подхождаме към ревизионно производство, то се предхожда от една проверка, в която след активна комуникация, се разкрива цялата фактическа обстановка и се излагат аргументите на данъчната администрация. В следствие на това, точно определена доставка се приема за рискова. След като се запознаят с всичко това, лицата сами извършват корекции“, обясни Ивайло Здравков. За миналата година са направени 2 519 корекции. „Интересен елемент е утвърждаването и увеличаването на извършените контролни действия – вид патрули , в които служители на НАП, носещи отличителните значи на агенцията, извършват подходи, запознават търговците със сроковете и новите промени за фискалните устройства и уведомяват обектите, че са под наблюдение“, допълни директорът. Отделът за разследване към ТД на НАП е спомогнал за намаляване относителният дял на данъчните и осигурителните измами и за увеличаване делът на задължените лица, извършили доброволни корекции и вноски. \r\nЛуиза ТРАНЧЕВА", "date": "2019.01.29", "title": "Велико Търново: Над 1 млрд. лв. са приходите на НАП през 2018-та година"}
{"url": "http://www.focus-news.net/news/2019/01/29/2617600/ventseslava-genova-ruo-varna-nyama-da-ima-otuchvane-na-vremeto-prez-koeto-uchenitsite-sa-bili-v-gripna-vakantsiya.html", "text": "Няма да има отучване на времето, през което учениците са били в грипна ваканция. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя отбеляза, че обявяването на дните за неучебни заради грипната епидемия няма да се отрази негативно и по отношение на срочните оценки. „В наредбата за оценяване е ясно разписано как учителите по съответните учебни предмети оформят срочната оценка за всеки един ученик. И родителите, и учениците трябва да са спокойни, че принципът на средноаритметичната оценка не е регламентиран. Независимо от това дали ученикът е бил в грипна ваканция, или е отсъствал по други причини, срочната или годишната оценка не е средноаритметична“, заяви Венцеслава Генова. По думите ѝ срочните и годишните оценки се оформят на базата на впечатленията от работата на ученика и неговите текущи оценки, които за всеки един учебен предмет са регламентирани на база седмичните учебни часове. „Учителите са хората, които ще успеят да сформират срочните оценки. Нямам към момента оплаквания или опасения, постъпили от учители или от директори по този въпрос“, добави Венцеслава Генова. \r\nМарияна ВАЛЕНТИНОВА", "date": "2019.01.29", "title": "Венцеслава Генова, РУО – Варна: Няма да има отучване на времето, през което учениците са били в грипна ваканция"}
{"url": "http://www.focus-news.net/news/2019/01/29/2617603/ek-komisar-mariya-gabriel-platformite-tryabva-da-uskoryat-rabotata-si-po-prilaganeto-na-kodeksa-za-dobri-praktiki-za-borba-s-dezinformatsiyata-onlayn.html", "text": "На конференция в Брюксел с участието на над 400 представители на онлайн платформите, рекламната индустрия, журналисти и представители на академичните среди, българският еврокомисар по цифровата икономика и общество Мария Габриел представи първите резултати от прилагането на Кодекса за добри практики срещу разпространението на дезинформация онлайн от страна на подписалите го платформи, съобщават от  Отдел \"Преса и медии\" Представителство на ЕК в България .  \r\n„Днес, около четири месеца преди изборите за Европейски парламент, отчитаме постигнат напредък. Подписалите Кодекса са започнали да го прилагат. Въведени са редица мерки, но все още обаче предстои много работа за постигането на по-измерими и конкретни резултати“, отбеляза Мария Габриел.  \r\nТя открои няколко основни слабости, които трябва да бъдат преодолени.  \r\nНа първо място мерките, които платформите предприемат, следва да се прилагат във всички държави членки, а не само в някои.  \r\nВтора слабост е, че прилагането на тези мерки все още не се случва достатъчно бързо, особено с оглед на предстоящите европейски избори. В някои страни членки предизборните кампании започнаха, но мерките са обект на бъдещо приложение, уточни Мария Габриел.  \r\nНа следващо място, българският еврокомисар изрази притеснение от твърде тясната дефиниция на понятието „политическа реклама“. Определянето на една реклама като политическа не трябва да е само тогава, когато тя идва от политическите партии, а трябва да обхваща много по-широк спектър от рекламодатели.  \r\nНе на последно място, комисарят по цифровата икономика и общество обърна внимание на инструментите, с които разполагат потребителите за разпознаване на дезинформацията. „Тези инструменти продължават да са недостатъчни. Там, където е необходимо, могат дори да бъдат създадени нови. Участието на потребителите остава крайъгълен камък в нашата политика за борба с разпространението на дезинформация“, отбеляза Мария Габриел.  \r\nБългарският еврокомисар отправи послание за присъединяване към Кодекса и на тези платформи и рекламодатели, които все още не са го подписали. Тя привлече вниманието и върху това, че представителната асоциация на рекламодателите е подписала кодекса, но понякога чрез определени реклами косвено се финансира разпространение на дезинформацията.  \r\n„Нужно е да работим така, че да позволим на европейските граждани да имат достъп до обективна и висококачествена информация, която от своя страна да им осигури активно участие в обществения дебат, както и да могат да правят информиран избор. Днес призовавам всички - както платформи, така и други участници, за повече усилия за по-добра защита на информирания ни избор на следващите европейски избори”, каза Мария Габриел.   \r\nМониторингът на свършеното от платформите ще бъде ежемесечен в периода до месец май, като ще се съсредоточим върху определени индикатори заложени в кодекса. „Разчитаме да получаваме достатъчно детайлна информация, която да ни дава ясна и обективна картина“, заключи българският еврокомисар по цифровата икономика и общество Мария Габриел.", "date": "2019.01.29", "title": "ЕК: Комисар Мария Габриел: Платформите трябва да ускорят работата си по прилагането на Кодекса за добри практики за борба с дезинформацията онлайн"}
{"url": "http://www.focus-news.net/news/2019/01/29/2617602/katya-ot-duet-riton-vsichki-pesni-ot-noviya-ni-album-shte-sa-s-tnar-lirik-video-na-koeto-shte-se-izpisva-i-tekstat-na-pesenta.html", "text": "Всички песни от новия албум на дует Ритон ще са с т.нар. „лирик видео“, на което ще се изписва и текстът на песента. Това каза за дневния блок „Добър ден“ на  Радио „Фокус“  Катя Михайлова, нежната половина от любимия на всички българи дует Ритон. Тя допълни, че видеото към пилотната песен – „Твоята жена“, което вече е факт, също е такова. „Новата песен има всички шансове да стане хит, много добри са и първите отзиви за нея“, каза още Катя от дует Ритон. Тя уточни, че на концерта, който всички очакват – на 30 май в зала 1 на НДК – ще бъдат представени няколко песни от новия албум на дуета, като уточни, че от сцената ще прозвучат и някои от вече познатите на публиката хитове. „Публиката всеки път иска да слуша познатите до болка песни, не че не харесват и новите. Вече сме подбрали микса от новите и някои от най-големите ни хитове от миналото“, разказа тя. Вече има сигурни дати за участията на дует Ритон из страната след концерта в зала 1 на НДК, допълни Катя. „12 август сме в Летния театър на град Варна, на 11 септември – в Летния театър на град Пловдив и на 25 септември – в град Русе. До края на 2019 година ще имаме и още две участие, но датите не са уточнени“, разказа Катя и увери всички нетърпеливи фенове на дует Ритон, че записите на песни от новия албум продължават и скоро ще видят бял свят. На сцената на НДК за предстоящия на 30 май концерт подбраната палитра от нови хитови песни и златни мелодии от миналото ще бъдат изпълнени под съпровода на музикантите, с които дуета работи от 2012 година, уточни тя. Катя сподели, че желанието на целия екип е да гостуват по-често в различни градове у нас, като с носталгия припомни за някогашните концерти на дуета и в най-отдалечените точки от страната.  \r\nРосица АНГЕЛОВА", "date": "2019.01.29", "title": "Катя от дует Ритон: Всички песни от новия ни албум ще са с т.нар. „лирик видео“, на което ще се изписва и текстът на песента"}
{"url": "http://www.focus-news.net/news/2019/01/29/2617604/razgrad-odmvr-ustanovyava-narushitelite-po-vreme-na-futbolni-sreshti-chrez-komanden-punkt-za-videonablyudenie.html", "text": "ОДМВР установява нарушителите по време на футболни срещи чрез команден пункт за видеонаблюдение. Това съобщиха от  ОДМВР - Разград  във връзка с появили се публикации в социалните мрежи и средствата за масово осведомяване от последните дни по повод действията на полицията при охрана на футболните срещи на ПФК „Лудогорец” и внушения за полицейски произвол и тенденциозност спрямо домакинската публика. ОДМВР-Разград заявява, че правилата и законите са еднакви за гостуващите агитки и за феновете на „Лудогорец”. Мерките, които полицията предприема за охрана на обществения ред, се оповестяват преди всеки мач и там категорично се посочват забраните, вменени от ЗООРПСМ, а именно: внасянето на спрейове със защитен газ, с разяждащи или оцветяващи вещества, пиротехнически средства, леснозапалими течности или други пожароопасни материали (включително факли). Действията на полицейските служители са били винаги подчинени на законовите разпоредби и насочени към опазване здравето и живота на всеки един посетител на стадиона, независимо чий привърженик е той.  \r\nУстановяването на нарушители от фенове на отбора-домакин и отбора-гост се извършва чрез команден пункт за видео наблюдение. Създадените модерни условия от ръководството на ПФК „Лудогорец” за охрана на базата, публиката, играчите, съдиите и системата за визуален контрол спомагат работата на полицията в това направление.  При констатиране на нарушения, извършени от фенове на гостуващите отбори, във всеки един от случаите са изготвяни писма до съответните териториални структури на МВР, включително и до ГДНП, за установяване самоличността на нарушителите и подвеждането им под отговорност по ЗООРПСМ. За периода от 2011 до 2018 година са изпратени 132 файла. В резултат на дейността по противодействие на спортно хулиганство са установени и предадени на съд както следва:  \r\n- фенове на ПФК „Лудогорец“: 18 фена са изправени пред РС – Разград, а на 14 фена са наложени по леки форми на наказания акт по чл. 20 от ЗООРПСМ; \r\n- фенове на ПФК „ЦСКА“ - София: 17 фена са изправени пред  РС – Разград, а на 3 фена са наложени по леки форми на наказания акт по чл. 20 от ЗООРПСМ; \r\n- фенове на ПФК „Левски“ - София: 6 фена са изправени пред РС – Разград като са им наложени глоби от 200 до 1000 лева, на едно от лицата е наложена забрана за посещение на спортни мероприятия в страната и чужбина за срок от 1 година. През 2018г. на привърженик на ПФК „Левски“ – гр. София е наложена глоба 1000 лева и ПАМ за 2 години;  \r\n- феновена ПФК „Берое“ - Стара Загора: 1 фен е изправен пред РС – Разград, като преписката за спортно хулиганство е прекратена и му е наложен АУАН по чл. 51 от ЗООРПСМ;    \r\n- фенове на ПФК „Дунав“ - Русе: 3 фена са изправени пред РС – Разград, а на 7 фена са наложени по леки форми на наказания акт по чл. 20 от ЗООРПСМ с наказателно постановление на началник РУ – Разград. На установените нарушители са наложени глоби от 100 до 500 лева, като едно лице е задържано за 10 денонощия в сградата на ОДМВР – Разград и му е наложена забрана за посещение на спортни мероприятия в страната и чужбина за срок от 1 година.  \r\nС оглед предотвратяване на посегателства над привърженици на „Лудогорец” при гостуванията на футболния клуб, след анализ на рисковете ОДМВР-Разград осигурява съпровождане на пътуващата агитка. За 2018 г. са осъществени 6 съпровождания именно с цел гарантиране на безопасността на публиката на „Лудогорец”.  \r\nПрез август 2018г. са приети промени в ЗООРПСМ, с които наказанията бяха чувствително завишени, а голяма част от нарушенията по чл. 20 от стария закон бяха преквалифицирани като спортно хулиганство. Така деяния, извършени преди 2018 г. и санкционирани по-леко, сега понасят по-строги рестрикции. Наказанията на нарушителите на Закона се определят от съответния СЪД, а не от органите на полицията.  \r\nОхраната на футболните срещи на ПФК „Лудогорец” се осъществява въз основа на сключен договор между ОДМВР-Разград и футболния клуб и при поискване от страна на „Лудогорец”. \r\nДействията на полицейските служители целят спокойствието на всички посетители на стадиона, а не липса на публика. В тази връзка служителите на ОДМВР-Разград ще продължат да изпълняват задълженията си съгласно Закона.", "date": "2019.01.29", "title": "Разград: ОДМВР установява нарушителите по време на футболни срещи чрез команден пункт за видеонаблюдение"}
{"url": "http://www.focus-news.net/news/2019/01/29/2617597/apelativniyat-spetsializiran-nakazatelen-sad-potvardi-postoyanniya-arest-na-petimata-obvineni-za-finansirane-na-terorizam-izvan-balgariya.html", "text": "Апелативният специализиран наказателен съд потвърди определението на Специализирания наказателен съд, с което бяха наложени мерки за неотклонение „Задържане под стража“ на петимата обвинени за участие в международна организирана престъпна група, свързана с финансиране на тероризъм извън България, както и на други видове престъпна дейност. Това съобщиха от пресцентъра на  Апелативна специализирана прокуратура . \r\nСъдът прие изцяло аргументите на Апелативната специализирана прокуратура за това, че е налице обосновано предположение лицата да са извършили престъпленията, за които са обвинени и че има опасност да извършат друго престъпление. За двама от тях съдът реши, че могат и да се укрият. \r\nУчастниците в групата бяха задържани на 18 януари 2019 г. при операция на ДАНС, ГДБОП и Специализираната прокуратура на територията на София, Плевен, Благоевград, Разград, Хасково, Пловдив и Ловеч. Предмет на разследването е дейност на група чужди граждани по организиране и осъществяване на територията на Република България на нерегламентирани парични преводи в и от страната в особено големи размери по т.нар. метод „хавала“ в рамките на международна организирана престъпна група. С разрешение на Специализирания наказателен съд бяха извършени претърсвания и изземвания в 50 адреса на жилища и офиси и в 26 автомобила, както и обиски на 50 лица. При условията на неотложност бяха извършени 7 претърсвания и изземвания. \r\nУстановено е, че основният организатор на престъпната дейност – сирийски гражданин, пребиваващ в България (задържан в София), осъществявайки нерегламентирани „хавала“- преводи, е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност. \r\nПровеждането на операцията по неутрализиране на международната престъпна група бе предшествано от едногодишна работа на Специализираната прокуратура с българските служби за сигурност и партньорски служби за сигурност на страни-членки на Европейския съюз. \r\nОпределението на Апелативния специализиран наказателен съд е окончателно и не подлежи на обжалване.", "date": "2019.01.29", "title": "Апелативният специализиран наказателен съд потвърди постоянния арест на петимата обвинени за финансиране на тероризъм извън България"}
{"url": "http://www.focus-news.net/news/2019/01/29/2617596/avni-arifi-mitata-ostavat-nito-edna-ot-prichinite-za-vavezhdaneto-im-ne-sa-otstraneni.html", "text": "Правителството на Косово не приема предложението на председателя на парламента Кадри Весели за временна отмяна за срок от 120 дни на 100-процентните мита за внос на стоки от Сърбия и Босна и Херцеговина, тъй като смята, че нито едно от условията за премахването им не са изпълнени, съобщава електронното издание на македонския вестник  „Независен“ . \r\nАвни Арифи, ръководител на кабинета на премиера на Косово Рамуш Харадинай и член на националния екип за преговорите със Сърбия заяви, че позицията на правителството остава непроменена. \r\n„Митата няма да бъдат премахнати. Нито една от причините, поради които е била въведена, не е отстранена“, коментира Арифи.  \r\nИ от партията Харадинай „Алианс за бъдещето на Косово“ заявиха, че таксите остават в сила. \r\n„Ние не коментираме изявленията на другите. Въпреки това, митата остават в сила, тъй като Сърбия не променя антикосовското си отношение и действа по същия начин, както преди, по разрушителен начин“, написа в социалната мрежа „Фейсбук“ председателят на парламентарната група на „Алианс за бъдещето на Косово“ Ахмет Исуфи. Тереза Герова", "date": "2019.01.29", "title": "Авни Арифи: Митата остават, нито една от причините за въвеждането им не са отстранени"}
{"url": "http://www.focus-news.net/news/2019/01/29/2617612/blagoevgrad-narodnite-predstaviteli-ot-pp-gerb-provedoha-priemna-v-satovcha.html", "text": "Народните представители от ПП ГЕРБ – Благоевград Даниела Савеклиева, Александър Мацурев и д-р Емил Тончев проведоха приемен ден в с. Сатовча. Това съобщиха от пресцентъра на  ПП ГЕРБ – Благоевград . На срещата, която премина при висок интерес, присъстваха жители на Сатовча и близките населени места, които споделиха с депутатите проблеми, свързани със имотни спорове, инфраструктурата в населените места, а също така и такива от социално-битов характер. Голям проблем се явяват съществуващи и новообразувани свлачища в региона. \r\nНародните представители поеха ангажимент към хората да предоставят информацията на ресорните министри. \r\nПриемните срещи в област Благоевград продължават и през месец февруари.", "date": "2019.01.29", "title": "Благоевград: Народните представители от ПП ГЕРБ проведоха приемна в Сатовча"}
{"url": "http://www.focus-news.net/news/2019/01/29/2617607/pp-abv-shte-zapochne-kampaniyata-za-evroizborite-na-predstoyashtoto-razshireno-zasedanie-na-ns-na-partiyata.html", "text": "Изпълнителното бюро на ПП АБВ насрочи разширено заседание на Националния съвет на партията, с участие на кметове и общински съветници, за 5 февруари 2019 година от 11.00 часа в централата на партията. Това съобщиха от пресцентъра на  ПП АБВ . На заседанието ще стартира кампанията за евроизборите с приемането на окончателните документи – политически Манифест, който ще бъде основа на партията за предстоящите евроизбори, извънредни парламентарни избори и избори за местни органи на самоуправление, ще стартира номинацията на кандидатите за евродепутати, ще бъде определен и форматът, в който АБВ ще се яви на предстоящия вот.    \r\nПП АБВ разработва посланията си за европейските избори, които са в три главни насоки:  \r\n- „Каква Европа искаме и за каква Европа ще се борим“; \r\n- „Европа за мир“; \r\n- „България в Европа“.", "date": "2019.01.29", "title": "ПП АБВ ще започне кампанията за евроизборите на предстоящото разширено заседание на НС на партията"}
{"url": "http://www.focus-news.net/news/2019/01/29/2617610/smolyan-odobreni-sa-4-proektni-predlozheniya-na-obshtina-zlatograd-za-povishavane-energiynata-efektivnost-i-konstruktivno-ukrepvane-na-mnogofamilni-sgradi.html", "text": "Четири проектни предложения на Община Златоград, включващи 32 сгради, са одобрени за финансиране по процедура „BG16RFOP001-2.002 – Енергийна ефективност в периферните райони – 2” на Оперативна програма „Регионално развитие” 2014-2020. Проектните предложения са с насоченост повишаване на енергийната ефективност и конструктивно укрепване на многофамилни сгради в град Златоград. Това съобщиха от  Община Златоград . \r\nПодготовката на Общината за кандидатстване по процедурата започна още през 2017 година, със стартиране на информационна кампания сред обществеността, за оповестяване на възможностите, които предлага програмата. В резултат на информационните разяснителни кампании, в Община Златоград бяха подадени заявления за интерес и финансова помощ от 48 нови сдружения на собственици на многофамилни жилищни сгради. Наред със заявленията, задължение на сдруженията на собствениците бе и предоставянето на актуални обследвания за сградите – енергийно, изготвено съгласно ЗЕЕ и техническо, изготвено съгласно ЗУТ. В края на месец август, когато бе и крайния срок за кандидатстване, Община Златоград подготви и подаде 5 проектни предложения, включващи 48 многофамилни сгради и 1 общинска сграда, за осигуряване на безвъзмездно финансиране. \r\nОбщо по процедурата са подадени 51 проектни предложения от 28-те общини, допустими за кандидатстване. След преминати етапи на одобрение на проектните предложения, в период от 5 месеца, извършена е административна оценка и оценка за допустимост, техническа и финансова оценка, са одобрени общо 32 проекта, 4-ри от които на Община Златоград. \r\nОдобрените проекти на Община Златоград са следните: \r\n– „Въвеждане на мерки за енергийна ефективност и обновяване на многофамилни жилищни сгради – „Станко и Даниел Пееви“, „Орфей“, „Мила“ и блокове №174, №177, №189, в град Златоград“, с акроним ZlatownEECO2-1, на стойност 917 881,44 лева; \r\n– „Въвеждане на мерки за енергийна ефективност и обновяване на многофамилни жилищни сгради – „Анжерови“, „Дарина“, „Йосиф Кехайов“, „Бочукови-Златоград“, „Аристе“, „Пролет“ и блокове №178, „Белия дом“, в град Златоград“, с акроним ZlatownEECO2-2, на стойност 1 098 045.31 лева; \r\n– „Въвеждане на мерки за енергийна ефективност и обновяване на многофамилни жилищни сгради – „Саралийски“, „Пехливанови“, „Хаджиеви“, „Зюмбюл“, „Сватеви“ и блокове №190, №195 А, в град Златоград“, с акроним ZlatownEECO2-3, на стойност 791 136.11 лева; \r\n– „Въвеждане на мерки за енергийна ефективност и обновяване на многофамилни жилищни сгради – „Ахрида 22“, „Тракия“, „Къща Виктория“, „Велико Търново“, „Раз Цвет“, „Фамилна къща Чаушеви“, „Синчец“, „Братя Хъмчеви“, „Гогаджови“, „Фамилия Касабови“ и „Текстилски блок“, в град Златоград“, с акроним „ZlatownEECO2, на стойност 875 445.16 лева; \r\nПрез месец август 2019 година, се очаква обявяването на нов прием по ос 2 на ОПРР 2014-2020 и сградите, които не са одобрени за финансиране по настоящата процедура, ще бъдат подадени отново за финансиране.", "date": "2019.01.29", "title": "Смолян: Одобрени са 4 проектни предложения на Община Златоград за повишаване енергийната ефективност и конструктивно укрепване на многофамилни сгради"}
{"url": "http://www.focus-news.net/news/2019/01/29/2617616/vratsa-zhena-poluchi-prisada-ot-6-mesetsa-zatvor-s-3-godishen-izpitatelen-srok-za-ukrivane-na-danatsi-za-blizo-40-000-lv.html", "text": "Жена получи присъда от 6 месеца затвор с 3-годишен изпитателен срок за укриване на данъци за близо 40 000 лв. Това съобщиха от пресцентъра на  Апелативна прокуратура - София . Окръжна прокуратура – Враца е постигнала споразумение със защитата на жена с инициали Г.Б., обвинена за това, че в период от около три години – от 11 юни 2009 г. до 10 април 2012 г. като управител и собственик на еднолично търговско дружество е избегнала установяването и плащане на данъчни задължения в особено големи размери, дължими по ЗДДС. Престъпното деяние било осъществено чрез посредственото извършителство на счетоводителя на фирмата – Ю.С.  \r\nГ.Б. регулярно подавала справки-декларации пред Териториална дирекция на НАП офис Враца, като декларирала разходи по фиктивни доставки с право на данъчен кредит. За целта, при водене на счетоводството и при представяне на информация пред органите по приходите, били прилагани неистински документи – данъчни фактури на различна стойност, в които като доставчик фигурирали различни юридически лица. По този начин Г.Б. приспаднала неследващ се данъчен кредит, чиято обща сума възлиза на 39 560 лева.  \r\nПодсъдимата е признала вината си и е възстановила причинените от нея имуществени вреди. Със сключеното споразумение тя се е съгласила да ѝ бъде наложено наказание от 6 месеца „Лишаване от свобода“ с 3-годишен изпитателен срок и е приела да заплати направените в досъдебната фаза на процеса разноски в размер на 1668,24 лева.  \r\nСпоразумението е одобрено от съда и има последиците на влязла в сила присъда.", "date": "2019.01.29", "title": "Враца: Жена получи присъда от 6 месеца затвор с 3-годишен изпитателен срок за укриване на данъци за близо 40 000 лв."}
{"url": "http://www.focus-news.net/news/2019/01/29/2617614/plovdiv-v-karlovo-shte-zasedava-natsionalniyat-initsiativen-komitet-sazdaden-za-chestvaniyata-na-200-godini-ot-rozhdenieto-na-evlogi-georgiev.html", "text": "В Карлово ще заседава Националният инициативен комитет, създаден за честванията на 200 години от рождението на Евлоги Георгиев. Това съобщи в предаването „Часът на Карлово” на  Радио „Фокус” - Пловдив  зам.-кметът Антон Минев. Очакват се представители на Софийски университет, Министерствата на образованието и на културата, представители на ВТУ и кръг от ангажирани лица и организации от Карлово и областта. Първата работна среща на Националния инициативен комитет ще бъде на 30 януари от 14.00 часа в сградата на Община Карлово. На тази среща ще бъдат уточнени основни дати и събития за отбелязването на кръглата годишнина от рождението на най-големия български дарител Евлоги Георгиев. Кулминацията на честванията ще бъде на 3 октомври 2019 година, когато е рождената му дата. „Община Карлово ще поеме цялата организация за деня”, каза Минев. Очаква се да бъде учредена и награда за дарителство на името на Евлоги Георгиев. Ще бъде организирана и Национална кръгла маса, посветена на него. \r\n„Надяваме се на тази първа среща на Инициативния комитет за честванията да бъде поставен и въпросът за имотите, които Евлоги Георгиев е завещал на Карлово и които се нуждаят от спешно възстановяване“, каза Минев. Вилата, оставена от него е общинска собственост затова Община Карлово е започнала укрепителен ремонт със собствени средства, което е временно решение. „Разчитаме да се постави и въпроса за създаването на дарителски фонд”, добави Антон Минев. \r\nНай-голямото благотворително дело на Евлоги Георгиев е построяването на Софийския университет. Той осигурява средства за построяването на Атенеума в Букурещ, за болницата в Цариград – най-голямата на Балканите в края на 19-ти век, за българските училища в Солун, Браила и Букурещ. Той завещава на Карлово Вълненотекстилната фабрика, осигурява и средства за техническото училище и за болницата. \r\nЦветана ТОНЧЕВА", "date": "2019.01.29", "title": "Пловдив: В Карлово ще заседава Националният инициативен комитет, създаден за честванията на 200 години от рождението на Евлоги Георгиев"}
{"url": "http://www.focus-news.net/news/2019/01/29/2617615/kathimerini-erdogan-obyavi-che-turtsiya-skoro-shte-zapochne-proizvodstvo-na-udarni-dronove.html", "text": "След няколко месеца Турция ще започне да произвежда нов безпилотен летателен апарат (БПЛА), способен да пренася бомби с насочване. Това обяви държавният глава на Турция Реджеп Тайип Ердоган, съобщава електронното издание на водещия атински ежедневник  Kathimerini . \r\nВ рамките на реч, изнесена в южната провинция Анталия, Ердоган подчерта, че страната вече произвежда дронове за разузнаване и ударни БПЛА.„Сега произвеждаме по-голям въоръжен безпилотен самолет, който ще бъде завършен след няколко месеца\", обяви турският лидер.  \r\nСъгласно думите му, новият дрон ще бъде построен от турския производител на въздушни системи Baykar Maki. \r\nДронът ще тежи около пет тона и ще може да лети 24 часа без прекъсване.  \r\nНовият БПЛА, съгласно думите на Ердоган, „ще бъде за пример по света“. . Тереза Герова", "date": "2019.01.29", "title": "Kathimerini: Ердоган обяви, че Турция скоро ще започне производство на ударни дронове"}
{"url": "http://www.focus-news.net/news/2019/01/29/2617609/tass-pompeo-e-predal-na-guaydo-kontrola-nad-chast-ot-venetsuelskite-aktivi-v-amerikanski-banki.html", "text": "САЩ са позволили на лидера на венецуелската опозиция Хуан Гуайдо, когото Вашингтон признава за временен президент на Венецуела, да получи контрола над някои активи на нейното правителство и Централната банка, които се намират на сметките на Федералния резерв в Ню Йорк и други американски банки, се казва в разпространено във вторник заявление от заместник ръководителя на пресслужбата на Държавния департамент Робърт Паладино, предава  ТАСС . \r\n„Тази сертификация ще помогне на легитимното правителство на Венецуела да защити тези активи в полза на венецуелците“, се казва в заявлението. „Призоваваме другите правителства да признаят Хуан Гуайдо за временно изпълняващ длъжността президент и да предприемат аналогични мерки за защита на наследството на Венецуела от по-нататъшни кражби от страна на корумпирания режим на (президента Николас) Мадруро“. \r\nНа 23 януари Гуайдо, чието назначение на поста председател на парламента два дни по-рано бе анулирано от Върховния съд на Венецуела, се обяви за и.д. президент на страната. В същия ден САЩ го признаха, след което Мадуро обяви случилото се за опит за държавен преврат и заяви, че прекъсва дипломатическите отношения със САЩ. \r\nПревод и редакция:", "date": "2019.01.29", "title": "ТАСС: Помпео е предал на Гуайдо контрола над част от венецуелските активи в американски банки"}
{"url": "http://www.focus-news.net/news/2019/01/29/2617605/udalzhava-se-gripnata-epidemiya-v-oblastite-pazardzhik-i-kardzhali.html", "text": "Удължава се грипната епидемия в областите Пазарджик и Кърджали. Това съобщиха от пресцентъра на  Министерството на здравеопазването . От днес РЗИ-Търговище обяви грипна епидемия на територията на област Търговище. До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации. РЗИ-Кърджали удължава грипната епидемия на територията на област Кърджали считано от 31.01.2019 г. до 01.02.2019 г. включително. РЗИ-Пазарджик удължава грипната епидемия на територията на област Пазарджик във връзка със запазващото се високо ниво на обща заболеваемост от грип и ОРЗ. Учебните занятия в областта се възстановяват, считано от 30.01.2019 г.  \r\nКъм днешна дата грипна епидемия е обявена на територията на следните области: Благоевград, Бургас, Варна, Велико Търново, Видин, Враца, Добрич, Кърджали, Кюстендил, Монтана, Пазарджик, Плевен, Пловдив, Разград, Русе, Сливен, Смолян, Софийска област, София-град, Стара Загора, Търговище, Хасково, Шумен, Ямбол, както и на територията на община Луковит.", "date": "2019.01.29", "title": "Удължава се грипната епидемия в областите Пазарджик и Кърджали"}
{"url": "http://www.focus-news.net/news/2019/01/29/2617617/aleksandar-aleksandrov-gl-ekspert-v-otdel-enop-kam-obshtina-pernik-reditsa-infrastrukturni-sotsialni-i-ekologichni-proekti-shte-badat-zavarsheni-do-kraya-na-godinata.html", "text": "Редица инфраструктурни, социални и екологични проекти ще бъдат завършени до края на годината в Община Перник. Това каза в интервю за предаването „Перничани-потомците на Кракра“ на Радио „Фокус“ гл. експерт в отдел „Европейски и национални оперативни програми“ (ЕНОП) към Община Перник Александър Александров. Той добави, че Проекта за енергийна ефективност на сградата на Община Перник и областна администрация е един от водещите, освен това предстои завършването и на няколко проекта от социалната инфраструктура, като социалното жилище в кв. „Тева“. Александър Александров каза още, че ще бъдат изградени и още няколко спортни и детски площадки. „В момента изпълняваме и един много важен проект, финансиран от ОП „Региони в растеж“, а именно Интегриран градски транспорт в гр. Перник. Този проект всъщност е от изключителна важност. Трябва благодарение на него да закупим между 13 и 15 автобуса Евро 6, които да работят на метан. Ще изградим метан станция, депо, в което да можем да поддържаме автобусите. Благодарение на този проект ще въведем и GPS система, с която да упражняваме постоянен контрол, както върху автобусите, закупени в рамките на проекта, така и върху автобусите, които обслужват останалите линии в града. С този проект целим да създадем една още по-добра услуга за перничани, така че да могат да се придвижват от точка А до точка Б за възможно най-кратко време, най-евтино и използвайки една наистина европейска услуга“, поясни той. Александър Александров добави още, че в момента се разработва програма за подобряване на качеството на атмосферния въздух в Общината като всички проекти, които са изпълнени или предстоят да бъдат са тясно свързани с решаването на този проблем. Гл. експерт Александров каза, че предстои изграждането на още велоалеи, паркове и зелени площи, но най-големият проблем остава битовото отопление на твърдо гориво, който може да бъде решен само и единствено с волята на всички граждани, заяви Александров. \r\nСимона ПЕТРОВА", "date": "2019.01.29", "title": "Александър Александров, гл. експерт в отдел ЕНОП към Община Перник: Редица инфраструктурни, социални и екологични проекти ще бъдат завършени до края на годината"}
{"url": "http://www.focus-news.net/news/2019/01/29/2617619/blagoevgrad-okrazhnata-prokuratura-predade-na-sad-mazh-predizvikal-katastrofa-pri-koyato-sa-zaginali-dvama-dushi.html", "text": "Окръжна прокуратура – Благоевград е внесла за разглеждане в съда обвинителен акт срещу С.Б. (на 62 години) за предизвикано от него пътно-транспортно произшествие, отнело живота на двама души. Това съобщиха от пресцентъра на  Апелативна прокуратура-София . Около 15 чaса на 08.05.2017 г. обвиняемият С.Б. управлявал лек автомобил „Тойота“, като се движел по ПП1 Е-79 от гр. Кресна за гр. Симитли. В района на Кресненското дефиле той шофирал със скорост 65 км/ч, нямало други МПС пред него. На седалката до него се возела дъщеря му. В един момент водачът Б. изгубил контрол върху автомобила си, внезапно отклонил наляво и навлязъл в лентата за насрещно движение, в която по същото време се движела друга кола – „ВАЗ“. Сблъсъкът между двете превозни средства бил непредотвратим. Вследствие на силата на удара другият автомобил бил отхвърлен вдясно по посока на движението си и преминал през бордюра, ограничаващ пътното платно. В резултат на пътно-транспортното произшествие, пътуващите в лек автомобил „ВАЗ“, водачът - И.К. (на 75 години) и пътничката - Л.С. (70 години), починали на място от несъвместими с живота травми. Предстои делото да продължи в съда.", "date": "2019.01.29", "title": "Благоевград: Окръжната прокуратура предаде на съд мъж, предизвикал катастрофа, при която са загинали двама души"}
{"url": "http://www.focus-news.net/news/2019/01/29/2617620/sport-yuventus-privleche-za-treti-pat-martin-kaseres.html", "text": "Италианският гранд Ювентус обяви, че е привлякъл защитника Мартин Касерес от Лацио под наем до лятото. Това е трето преминаване на уругвайския национал при „бианконерите“. Той беше в Торино през сезон 2009/2010 година, като преотстъпен от Барселона, както и в периода 2012-2016 година. В кариерата си Касерес е играл още за Виляреал, Рекреативо, Саутхемптън и Верона.", "date": "2019.01.29", "title": "Спорт: Ювентус привлече за трети път Мартин Касерес"}
{"url": "http://www.focus-news.net/news/2019/01/29/2617613/alsat-m-makedoniya-snimkite-ot-byagstvoto-na-gruevski-koito-albaniya-tryabvashe-da-prati-na-makedoniya-sa-iztriti.html", "text": "Снимките от бягството на бившия македонския премиер Никола Груевски, които Тирана трябваше да изпрати на Скопие, не са получени от македонската прокуратура, защото са били изтрити, съобщи във вторник Главният прокурор на Македония Любомир Йовевски, предава излъчващият на  албански скопски телевизионен канал „Алсат – М“ . \r\nНа пресконференция днес, той заяви, че снимките на са осигурени, защото, според обяснението, което е получено от албанските власти, системата не можела да пази голямо количество данни и изтрива автоматично изображенията след определено време.  \r\nМедията коментира, че това оставя без отговор въпроса за точния маршрут, по който Груевски е избягал от Македония на 8 ноември 2018 година. \r\nПревод и редакция:", "date": "2019.01.29", "title": "„Алсат – М“ (Македония): Снимките от бягството на Груевски, които Албания трябваше да прати на Македония, са изтрити"}
{"url": "http://www.focus-news.net/news/2019/01/29/2617625/prof-d-r-georg-kraev-mladite-hora-imat-nuzhda-ot-mezhdunarodniyat-festival-surva-i-uchastieto-na-rekordniyat-broy-grupi-go-dokazva.html", "text": "Младите хора имат нужда от този фестивал и участието на рекордният брой групи го доказва. Това каза в интервю за седмичното предаване „Перничани-потомците на Кракра“ на  Радио \"Фокус\"  проф. д-р Георг Краев, по повод 28-то издание на Международният фестивал на маскарадните игри „Сурва“ 2019г. в Община Перник, на който беше председател на журито. Той добави, че е нормално с времето фестивалът да се видоизмени и модернизира, но по-важното е, че самият обичай се предава от поколение на поколение и остава съхранен във времето. Проф. Георг Краев заяви, че изборът на победител за голямата награда е бил „невъзможен“, тъй като всяка група е притежавала нещо уникално, но въпреки това са били отсъдени победители -  групите „Кралев дол“ и „Долно езеро“. „Всяка година се появяват групи, които представят уникални изпълнения. От една страна фестивалът е един голям празник не само за България, но и за европейската култура , а от друга страна и за локалната развитие на култура на пернишкия регион. Преди всеки фест всяка година се организира научна конференция, която прави опит да проучи и обобщи, какво точно става с маскарадните игри в България“, поясни той. Проф. Георг Краев добави, че българите трябва да се гордеем с този празник и да почувстваме чудото на ликуването на „Сурва“.  \r\nСимона ПЕТРОВА", "date": "2019.01.29", "title": "Проф. д-р Георг Краев: Младите хора имат нужда от Международният фестивал „Сурва“ и участието на рекордният брой групи го доказва"}
{"url": "http://www.focus-news.net/news/2019/01/29/2617611/veliko-tarnovo-pochti-dvoyno-se-e-uvelichil-broyat-na-litsata-s-ostri-respiratorni-zabolyavaniya-v-oblastta-za-edna-sedmitsa.html", "text": "Почти двойно се е увеличил броят на лицата с остри респираторни заболявания във Велико Търново за една седмица. Това съобщиха за  Радио „Фокус“ – Велико Търново  от Регионалната здравна инспекция. Регистрираните случаи на остри респираторни заболявания за периода от 21 до 27 януари са 93, като за сравнение предходната седмица те са били 57. Заболеваемостта от грип и остри респираторни заболявания миналата седмица е била 135.21 на 10 000 човека, при 247.34 на 10 000 за страната. Отчетените  вчера стойности са 33.44 при 50.74 за страната. \r\nПрез изминалата седмица е отчетено и повишение на болните от варицела. Регистрирани са нови 35 случая на заболяването, като за сравнение предходната седмица те са били 32. 27 от заразените са били във Велико Търново, четири – в Горна Оряховица, три – в Лясковец и един в Полски Тръмбеш. През отчетения период са регистрирани са 10 лица със скарлатина, седем  с ентероколити, три с вирусен менингит и едно с ламблиоза. \r\nНадежда КРЪСТЕВА", "date": "2019.01.29", "title": "Велико Търновo: Почти двойно се е увеличил броят на лицата с остри респираторни заболявания в областта за една седмица"}
{"url": "http://www.focus-news.net/news/2019/01/29/2617621/targovishte-dopalnitelni-20-legla-sa-razkriti-v-infektsioznoto-otdelenie-na-mnogoprofilnata-bolnitsa.html", "text": "Допълнителни 20 легла са разкрити в Инфекциозно отделение на МБАЛ- Търговище. Това каза за  Радио „Фокус“- Шумен  изпълнителният директор д-р Иван Светулков. „При нас картината не е по- различна от тази в страната. Имаме доста болни, като и пациенти с усложнения. Пълни са вътрешните отделения, инфекциозно, както и в специалност “Уши, нос, гърло“, каза д-р Светулков. По думите му, средно около 40 души минават през Спешно отделение. През предходната седмица е имало случай, завършил с фатален край. Починала е жена на 65-години, която е била с менингит, но не е установено, че е вследствие на усложнение  от грип. От днес в област Търговище е обявена грипна епидемия. \r\nИвелина ИВАНОВА", "date": "2019.01.29", "title": "Търговище: Допълнителни 20 легла са разкрити в Инфекциозното отделение на многопрофилната болница"}
{"url": "http://www.focus-news.net/news/2019/01/29/2617626/veliko-tarnovo-11-iskaniya-za-finansirane-ot-velikotarnovski-obshtini-shte-badat-izprateni-do-mezhduvedomstvenata-komisiya-za-vazstanovyavane-i-podpomagane-kam-ministerski-savet.html", "text": "11 искания за финансиране от общини на територията на област Велико Търново бяха подкрепени и ще бъдат изпратени за разглеждане до Междуведомствената комисия за възстановяване и подпомагане към Министерски съвет. Това стана ясно по време на днешното заседание на Постоянната комисия за изпълнения на дейности и задачи, свързани с вземане на решения по постъпили искания от общини за предоставяне на средства от Междуведомствената комисия, съобщиха от пресцентъра на  Областна администрация - Велико Търново . По време на заседанието бяха подробно представени констатациите от проверките на постъпилите документи. Областната комисия даде положително становище на искането на Община Велико Търново за финансиране на дейностите за възстановяване на общински път Севлиево - Велико Търново – депо строителни отпадъци – с. Леденик” на стойност 279 568.25 лв. с ДДС и  за възстановяване на общински път Севлиево-Велико Търново – депо строителни отпадъци – с. Леденик – с.Шемшево” на стойност 269 262.15 лв. с ДДС. Повторно искане на  Община Велико Търново за финансиране за осем обекта.  Шест обекта са разгледани на Заседание на 17.07.2018 година е издадено подкрепително становище, но четири от тях не са получили финансиране, а два обекта са получили само част от исканата сума. За етап ІІ от проект „Възстановяване на ул. „Климен Охридстки” при манастирския комплекс „Великата Лавра” до църквата „Св. Четирдесет мъченици” в гр. Велико Търново”  на стойност 1 297 787.09 лв. с ДДС. За възстановяване на водосток и общински път Керека - граница общини (Дряново - В. Тyрново) - Шевшево - Велико Търново в участъка между новостроящ се мост над р. Янтра и гр. Велико Търново” на стойност 202 739.44 лв. За обект „Възстановяване на общински път Полски Тръмбеш - В.Търново  граница общини (Горна Оряховица - Велико Търново) – археологически комплекс Никополис ад Иструм-Никюп , на територията на община Велико Търново и община Горна Оряховица. Искането е от община Велико Търново, което е 55,53% от целия обект и е  на стойност 865 852.95 лв. с ДДС. За обект „Стомонобетонов мост над р. Белица на общински път  Дебелец - жп гара Дебелец – В. Търново, квартал \"Чолаковци\", ул. \"Сан Стефано“ на стойност 644 429.56 лв., са отпуснати 320 000 лв. Повторното искане е за остатъка от сумата 324 429 лв. За  етап ІІ от проект „Почистване на речното коритона р. Янтра от 1+300 (Каменен мост) до  2+000 км, с дължина 700 м” на стойност 1 139 702.27 лв. с ДДС. За обект “Каменен мост над река Белица в гр. Дебелец”, на стойност 444 988.02 лева, са отпуснати 220 000 лв. Повторното искане е за остатъка от сумата 224 988 лв. Две от исканията на община Велико Търново са разгледани на Заседание на 18.09.2018 година е издадено подкрепително становище, но същите не са получили финансиране от МКВП. Обектите са както следва:  За възстановяване на общински път Павликени – Дъскот – Паскалевец – Граница общ. (Павликени – В. Търново)  в участък от км 19+000 до км 22+400 на територията на община Велико Търново”, на стойност 447 825.17 лева с включено ДДС и за обект „Църквовен храм „Св. Архангел Михаил” кв. \"Чолаковци\" - Велико Търново” на стойност 17 145.60 лева с ДДС. \r\nПодкрепа получи и искане за финансиране на Областния управител за брегозащитни дейности и възстановяване проводимостта на река Янтра в обхавата на гр. Велико Търново на стойност от 521 227.29 лв. с ДДС. Искането на кмета на Община Павликени за финансиране на обект „Почистване на речното корито на река Елийска, село Долна Липница, община Павликени, област В.Търново на стойност 186 904.56 лв. с ДДС ще бъде разгледано на следващото заседание след съгласуване със становища от РИОСВ  и Басейнва дирекция. \r\nВсички искания ще бъдат изпратени за разглеждане до Междуведомствената комисия за възстановяване и подпомагане към Министерски съвет.", "date": "2019.01.29", "title": "Велико Търново: 11 искания за финансиране от великотърновски общини ще бъдат изпратени до Междуведомствената комисия за възстановяване и подпомагане към Министерски съвет"}
{"url": "http://www.focus-news.net/news/2019/01/29/2617618/stara-zagora-gripnata-epidemiya-v-oblastta-se-otmenya-ot-30-yanuari.html", "text": "Грипната епидемия в областта се отменя от 30 януари. Това съобщиха от пресцентъра на  РЗИ - Стара Загора . Въз основа на значителния спад на острите респираторни заболявания през последната седмица (21 януари 2019 г. – 27 януари 2019 г.), с регистрирана заболяемост от 229. 62 на 10 000 население и продължаващата тенденция за намаляване на заболелите от остри респираторни заболявания (ОРЗ) през последните два дни, РЗИ - Стара Загора отменя всички предприети противоепидемични мерки по време на грипна епидемия на територията на област Стара Загора, считано от 30 януари. \r\nБолните с висока температура и други признаци на грип да не провеждат самолечение. При наличие на симптоми за грип да посещават личните си лекари и да не ходят болни на работа и училище. \r\nРЗИ - Стара Загора продължава ежедневно да извършва активен надзор над заболяемостта от грип и ОРЗ.", "date": "2019.01.29", "title": "Стара Загора: Грипната епидемия в областта се отменя от 30 януари"}
{"url": "http://www.focus-news.net/news/2019/01/29/2617606/blagoevgrad-vazstanoveno-e-elektrozahranvaneto-na-teritoriyata-na-vsichki-naseleni-mesta-v-oblastta-vazmozhni-sa-vremenni-izklyuchvaniya-zaradi-deynosti-na-ekipite-ot-eso.html", "text": "Възстановено е електрозахранването на територията на всички населени места в област Благоевград, възможни са временни изключвания заради дейности на екипите от Електроенергийният системен оператор (ЕСО). Това съобщиха за  Радио „Фокус“ – Пирин  от пресцентъра на ЧЕЗ. От там уточниха, че от гледна точка на дружество, което представляват всичко е захранено като на места е било осигурено алтернативно захранване. \r\nЛивия НИНОВА", "date": "2019.01.29", "title": "Благоевград: Възстановено е електрозахранването на територията на всички населени места в областта, възможни са временни изключвания заради дейности на екипите от ЕСО"}
{"url": "http://www.focus-news.net/news/2019/01/29/2617624/aa-ministarat-na-otbranata-na-turtsiya-vlizame-v-manbidzh-i-iztochno-ot-reka-efrat-kogato-mu-doyde-vremeto.html", "text": "Министърът на националната отбрана на Турция Хулуси Акар заяви, че въоръжените сили са готови да изпълнят дълга си и „да влязат в град Манбидж в Сирия и в района източно от река Ефрат, когато му дойде времето”, предаде Анадолската агенция (АА). Министърът говори на тържество по повод подписването на споразумения за стратегическо сътрудничество в Завод № 1 за поддръжка на авиационна техника в град Ескишехир. „В рамките на своите задачи и отговорности турската армия вече е извършила всякакъв вид подготовка и е напълно готова. Когато му дойде времето и мястото, ще бъдат извършени необходимите дейности и реализирани задачите в района на град Манбидж в Сирия и общо в районите източно от река Ефрат.”, посочва още турският военен министър, цитиран от АА. \r\nПревод и редакция:", "date": "2019.01.29", "title": "АА: Министърът на отбраната на Турция: Влизаме в Манбидж и източно от река Ефрат, когато му дойде времето"}
{"url": "http://www.focus-news.net/news/2019/01/29/2617627/kyustendil-patnite-nastilki-v-oblastta-sa-mokri-dvizhenieto-se-osashtestvyava-pri-zimni-usloviya.html", "text": "Пътните настилки в областта са мокри, движението се осъществява при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства заради метеорологичната обстановка. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.01.29", "title": "Кюстендил: Пътните настилки в областта са мокри, движението се осъществява при зимни условия"}
{"url": "http://www.focus-news.net/news/2019/01/29/2617630/nikolay-melemov-gerb-smolyan-za-da-ubedim-horata-da-glasuvat-na-evroizborite-tryabva-da-pokazhem-postignatoto-sas-sredstva-ot-es.html", "text": "За да убедим хората да гласуват на предстоящите евроизбори, трябва да покажем какво сме постигнали със средства от Европейския съюз, заяви областният координатор на ГЕРБ и кмет на Смолян Николай Мелемов на събрание с кметове, общински и организационни секретари от цялата област. На срещата присъстваха народните представители д-р Даниела Дариткова и д-р Красимир Събев, областният управител и общински ръководител в Златоград Недялко Славов. Това съобщиха от пресцентъра на  ГЕРБ – Смолян . Според Мелемов изборите за Европейски парламент са от голямо значение и политиците трябва да положат всички усилия, за да убедят колкото се може повече хора да гласуват. „Това е най-важно – да убедим хората да гласуват, като им посочим ползите за цялата ни страна и конкретно за общините от членството ни в ЕС. Затова във всяка община трябва да се създаде добра организация, всички по места да си свършим работата, за да предизвикаме голяма активност сред населението на предстоящите избори“, обясни Мелемов. Той заяви, че евроизборите ще бъдат най-сериозната подготовка за местните избори през есента. „В 21 век голяма част от кампаниите вече се водят в социалните мрежи и тъй като няма от какво да се срамуваме, трябва да популяризираме постиженията и изграденото в общините ни. На областно ниво, както досега, ГЕРБ ще има кандидат за кмет във всяка община с пълни листи за общински съветници“, посочи Николай Мелемов. Той обяви, че до 11 февруари трябва да бъдат сформирани всички предизборни щабове, а до 20 февруари трябва да се проведат общинските събрания за номиниране на кандидати за членове на ЕП. \r\nСпоред д-р Даниела Дариткова – депутат в Народното събрание от Смолян, успехът не е плод на някакви пожелания или случайност, а трябва да се изработи. Тя подчерта, че ГЕРБ в Смолянска област има добра основа за успех. „Още повече на фона на стабилното управление и на всичко, което сме постигнали като икономически показатели – почти 30% е увеличен брутният вътрешен продукт през последните години, имаме най-ниската безработица и сериозен ръст на инвестициите, въпреки заигравката с цифрите. Никой не представя алтернативи като политики, а говорят как ГЕРБ не се справя с един или друг проблем. Проблемите се решават поетапно и най-важното послание на Бойко Борисов от срещата в НДК беше да се търси решение на проблема на всеки един човек, защото именно този персонален контакт може да доведе до активност и добър резултат на евровота“, каза тя. \r\nСпоред депутата д-р Красимир Събев БСП ще правят избори с всички сили и средства -позволени и непозволени, за да спечелят евроизборите, защото знаят, че това е трамплин за местните избори. „Ние ще предприемем срещи по населени места, за да мобилизираме населението да гласува, защото има какво да покажем като свършена работа и изпълнени ангажименти към хората. Няма община в областта, където правителството да не е отпуснало средства за реализиране на местни инфраструктурни проекти, независимо от коя политическа сила е“, допълни д-р Събев. \r\nСпоред Недялко Славов във всяка община ГЕРБ може да направи добър резултат, който да осигури на политическата партия първо място в Смолянска област. „Тези избори ще бъдат своеобразен вот към управляващото мнозинство и своеобразен хоризонт към предстоящите местни избори. Осигуряваме много инвестиции в областта и силата ни е там, че го правим не само в общини на ГЕРБ, но и във всички общини. Като народни представители заедно с Мелемов сме били в една комисия с Корнелия Нинова. Познаваме я добре и не мога да си представя, че тази жена е алтернативата за премиер на страната. Затова за нас е неприемлив всякакъв резултат, които ни праща на второ или трето място“, подчерта Славов.", "date": "2019.01.29", "title": "Николай Мелемов, ГЕРБ – Смолян: За да убедим хората да гласуват на евроизборите, трябва да покажем постигнатото със средства от ЕС"}
{"url": "http://www.focus-news.net/news/2019/01/29/2617623/ruska-boyadzhieva-zam-kmet-na-burgas-predlagame-dva-pati-uvelichavane-broya-na-tochkite-v-koito-shte-se-izvarshva-izmervane-na-vazduha.html", "text": "Предлагаме два пъти увеличаване броя на точките, в които ще се извършва измерване на въздуха. Това каза зам.-кметът на Бургас Руска Бояджиева по време на редовното заседание на Общинския съвет, предаде репортер на  Радио „Фокус“ – Бургас . Според Бояджиева ще бъде увеличена два пъти и честотата на измерване на всяка една от точките. „Това, което в момента е включено като честота и обхват на измерванията по проект, изготвен от Изпълнителната агенция по околната среда, е далеч по-малко от това, което ние предлагаме“, обясни Бояджиева и добави, че в момента са включени 40 точки от общо съществуващи около 80 такива. „Това, което мотивира нашето предложение, е капацитетът, който знаем, че съществува в Изпълнителна агенция по околна среда. От законова гледна точка няма проблем, ако Общинския съвет предложи още по-голяма честота, но не е реалистично да се смята, че тя ще бъде осъществена в рамките на 1 година с наличната към момента техника“, каза още Бояджиева. Предложението бе прието от Общински съвет с 42 гласа „за“. Без дебати бе прието и предложението за откриване на процедура по обществена поръчка за сключване на договор между Община Бургас и независима акредитирана лаборатория за извършване на непрекъснат мониторинг на концентрацията на замърсителите в атмосферния въздух и изготвяне на пълен анализ на качеството на атмосферния въздух на територията на гр. Бургас. \r\nМария ПОПЧЕВА", "date": "2019.01.29", "title": "Руска Бояджиева, зам.-кмет на Бургас: Предлагаме два пъти увеличаване броя на точките, в които ще се извършва измерване на въздуха"}
{"url": "http://www.focus-news.net/news/2019/01/29/2617631/veliko-tarnovo-myuzikalat-da-si-bogat-ne-e-lesno-shte-bade-predstaven-v-muzikalno-dramatichen-teatar-konstantin-kisimov.html", "text": "Мюзикълът „Да си богат не е лесно“ ще бъде представен в Музикално-драматичен театър „Константин Кисимов“. Това съобщи за  Радио „Фокус“ – Велико Търново  директорът на Музикално-драматичен театър „Константин Кисимов“ Васил Вълчев. Той припомни, че премиерата на заглавието бе през септември 2018 година, а днес се подготвя ново представление, поради големия интерес от страна на публиката. Пиесата е на Пиер Шено , а режисьор е Юри Старков.  Актьорите, които участват в нея са Иван Митев, Милен Иванов, Стефка Златкова, Силвия Шекилова, Стефка Петрова, Стоян Борисов и Алфидин Раифов. \r\nИсторията всъщност е криминална комедия, във френски стил от средата на 70-те години на миналия век. Преведена е на над 20 езика и отваря пътя към успеха за френския драматург. \r\nПредставлението ще е от 19.00 часа и ще се проведе в малка зала на МДТ „Константин Кисимов“. \r\nЛуиза ТРАНЧЕВА", "date": "2019.01.29", "title": "Велико Търново: Мюзикълът „Да си богат не е лесно“ ще бъде представен в Музикално-драматичен театър „Константин Кисимов“"}
{"url": "http://www.focus-news.net/news/2019/01/29/2617622/nedyalko-slavov-oblasten-upravitel-na-smolyan-ostava-v-sila-chastichnoto-bedstveno-polozhenie-v-oblastta-prez-noshtta-shte-se-prodalzhi-s-razchistvaneto-na-patya-do-selo-stoykite.html", "text": "Остава в сила частичното бедствено положение в област Смолян заради снегопочистване на прохода Превала. Това каза за  Радио „Фокус“ – Смолян  областният управител Недялко Славов. По думите му продължава разчистването на прохода, като южната страна до върха е изчистена в двете ленти до асфалт. „През нощта ще се продължи с разчистването на пътя до село Стойките\", посочи Славов и изрази надежда до утре сутринта да имат възможност да отворят прохода за движение. \r\nПо отношение на валежите, които продължават, областният управител заяви, че ситуацията е спокойна. „Прогнозите са за валежи в зоната на жълтия код. Според оперативните планове сме направили необходимата организация за наблюдение на язовирите и реките в областта, които и без това са достатъчно пълноводни в резултат на обилните валежи от преди няколко дни. Ако валежите останат в тези прогнози, не би следвало да имаме проблеми. Оставаме внимателни по проходите, тъй като по високите части в Родопите валежите са от сняг. Надяваме се, че организацията за почистване на пътищата ще бъде такава, че да не се допуснат проблеми по проходите“, отбеляза Славов. \r\nТой добави, че пътят за село Мугла се пробива със снегопочистваща техника, но все още не е достатъчно надеждно отворен. „Там снежната покривка е, може би, най-обилната в областта и преспите на места достигат до 1.50 – 2 метра. Все още има проблем с електрозахранването, пътуваха няколко екипа на електроразпределителното дружество в тази посока и се надявам, че ще успеят да пуснат тока и в Мугла“, каза още Недялко Славов. \r\nНели ГЕРГЬОВСКА", "date": "2019.01.29", "title": "Недялко Славов, областен управител на Смолян: Остава в сила частичното бедствено положение в областта, през нощта ще се продължи с разчистването на пътя до село Стойките"}
{"url": "http://www.focus-news.net/news/2019/01/29/2617633/v-izpalnitelna-agentsiya-po-lekarstvata-ne-sa-poluchavani-signali-za-problemi-s-kachestvoto-na-insulin-novorapid-s-partidni-nomera-hr7h367-i-hr7n701.html", "text": "В Изпълнителна Агенция по лекарствата не са получавани сигнали от граждани, пациентски организации или медицински специалисти за проблеми с качеството и лекарствената безопасност за партидите на инсулин NovoRapid с номера HR7H367 и HR7N701. Това съобщиха от пресцентъра на  Министерството на здравеопазването  във връзка с постъпили журналистически запитвания относно отклонения в качеството на инсулин NovoRapid с посочените партидни номера. \r\nЛекарственият продукт NovoRapid е разрешен по централизирана процедура (от Европейската комисия) и за същия не са получавани сигнали по системата за бързо уведомяване (Rapid Alert System) от Европейската агенция по лекарствата или други държави членки.  \r\nПо повод на днешните сигнали е изискана цялата налична информация от представителя за България на притежателя на разрешението за употреба - Ново Нордиск Фарма ЕАД.  \r\nЗа партида HR7N701 не са получавани сигнали в Ново Нордиск Фарма ЕАД.  \r\nЗа партида HR7H367 има постъпили 2 сигнала през 2018 (12 септември 2018, 07 декември 2018) и два сигнала през 2019 (16 януари 2019 и 25 януари 2019) в Ново Нордиск Фарма ЕАД.  \r\nПо сигналите от 2018 г. на мострите предоставени от пациентите е извършен анализ в сертифицирана контролна лаборатория в Дания, като резултатите от анализа не показват отклонение в качеството.  \r\nПо сигналите от 2019 г. се очаква резултат от анализа.  \r\nНа 09 ноември 2018 г. ИАЛ е извършила планова инспекция на системата за проследяване на лекарствената безопасност на Ново Нордиск Фарма ЕАД, която не е констатирала пропуски и несъответствия.  \r\nВъпреки липсата на сигнали за партида HR7N701 ИАЛ ще извърши анализ на проби от партидата.  \r\nНаличните към момента данни, липсата на информация от медицински специалисти за проблем в провежданото лечение на пациенти и резултатите от контролните анализи не потвърждават основателността на сигналите от представители на Сдружение „Диабет и предиабет“.", "date": "2019.01.29", "title": "В Изпълнителна Агенция по лекарствата не са получавани сигнали за проблеми с качеството на инсулин NovoRapid с партидни номера HR7H367 и HR7N701"}
{"url": "http://www.focus-news.net/news/2019/01/29/2617634/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също е нормално натоварено за делничен ден. \r\nЛивия НИНОВА", "date": "2019.01.29", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/01/29/2617636/sadiyskata-kolegiya-na-vss-utvardi-klasifikator-na-dlazhnostite-v-administratsiyata-na-sadilishtata.html", "text": "Съдийската колегия на Висшия съдебен съвет утвърди Класификатор на длъжностите в администрацията на съдилищата в сила от 01 януари 2019 г. Това съобщиха от пресцентъра на  ВСС . Решението е във връзка с приетата от Пленума на ВСС с решение по протокол № 2/24 януари 2019 г. актуализация на Таблица № 1 на ВСС за определяне на максималните месечни работни заплати на съдии, прокурори и следователи на основание чл. 218, ал. 2 и ал. 3 от ЗСВ и Класификатор на длъжностите в администрацията на съдилищата на основание чл. 341, ал. 1 от ЗСВ, Класификатор на длъжностите в администрацията на ПРБ на основание чл. 341, ал. 1 от ЗСВ и Класификатор на длъжностите в администрацията на ВСС, НИП и Инспектората към ВСС на основание чл. 341, ал. 3 от ЗСВ, считано от 01 януари 2019 г. \r\nОбсъдена бе необходимостта от промяна на базовото съотношение на трудовите възнаграждения на специализираната администрация и на общата, за коригиране на трудовите възнаграждения на съдебните служители на длъжност „системен администратор“, „съдебен деловодител“ и „съдебен секретар“, предвид приноса на тези длъжности за работата на съдилищата. Посочено бе, че се подготвят предложения в тази насока.", "date": "2019.01.29", "title": "Съдийската колегия на ВСС утвърди Класификатор на длъжностите в администрацията на съдилищата"}
{"url": "http://www.focus-news.net/news/2019/01/29/2617628/pazardzhik-detsata-ot-uchilishtata-v-obshtina-belovo-ostavat-vav-vakantsiya-do-kraya-na-sedmitsata.html", "text": "Децата, които учат в училища на територията на община Белово остават във ваканция до края на седмицата, съобщиха за  Радио „Фокус“ – Пазарджик  от общинската администрация. Със заповед на кмета на Общината инж. Костадин Варев дните от 30 януари до 1 февруари (включително) са обявени за неучебни за училищата на територията на общината. Учениците ще бъдат на училище на 4 февруари.", "date": "2019.01.29", "title": "Пазарджик: Децата от училищата в община Белово остават във ваканция до края на седмицата"}
{"url": "http://www.focus-news.net/news/2019/01/29/2617640/nadzorniyat-savet-na-nzok-diskutira-tsenata-na-klinichna-pateka-56.html", "text": "По инициатива на Сдружението на общинските болници в България (СОББ), в Централното управление на Националната здравноосигурителна каса (НЗОК) се състоя среща с Надзорния съвет и оперативното ръководство на институцията. Това съобщиха от пресцентъра на  НЗОК .На срещата бяха дискутирани редица проблеми в работата на общинските болници, като намалената стойност на клинична пътека (КП) №56 „Диагностика и лечение на болести на черепно-мозъчните нерви (чмн), на нервните коренчета и плексуси, полиневропатия и вертеброгенни болкови синдроми“. Цената на пътеката е договорена между Българския лекарски съюз и НЗОК в Договор за изменение и допълнение на НРД за медицинските дейности за 2018 г.  \r\nАнализите на дейността на общинските болници, извършен от експерти на НЗОК, показват, че тази КП представлява от 1/3 до 1/2 от цялата дейност на лечебните заведения. В тази връзка Надзорният съвет на институцията изрази мнение, че е възможно да се възстанови цената на клинична пътека №56, като това може да стане с Анекс към Договор за изменение и допълнение на НРД за медицинските дейности за 2018 г., след преговори с БЛС.", "date": "2019.01.29", "title": "Надзорният съвет на НЗОК дискутира цената на клинична пътека №56"}
{"url": "http://www.focus-news.net/news/2019/01/29/2617632/afp-frantsiya-mozhe-da-pozvoli-na-svoite-dzhihadistite-da-se-varnat-ot-siriya.html", "text": "Френските джихадисти, задържани от кюрдските сили в Сирия, може да получат позволение да се завърнат в родината си, обяви френското външно министерство във вторник, предава  AFP . \r\nПариж се опасява, че френските затворници, държавни от „Сирийските демократични сили“, може да бъдат пуснати на свобода и да избягат, след като американските сили се изтеглят от близкоизточната страна, както обяви президентът на САЩ Доналд Тръмп. \r\n„Предвид развитието на военната ситуация в Североизточна Сирия и конкретно решението на Америка, за да обезпечим сигурността на Франция, ние разглеждаме всички възможности за предотвратяване на бягството и разпръсването на тези потенциално опасни лица“, гласи съобщението от френското дипломатическо ведомство. \r\n„Ако силите, които пазят френските бойци вземат решение да ги изпратят във Франция, те незабавно ще попаднат в ръцете на закона“, се добавя още там. \r\nИзяснявайки, че джихадистите - много от които се присъединиха към „Ислямска държава“ - ще понесат пълната тежест на закона, министерството добави: „Тези хора доброволно се присъединиха към терористична организация, която се бие в Леванта, извърши нападения във Франция и продължава да ни заплашва“. \r\nВ изявление пред новинарския канал BFM във вторник, министърът на вътрешните работи Кристоф Кастанер свързa решението с оттеглянето на САЩ. \r\n„Американците се изтеглят от Сирия. В момента има хора в затвора (в частта на Сирия, контролирана от кюрдските сили) и които са задържани, защото американците са там и които ще бъдат освободени“, каза той. \r\nНеназован източник от френските сили за сигурност, заяви пред AFP, че 130 души могат да бъдат репатрирани, потвърждавайки бройката, съобщена от новинарския канал BFM, според който групата включва мъже и жени. \r\nФренското външно министерство заяви, че „по никакъв начин не може“ да потвърди цифрата от 130 души. \r\nПревод и редакция:", "date": "2019.01.29", "title": "AFP: Франция може да позволи на своите джихадистите да се върнат от Сирия"}
{"url": "http://www.focus-news.net/news/2019/01/29/2617642/dzhumhuriet-turska-zhurnalistka-na-pat-kam-zatvora-duhat-mi-e-visok-nastroenieto-dobro-do-novi-sreshti.html", "text": "Турската журналистка Айше Дюзкан от закрития вестник „Йозгюр Гюндем” е осъдена окончателно на лишаване от свобода и днес влезе в затвора, предаде електронното издание на вестник „Джумхуриет”.  В последното си послание журналистката декларира: ”Духът ми е висок, настроението – на ниво; до нови срещи.”. \r\nДелото срещу нея и още четирима журналисти се води от 13-ти състав на Съда за тежки престъпления в Истанбул, като първото решение е от 16 януари 2018-та. Журналистът Хюсеин Айкол е осъден на 3 години и 9 месеца затвор заради „пропаганда в интерес на терористична организация” и „извършване на подобни престъпления повече от един път”. Самата тя и други трима журналисти получават наказание от по една година и 6 месеца лишаване от свобода, посочва още „Джумхуриет”.", "date": "2019.01.29", "title": "„Джумхуриет”: Турска журналистка на път към затвора: Духът ми е висок, настроението – добро; до нови срещи"}
{"url": "http://www.focus-news.net/news/2019/01/29/2617639/dimitar-nikolov-kmet-na-burgas-byudzhetat-na-obshtinata-za-2019-g-e-optimalen-konservativen-i-saobrazen-s-rasta-na-prihodite-prez-novata-godina.html", "text": "Бюджетът на Общината за 2019 г. е оптимален, консервативен и съобразен с ръста на приходите през новата година. Мнозинството общински съветници, което го подкрепи, бе внушително, благодаря на всички тях. Това каза пред журналисти след гласуването на бюджета на Общината за 2019 г. кметът Димитър Николов, предаде репортер на  Радио „Фокус“ – Бургас . „Това допълнително ме ангажира Общината да следи стриктното изпълнението на бюджета за 2019 г., както и стриктно да дава отчет за дейностите по него“, обясни Николов. „Данъците и таксите не са увеличени, но въпреки това, с доброто функциониране на приходната част, се наблюдава увеличение в приходите. Приоритетите ни са изключително важни – образованието е заложено като най-голям акцент в този бюджет. Освен детските градини, началните и средните училища, тази година осигуряваме средства и за Медицински факултет към университет „Проф. д-р Асен Златаров“, каза още кметът. По думите му материалната база вече е завършена, а средства от бюджета са отделени и за допълнителното оборудване на факултета, което предстои да бъде доставено.  \r\n„В този бюджет сме заложили част за ремонтиране на два допълнителни етажа от общежитието към IT гимназията, където да има възможност да настаним ученици и гостуващи преподаватели. От Общината сме доволни от резултатите на новата гимназия. Според мен интересът към нея в следващата година ще бъде още по-голям, имайки предвид интереса и запитванията от страна на родители не само от Бургас, но и от други градове в страната“, посочи кметът Николов. По думите му от бюджет 2019 г. ще бъдат отделени средства и за закупуването на нова техните, която да поддържа чистотата на Бургас, както и за подобряване настилките на основните градски булеварди. \r\nМария ПОПЧЕВА", "date": "2019.01.29", "title": "Димитър Николов, кмет на Бургас: Бюджетът на Общината за 2019 г. е оптимален, консервативен и съобразен с ръста на приходите през новата година"}
{"url": "http://www.focus-news.net/news/2019/01/29/2617638/pazardzhik-elektroprovodat-za-grad-sarnitsa-e-vazstanoven.html", "text": "Екипите на Електроразпределение Юг успяха да отстранят повредите по електропровода за град Сърница, който от 26 януари досега се захранваше от мобилни агрегати. Това съобщиха от  дружеството . Селата Медени поляни и Побит камък са захранени с мобилни агрегати. Продължават опитите за възстановяване на захранването за с. Мугла и обсерваторията Рожен, които поради обилния сняг са все още труднодостъпни за техника и механизация. За отстраняване на повредите Електроразпределение Юг мобилизира още на 26 януари допълнителни аварийни групи. На много места аварийните екипи извършват физически обход на електропроводите. Всички групи са оборудвани с техника и материали, включително и снегоходки, както и резачки за отстраняване на паднали дървета. Налице е и допълнителна специализирана техника – моторни шейни и АТV.", "date": "2019.01.29", "title": "Пазарджик: Електропроводът за град Сърница е възстановен"}
{"url": "http://www.focus-news.net/news/2019/01/29/2617629/targovishte-56-dopalnitelni-legla-sa-razkriti-v-trite-bolnitsi-v-oblastta.html", "text": "56 допълнителни легла са разкрити в трите болници в област Търговище. 20 от тях са в МБАЛ- Търговище, 20 в болницата в Омуртаг и 16 в здравното заведение в Попово. Това съобщи за  Радио „Фокус“- Шумен  д-р Марин Йовов, председател на Регионалното бюро за борба с грип и ОРЗ. Той посочи, че болни има във всички възрастови групи, като най- засегнати са учениците и работещите. „В групата над 65 години имаме единични случаи, докато от 5 до 65 години числата са двуцифрени“, каза д-р Йовов. Най-честите усложнения са пневмонии и бронхиолити, като има и случаи на отити и синуити. „При над 50 случая на усложнения през миналата седмица, повече от 40 са именно пневмонии и бронхиолити“, каза д-р Йовов. Той посочи, че от изпратени 10 проби за лабораторно изследване по време на предепидемичния период, има две положителни на грипен щам „Сингапур“. \r\nИвелина ИВАНОВА", "date": "2019.01.29", "title": "Търговище: 56 допълнителни легла са разкрити в трите болници в областта"}
{"url": "http://www.focus-news.net/news/2019/01/29/2617645/plovdiv-kukerskiyat-sastav-na-selo-stoletovo-poluchi-priza-srebarna-maska-na-28-ya-mezhdunaroden-festival-surva-2019.html", "text": "Кукерският състав на село Столетово получи приза „Сребърна маска” на 28-я Международен фестивал „Сурва 2019”, който се проведе на 26 и 27 януари в Перник. Това съобщи за  Радио „Фокус”- Пловдив  Мирослав Колев, кмет на селото. Сред 7500-те участници в международния фест на маскарадните игри, бяха и 8 кукерски състава от община Карлово, които обраха наградите. Златен медал за маска и костюм получи състава на село Васил Левски, златен медал за обучение в традициите – кв. Сушица, гр.Карлово, бронзов медал за атрактивност – с. Дъбене. Съставът на село Войнягово спечели награда на Областния управител на Перник, а Награда на Историческия музей – с. Горни Домлян. \r\nЦветана ТОНЧЕВА", "date": "2019.01.29", "title": "Пловдив: Кукерският състав на село Столетово получи приза „Сребърна маска” на 28-я Международен фестивал „Сурва 2019”"}
{"url": "http://www.focus-news.net/news/2019/01/29/2617643/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-simitli-gotse-delchev.html", "text": "Продължава да е в сила ограничението за товарни автомобили с тегло над 12 тона в района на Папаз Чаир. Това съобщи за  Радио „Фокус“ – Пирин  дежурният служител в Областно пътно управление – Благоевград. Причината е, че все още не е извършено цялостното почистване, което да осигурява необходимото уширение на пътя. Дежурният добави, че е възможно ограничението да остане в сила до утре сутринта. В областта няма въведение други забрани за преминаването на леки и товарни автомобили. Няма и ремонтни дейности. Не са регистрирани сигнали, свързани с възникнали катастрофи или паднала скална маса на пътното платно. Повишена опасност от падащи камъни има в Кресненското дефиле и в района на прохода Предел. Трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. \r\nЛивия НИНОВА", "date": "2019.01.29", "title": "Благоевград: Повишена е опасността от падащи камъни в Кресненското дефиле и по второкласен път Симитли – Гоце Делчев"}
{"url": "http://www.focus-news.net/news/2019/01/29/2617646/sport-tsska-i-pelister-bitolya-podpisaha-sporazumenie-za-satrudnichestvo.html", "text": "Футболен клуб ЦСКА подписа споразумение за сътрудничество с македонския Пелистер (Битоля). От българска страна договорът бе парафиран от изпълнителния директор на „червените“ Пламен Марков, който подчерта, че най-важно е да се инвестира в модернизиране на базите и да се осигуряват подготвени специалисти. От ръководството на македонския отбор изтъкнаха, че сътрудничеството от експертен и технически аспект е от най-голямо значение. Чрез споразумението талантите от Битоля и регионът ще получават шанс да продължат кариерата си в ЦСКА.", "date": "2019.01.29", "title": "Спорт: ЦСКА и Пелистер (Битоля) подписаха споразумение за сътрудничество"}
{"url": "http://www.focus-news.net/news/2019/01/29/2617649/neformalna-sreshta-na-ministrite-na-otbranata-na-darzhavite-chlenki-na-es-shte-se-provede-v-bukuresht-rumaniya.html", "text": "Министърът на отбраната Красимир Каракачанов ще участва в неформалната среща на министрите на отбраната на държавите-членки на ЕС. Това съобщиха от пресцентъра на  Министерство на отбраната.  Форумът ще се проведе на 30 и 31 януари в Букурещ, Румъния, в рамките на румънското ротационно председателство на Съвета на ЕС.  \r\nНа 30 януари ръководителите на делегации ще обсъдят темата „Жените, мирът и сигурността“  като приоритетна за ЕС, НАТО и ООН. В дискусиите са поканени да участват генералният секретар на НАТО и заместник-генералният секретар на ООН по мироопазващите операции. \r\nПрез втория ден от срещата министрите на отбраната ще участват в работна сесия, посветена на бъдещето на европейската отбрана. Дискусията ще бъде фокусирана върху развитието на отбранителните инициативи, произтичащи от Глобалната стратегия за външна политика и политика за сигурност на ЕС, и практическите аспекти за постигане на кохерентност между тях, както и на влиянието на технологичните иновации върху въоръжените сили.", "date": "2019.01.29", "title": "Неформална среща на министрите на отбраната на държавите-членки на ЕС ще се проведе в Букурещ, Румъния"}
{"url": "http://www.focus-news.net/news/2019/01/29/2617641/stara-zagora-razhodite-za-chistota-koito-sa-predvideni-v-byudzheta-na-obshtina-kazanlak-za-2019-g-vazlizat-na-nad-5-mln-lv.html", "text": "Разходите за чистота, които са предвидени в Бюджета на Община Казанлък за 2019 година са едно много сериозно финансово перо и възлизат на 5, 96 млн. лв. Това каза за  Радио „Фокус”  общинският съветник” Генчо Генчев, член на Комисията по устройство на територията, инфраструктура, строителството и транспорт в Общинския съвет. Той поясни, че основните направления, от които ще бъдат набрани средствата за разходване за „Чистота” са приходи от такса „Битови отпадъци” от физически и юридически лица, които възлизат на 3, 550 млн. лв., приходи от Районна инспекция по опазване на околната среда и възстановяване на средата от сепариране – 935 хил. лв., от Национален доверителен екофонд – 21, 6 хил. лв., приходи събрани по чл. 64 от Закона за управление на отпадъците – сметището в село Шейново – 39, 9 хил. лв. Основно дотациите в направление „Чистота” ще бъдат от Община Казанлък, като те възлизат на 549, 796 хил. лв. „Дотациите от Община Казанлък се налагат поради факта, че за поредна година не се увеличава такса „Битови отпадъци””, каза Генчев. Основно средствата предвидени за „Чистота” ще бъдат изразходвани за закупуване на автомобили и съдове за сметосъбиране, които възлизат на 331, 3 хил. лв., от които за съдове – 500 броя за 80, 8 хил. лв. За събиране и транспортиране на битови отпадъци са предвидени разходи в размер на 2, 144 млн. лв. За строителни отпадъци за работна заплата на сметището в село Шейново са предвидени 25, 3 хил. лв. и за издръжка – 36, 9 хил. лв. \r\nОтчисленията за обезвреждане на отпадъците на регионално или общинско депо по Закона за управление на отпадъците възлизат на 855 хил. лв. Друг съществен разход са плащанията към сепариращата инсталация – 696 хил.лв. За експлоатация и стопанисване на площадката за компостиране – за 2 хиляди тона годишно аеробно компостиране и почистване на улиците – 457, 7 хил.  лв. „ Вярно, че средствата за почистване на Казанлък е голямо, но не може един красив град да не бъде и чист”, каза Генчев. \r\nСлавяна ГАЙДАРОВА", "date": "2019.01.29", "title": "Стара Загора: Разходите за чистота, които са предвидени в Бюджета на община Казанлък за 2019 г. възлизат на над 5 млн. лв."}
{"url": "http://www.focus-news.net/news/2019/01/29/2617648/narodnoto-sabranie-podkrepya-usiliyata-na-pravitelstvoto-za-izpalnenie-na-angazhimentite-svarzani-s-priemaneto-na-balgariya-v-evrozonata.html", "text": "Народното събрание подкрепя усилията на правителството за изпълнение на ангажиментите, свързани с приемането на България в еврозоната. Това заяви председателят на Комисията по европейски въпроси и контрол на европейските фондове Кристиан Вигенин на среща със заместник-председателя на Европейската комисия, отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари Валдис Домбровскис, съобщиха от пресцентъра на  Народното събрание . Гостът е на двудневно официално посещение в България и имаше среща с народни представители от комисиите по европейски въпроси и по бюджет и финанси.  \r\nКристиан Вигенин посочи, че България желае продължаване на  евроинтеграцията в дълбочина и продължава активните си действия в посока присъединяване към Шенген и еврозоната. Той изрази задоволство от последователната политика на Европейската комисия за поддържане на активен диалог с представителите на националните парламенти.  \r\nПрисъединяването на България към Шенген и еврозоната ще бъде важен сигнал към българските граждани, който ще допринесе за укрепване на доверието в европейските институции и европейската интеграция, подчерта на срещата заместник-председателят на Комисията по бюджет и финанси Евгения Ангелова. Тя посочи, че страната ни активно е участвала в дискусиите за укрепването на икономическото управление и за доизграждането на Икономическия и паричен съюз.  \r\n\"Една от основните цели на посещението ми в България е да бъдат проведени задълбочени дискусии за перспективите за приемането на България към еврозоната\", отбеляза еврокомисар Валдис Домбровскис. Той посочи, че страните-членки на ЕС трябва да засилят устойчивостта на европейската икономика и да са подготвени за евентуални неблагоприятни явления.  \r\n\"България има силен икономически растеж, много силно фискално изпълнение и съотношение между дълг и БВП от 30 процента, което е едно от най-ниските нива в ЕС\", отбеляза Валдис Домбровскис. \"Трябва обаче да се обърне внимание на социалното измерение и по-конкретно на изпълнение на политиките за равенство на доходите, както и на програмите за придобиване на умения и достъп до пазара на труда\", добави той. България е покрила три от четирите критерия и е поела конкретни ангажименти във връзка с членството си в еврозоната, посочи еврокомисарят и добави, че ако страната изпълни тези ангажименти през третото тримесечие на 2019 г. може да се присъедини към Валутния механизъм II (ERM II).", "date": "2019.01.29", "title": "Народното събрание подкрепя усилията на правителството за изпълнение на ангажиментите, свързани с приемането на България в еврозоната"}
{"url": "http://www.focus-news.net/news/2019/01/29/2617650/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са мокри. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.29", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/01/29/2617647/liderat-na-bsp-korneliya-ninova-vrachi-dareniyata-sabrani-po-sluchay-svoya-yubiley.html", "text": "Днес лидерът на БСП Корнелия Нинова предаде на Съюза на математиците в България събраните дарения по случай своя юбилей, в размер на 22 096 лв. Това съобщиха от пресцентъра на  Националния съвет на БСП.   Тя се срещна с ръководството на Института по математика и информатика към БАН - акад. Петър Кендеров, акад. Благовест Сендов, чл. кор. Олег Мушкаров - председател на научния съвет на Института, акад.Веселин Дренски - директор на Института, проф. Петър Бойваленков - ръководител на отбора по математика, чл.кор. Николай Николов - Съюз на математиците в България, проф. Емил Колев, доц. Харизанов и Емил Келеванджиев - ръководител на Националния отбор по информатика. \r\n\"Поздравявам ви за усилията, които полагате за развитието на науката в България\"- обърна се Нинова към  тях. \"Вие правите от нашите деца таланти, които прославят България по света и носят безброй медали. Те са бъдещето на България. Искам да им помогна, да инвестирам в младите хора, които искат да се развиват\" , заяви председателят на НС на БСП Корнелия Нинова и пожела успех на младите таланти на България. От името на СМБ чл.кор Николай Николов благодари за дарението и увери, че и в бъдеще ще подготвят младите математици и информатици, които са едни от най-успешните в света. \"Ръководството на СМБ високо оценява Вашия благороден акт на съпричастност и подкрепа\", каза Николов.  \r\nПрипомняме, че по случай своята 50 годишнина, лидерът но на БСП Корнелия Нинова обяви, че не желае подаръци и цветя, а събира средства  за Националния отбор  по математика и Националния отбор по информатика.", "date": "2019.01.29", "title": "Лидерът на БСП Корнелия Нинова връчи даренията, събрани  по случай своя юбилей"}
{"url": "http://www.focus-news.net/news/2019/01/29/2617652/plovdiv-shestima-dushi-sa-osadeni-za-palezhi-i-podgotovka-za-ubiystvo.html", "text": "Шестима души са осъдени за палежи и подготовка за убийство.  Това съобщиха от  Съдебната палата в Пловдив . Пловдивският апелативен съд потвърди изцяло присъдата на Окръжен съд – Пловдив спрямо подсъдимите с инициали М. П., М. Д., П. П., Вл. Е., С.С. и Р. К. Те са признати за виновни в извършване на престъпления в различни форми на съучастие помежду си:  палежи на автомобили и сгради;  повреждане на автомобил; приготовление за убийство; кражба и грабеж. Наложени им са ефективни наказания „лишаване от свобода“, както следва: М. П. - 7 години и 6 месеца, М. Д. и П. П. по 4 години, Вл. Е. – 7 години и 6 месеца, С. С. – 6 години, Р. К. – 7 години лишаване от свобода. С присъдата подсъдимият В. Б. е оправдан изцяло по повдигнатото му обвинение за палеж на трактор в село Зелениково. Апелативните магистрати не възприеха възраженията на защитниците за допуснати съществени процесуални нарушения и липса на доказателства, че подсъдимите са извършили деянията в които са обвинени. Без уважение е оставен и протеста на прокуратурата срещу оправдателната присъда на В. Б. и искането за увеличаване на наказанията на подсъдимите Вл. Е. и Р. К. Решението не е окончателно и подлежи на протест и обжалване пред Върховния касационен съд.", "date": "2019.01.29", "title": "Пловдив: Шестима души са осъдени за палежи и подготовка за убийство"}
{"url": "http://www.focus-news.net/news/2019/01/29/2617653/aktsenti-v-sutreshniya-blok-dobro-utro-balgariya-po-radio-fokus-na-30-yanuari.html", "text": "Над 1300 училища са в грипна ваканция. Специалистите очакват пикът на епидемията да бъде през следващата седмицата. Как  билките могат да ни помогнем да не се разболяваме или да ни подкрепят, когато сме болни, въпросите в сутрешния блок „Добро утро, България“ на   Радио „Фокус“  ще зададем на председателя на Съюза на билкарите в България д-р Емил Елмазов.  Министърът на финансите Владислав Горанов смята, че еврото не е „сребърен куршум“ и няма да реши всички проблеми на икономиката, но е добра основа за по-ускорено икономическо развитие. Повече позитиви или повече негативи ще донесе членството в еврозоната и ще ни присъедини ли към клуба на богатите, отговори на тези и още въпроси ще потърсим от проф. Христина Вучева, бивш министър на финансите. Ще продължим с финанси, но с тези на Община Ямбол и с кмета Георги Славов ще разговаряме за бюджет 2019, проекти, които ще бъдат реализирани през тази година, както и за предстоящата културна програма. Регионален исторически музей – Кюстендил спечели финансиране от  Министерство на културата за проекта „Децата и музея. Културното наследство през призмата на детските ръце“. Колегата от Радио „Фокус” – Кюстендил Венцеслав Илчев допълва информацията по темата. Във Варна представиха първата по рода си интерактивна книга с проекти, реализирани с европейско финансиране на територията на Варненска област. Повече за книгата ще научим от стажант - репортера ни във Варна Сияна Бухларска.  \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 30 януари, с водещ Елеонора Чолакова.", "date": "2019.01.29", "title": "Акценти в сутрешния блок „Добро утро, България“ по Радио „Фокус“ на 30 януари"}
{"url": "http://www.focus-news.net/news/2019/01/29/2617651/kathimerini-gartsiya-aleksis-tsipras-shte-poseti-turtsiya-na-5-fevruari.html", "text": "Гръцкият премиер Алексис Ципрас ще пристигне на официално посещение в Турция на 5 февруари, гласи неофициална информация, с която се е сдобил  вестник Kathimerini .  \r\nМинистър-председателят на Гърция получи поканата за посещението от турския президент Реджеп Таийп Ердоган по време на разговора им в кулоарите на Общото събрание на ООН миналия септември. \r\nОчаква се основните теми на разговорите да са двустранните отношения и блокираните в момента преговори за обединение на Кипър. \r\n„Катимерини“ припомня, че този януари се навършват 23 години от кризата около островчетата Имия през 1996 година, която едва не доведе до война между Гърция и Турция. \r\nПревод и редакция:", "date": "2019.01.29", "title": "Kathimerini (Гърция): Алексис Ципрас ще посети Турция на 5 февруари"}
{"url": "http://www.focus-news.net/news/2019/01/29/2617655/gabrovo-mokri-sa-patnite-nastilki-na-teritoriyata-na-oblastta-vali-slab-dazhd.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътищата са обработени и проходими при зимни условия. Времето е облачно. Вали слаб дъжд. Температурата е 6 градуса. На прохода Шипка остава в сила ограничение за МПС за превоз на товари над 12 тона и ремаркета и полуремаркета над 10 тона. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.29", "title": "Габрово: Мокри са пътните настилки на територията на областта, вали слаб дъжд"}
{"url": "http://www.focus-news.net/news/2019/01/29/2617654/kmetat-na-sliven-stefan-radev-kam-sluzhitelite-v-zatvorite-rabota-vi-iziskva-tarpenie-i-otgovornost-pozhelavam-vi-zdrave-i-volya-da-se-spravyate-s-problemite.html", "text": "Работа Ви изисква търпение и отговорност. Пожелавам Ви здраве и воля, за да продължите да се справяте с проблемите, пред които се изправяте всеки ден. Това каза кметът на Сливен Стефан Радев в поздравителен адрес към всички служители на затворите по повод професионалния им празник и 140 години от началото на новата наказателно-изпълнителна система в България. Това съобщиха от пресцентъра на  Община Сливен .", "date": "2019.01.29", "title": "Кметът на Сливен Стефан Радев към служителите в затворите: Работа Ви изисква търпение и отговорност, пожелавам Ви здраве и воля да се справяте с проблемите"}
{"url": "http://www.focus-news.net/news/2019/01/29/2617656/veliko-tarnovo-pat-lozen-polski-trambesh-e-ogranichen-za-dvizhenie-na-mps-s-obshta-masa-nad-12-t.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 3 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. Дейностите трябва да приключат до 31 януари. \r\nНадежда КРЪСТЕВА", "date": "2019.01.29", "title": "Велико Търново: Път Лозен – Полски Тръмбеш е ограничен за движение на МПС с обща маса над 12 т"}
{"url": "http://www.focus-news.net/news/2019/01/29/2617657/otpuskat-se-obshto-nad-67-mln-lv-za-humanno-otnoshenie-kam-svine-i-ptitsi-prez-2019-g.html", "text": "Общо 67.560 млн. лв. е финансовият ресурс за 2019 г. по схемите за държавна помощ „Помощ за реализирането на доброволно поети ангажименти за хуманно отношение към свинете и „Помощ за реализирането на доброволно поети ангажименти за хуманно отношение към птиците\", реши Управителният съвет на Държавен фонд „Земеделие“, съобщиха от пресцентъра на  Министерството на земеделието, храните и горите . Средствата по схемата за хуманно отношение към свинете са увеличени с 10% до 33 млн. лв. Идентичната схема за птицевъдите е за 34.560 млн. лв.   \r\nПомощта и по двете схеми се предоставя на едно стопанство за покриване на допълнителни разходи или пропуснати доходи, свързани с изпълнение на доброволни ангажименти за хуманно отношение към животните, поети за най-малко 5 години.  \r\nВ обхвата на помощта за хуманно отношение към свинете са включени следните мерки: \r\n- Мярка А – „Осигуряване на свободна подова площ над задължителния стандарт; \r\n- Мярка Б - Осигуряване на изкуствено осветление за най-малко 11 часа; \r\n- Мярка В - Използване на фураж, съдържащ най-много 2.5 mg/kg деоксиниваленол. \r\nВ обхвата на помощта за хуманно отношение към птиците са включени мерките: \r\n- Мярка А. Използване на фуражи, съдържащи деоксиниваленол не повече от 2.5 мг/кг. \r\n- Мярка Б. Осигуряване на свободна подова площ не по-малка от 10% над задължителния стандарт.  \r\n- Мярка В. Подобряване на условията за хуманно отношение към птиците по време на транспорт (само за доставки до кланицата). \r\n- Мярка Г. Намаляване емисиите на амоняк с 30% (гарантиране на концентрация на амоняк (NH3 до 14 ррт), чрез добавяне в постелята на силикатни минерали (перлит, алуминосиликати - каолин, бентонит, зеолит/клиноптилолит/ и др.).  \r\nПрез 2019 г. ще се изплати и помощта на птицевъдите, които не са получили авансово плащане през 2018 г.  \r\n29 фермери от с. Тутраканци ще получат индивидуална държавна помощ „де минимис“ за унищожените 88 бр. домашни прасета заради заболяването африканска чума по свинете, реши още УС на Държавен фонд „Земеделие“. На всеки стопанин помощта е изчислена индивидуално според пазарната цена към август 2018 г. и теглото на хуманно евтаназираните животни според протоколите на Българската агенция по безопасност на храните.", "date": "2019.01.29", "title": "Отпускат се общо над  67 млн. лв. за хуманно отношение към свине и птици през 2019 г."}
{"url": "http://www.focus-news.net/news/2019/01/29/2617658/washington-examiner-kitay-i-rusiya-sa-v-tesen-sayuz-i-zaplashvat-sasht-predupredi-amerikanskoto-razuznavane.html", "text": "Китай и Русия ще „се съревновават все по-интензивно“ със САЩ, предупреди директорът на Националното разузнаване на САЩ Дан Коутс по време на заседание на сенатската комисия по разузнаване във вторник, пише  онлайн изданието на вестник Washington Examiner . \r\n„Китай и Русия са в най-тесния си съюз от средата на 50-те години на XX век и се очаква отношенията им да продължат да се подобряват през следващата година, докато някои от техните интереси и разбирания за заплаха се сближават“, заяви Коутс, който участва в панел за глобалните заплахи, част от който са били и директорът на ЦРУ Джина Хаспел и директорът на ФБР Кристофър Рей. \r\nТой заяви, че президентските избори през 2020 г. ще бъдат привлекателна цел за намеса от страна на противниците на САЩ, включително Иран. \r\n„Противниците и стратегическите конкуренти на САЩ почти със сигурност ще използват онлайн операции за влияние, чрез които ще се опитат да отслабят демократическите ни институции, да подкопаят съюзите и партньорствата на САЩ и да повлияят на политическите резултати в САЩ и на други места“, добави директорът на американското Национално разузнаване. \r\nКоутс заяви, че усилията на Русия в социалните медии „ще продължат да се фокусират върху разпалването на социалното и расовото напрежение, подкопаването на доверието във властите и критиките срещу възприеманите като антируски политици“. \r\nЩо се отнася до Китай, „Пекин вече контролира информационната среда в Китай и разширява способността си да оформя информацията и дискурсите, свързани с Китай в чужбина“, заяви той. \r\nПо думите на Коутс, Иран вече използва социалните медии, „за да влияе на аудитории и в САЩ, и в съюзни държави, с послания, свързани с иранските интереси“. Ислямската република, добави той, „ще продължи да използва онлайн операции за увеличаване на влиянието, за да прокарва своите интереси“. \r\nПревод и редакция:", "date": "2019.01.29", "title": "Washington Examiner: Китай и Русия са в тесен съюз и заплашват САЩ, предупреди американското разузнаване"}
{"url": "http://www.focus-news.net/news/2019/01/29/2617659/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. По-натоварен е трафикът по пътната отсечка Бургас – кв. „Ветрен“, както и по пътя Бургас – кв. „Сарафово“. В областния център движението се осъществява интензивно по входно-изходните пътни артерии. По-натоварено е в района на кръстовището с кръгово движение „Трапезица“, в района на Бургаската болница, както и по бул. „Тодор Александров“ в посока ж.к. „Меден рудник“. \r\nМария КУРТЕВА", "date": "2019.01.29", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/01/29/2617644/smolyan-prohodimi-pri-zimni-usloviya-sa-patishtata-v-oblastta-prohodat-prevala-ostava-zatvoren-za-vsichki-avtomobili.html", "text": "Дъжд вали в Смолян, по високите части в Родопите валежите са от сняг. Движението по пътищата в областта се осъществява при зимни условия. Това съобщи за  Радио „Фокус“ – Смолян  дежурният в Областно пътно управление – Смолян. Пътните настилки мокри и хлъзгави, на места има заснежени участъци. Настилките се почистват и обработват. Проходът Превала остава затворен за всички автомобили, като се работи по разчистването на снега и разширяване на пътя. Няма ограничения през прохода Пампорово, като там остава забранено движението на автомобили над 3.5 тона, което е целогодишно. Няма ограничения за движение през проходите Рожен и Печинско. По пътя Стойките – Пампорово и по републиканските пътища на територията на община Доспат е въведено ограничение за тежкотоварни автомобили над 12 т, както и тегленето на ремаркета и полуремаркета. Остава затворен и пътят от границата на Областно пътно управление до Рожен. Движението по пътя Смолян – Широка лъка в района на селото се осъществява в едната пътна лента заради активизиралото се тази сутрин свлачище. Продължава разчистването на свлечената скална и земна маса. Повишена е опасността от падащи камъни и дървета по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян вали дъжд, пътните настилки са мокри и хлъзгави. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.29", "title": "Смолян: Проходими при зимни условия са пътищата в областта, проходът Превала остава затворен за всички автомобили"}
{"url": "http://www.focus-news.net/news/2019/01/29/2617661/sliven-mokri-i-hlazgavi-zaradi-dazhda-sa-patishtata-v-oblastta.html", "text": "Мокри и хлъзгави заради дъжда са пътищата в Сливенска област. Няма въведени допълнителни ограничения, съобщиха от  Областно пътно управление . Трафикът е интензивен. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.01.29", "title": "Сливен: Мокри и хлъзгави заради дъжда са пътищата в областта"}
{"url": "http://www.focus-news.net/news/2019/01/29/2617660/pregled-na-mezhdunarodnite-novini-do-18-chasa-agentsiya-fokus.html", "text": "Китай и Русия ще „се съревновават все по-интензивно“ със САЩ, предупреди директорът на Националното разузнаване на САЩ Дан Коутс по време на заседание на сенатската комисия по разузнаване във вторник, пише  онлайн изданието на вестник Washington Examiner . \r\n„Китай и Русия са в най-тесния си съюз от средата на 50-те години на XX век и се очаква отношенията им да продължат да се подобряват през следващата година, докато някои от техните интереси и разбирания за заплаха се сближават“, заяви Коутс, който участва в панел за глобалните заплахи, част от който са били и директорът на ЦРУ Джина Хаспел и директорът на ФБР Кристофър Рей. \r\nТой заяви, че президентските избори през 2020 г. ще бъдат привлекателна цел за намеса от страна на противниците на САЩ, включително Иран. \r\n„Противниците и стратегическите конкуренти на САЩ почти със сигурност ще използват онлайн операции за влияние, чрез които ще се опитат да отслабят демократическите ни институции, да подкопаят съюзите и партньорствата на САЩ и да повлияят на политическите резултати в САЩ и на други места“, добави директорът на американското Национално разузнаване. \r\nКоутс заяви, че усилията на Русия в социалните медии „ще продължат да се фокусират върху разпалването на социалното и расовото напрежение, подкопаването на доверието във властите и критиките срещу възприеманите като антируски политици“. \r\nЩо се отнася до Китай, „Пекин вече контролира информационната среда в Китай и разширява способността си да оформя информацията и дискурсите, свързани с Китай в чужбина“, заяви той. \r\nПо думите на Коутс, Иран вече използва социалните медии, „за да влияе на аудитории и в САЩ, и в съюзни държави, с послания, свързани с иранските интереси“. Ислямската република, добави той, „ще продължи да използва онлайн операции за увеличаване на влиянието, за да прокарва своите интереси“. \r\n***  Гръцкият премиер Алексис Ципрас ще пристигне на официално посещение в Турция на 5 февруари, гласи неофициална информация, с която се е сдобил  вестник Kathimerini .  \r\nМинистър-председателят на Гърция получи поканата за посещението от турския президент Реджеп Таийп Ердоган по време на разговора им в кулоарите на Общото събрание на ООН миналия септември. \r\nОчаква се основните теми на разговорите да са двустранните отношения и блокираните в момента преговори за обединение на Кипър. \r\n„Катимерини“ припомня, че този януари се навършват 23 години от кризата около островчетата Имия през 1996 година, която едва не доведе до война между Гърция и Турция. \r\n***  Френските джихадисти, задържани от кюрдските сили в Сирия, може да получат позволение да се завърнат в родината си, обяви френското външно министерство във вторник, предава  AFP . \r\nПариж се опасява, че френските затворници, държавни от „Сирийските демократични сили“, може да бъдат пуснати на свобода и да избягат, след като американските сили се изтеглят от близкоизточната страна, както обяви президентът на САЩ Доналд Тръмп. \r\n„Предвид развитието на военната ситуация в Североизточна Сирия и конкретно решението на Америка, за да обезпечим сигурността на Франция, ние разглеждаме всички възможности за предотвратяване на бягството и разпръсването на тези потенциално опасни лица“, гласи съобщението от френското дипломатическо ведомство. \r\n„Ако силите, които пазят френските бойци вземат решение да ги изпратят във Франция, те незабавно ще попаднат в ръцете на закона“, се добавя още там. \r\nИзяснявайки, че джихадистите - много от които се присъединиха към „Ислямска държава“ - ще понесат пълната тежест на закона, министерството добави: „Тези хора доброволно се присъединиха към терористична организация, която се бие в Леванта, извърши нападения във Франция и продължава да ни заплашва“. \r\nВ изявление пред новинарския канал BFM във вторник, министърът на вътрешните работи Кристоф Кастанер свързa решението с оттеглянето на САЩ. \r\n„Американците се изтеглят от Сирия. В момента има хора в затвора (в частта на Сирия, контролирана от кюрдските сили) и които са задържани, защото американците са там и които ще бъдат освободени“, каза той. \r\nНеназован източник от френските сили за сигурност, заяви пред AFP, че 130 души могат да бъдат репатрирани, потвърждавайки бройката, съобщена от новинарския канал BFM, според който групата включва мъже и жени. \r\nФренското външно министерство заяви, че „по никакъв начин не може“ да потвърди цифрата от 130 души. \r\n***  Министърът на националната отбрана на Турция Хулуси Акар заяви, че въоръжените сили са готови да изпълнят дълга си и „да влязат в град Манбидж в Сирия и в района източно от река Ефрат, когато му дойде времето”, предаде Анадолската агенция (АА). Министърът говори на тържество по повод подписването на споразумения за стратегическо сътрудничество в Завод № 1 за поддръжка на авиационна техника в град Ескишехир. „В рамките на своите задачи и отговорности турската армия вече е извършила всякакъв вид подготовка и е напълно готова. Когато му дойде времето и мястото, ще бъдат извършени необходимите дейности и реализирани задачите в района на град Манбидж в Сирия и общо в районите източно от река Ефрат.”, посочва още турският военен министър, цитиран от АА. \r\n***  Снимките от бягството на бившия македонския премиер Никола Груевски, които Тирана трябваше да изпрати на Скопие, не са получени от македонската прокуратура, защото са били изтрити, съобщи във вторник Главният прокурор на Македония Любомир Йовевски, предава излъчващият на  албански скопски телевизионен канал „Алсат – М“ . \r\nНа пресконференция днес, той заяви, че снимките на са осигурени, защото, според обяснението, което е получено от албанските власти, системата не можела да пази голямо количество данни и изтрива автоматично изображенията след определено време.  \r\nМедията коментира, че това оставя без отговор въпроса за точния маршрут, по който Груевски е избягал от Македония на 8 ноември 2018 година. \r\n*** САЩ са позволили на лидера на венецуелската опозиция Хуан Гуайдо, когото Вашингтон признава за временен президент на Венецуела, да получи контрола над някои активи на нейното правителство и Централната банка, които се намират на сметките на Федералния резерв в Ню Йорк и други американски банки, се казва в разпространено във вторник заявление от заместник ръководителя на пресслужбата на Държавния департамент Робърт Паладино, предава  ТАСС . \r\n„Тази сертификация ще помогне на легитимното правителство на Венецуела да защити тези активи в полза на венецуелците“, се казва в заявлението. „Призоваваме другите правителства да признаят Хуан Гуайдо за временно изпълняващ длъжността президент и да предприемат аналогични мерки за защита на наследството на Венецуела от по-нататъшни кражби от страна на корумпирания режим на (президента Николас) Мадруро“. \r\nНа 23 януари Гуайдо, чието назначение на поста председател на парламента два дни по-рано бе анулирано от Върховния съд на Венецуела, се обяви за и.д. президент на страната. В същия ден САЩ го признаха, след което Мадуро обяви случилото се за опит за държавен преврат и заяви, че прекъсва дипломатическите отношения със САЩ. \r\n***  Президентът на Украйна Петро Порошенко издигна кандидатурата си за втори мандат, предава  РИА Новости . \r\n„Чувството за дълбока отговорност към страната, към съвременниците, към миналите и настоящите поколения ме накара да реша да се кандидатирам отново”, обяви украинският президент, като същевременно допълни, че прави това в името на запазването на курса на страната към присъединяване към ЕС и НАТО. \r\nИзборите са насрочени за 31 март, а кампанията започна на 31 декември. В същия ден започнаха и издигането на кандидати за държавен глава и подаването на документи до ЦИК за регистрацията им. \r\nКъм настоящия момент 13 души са издигнали официално кандидатурата си. Сред тях са лидерът на Радикалната партия, Олег Ляшко, депутатът от фракцията „Блок Петро Порошенко\", Аркадий Корнацки, членът на „Опозиционен блок - Партията на мира и развитието“, Александър Вилкул, лидерът на партията на „Народен контрол“ Дмитрий Добродомов, както и председателят на „Социалистическата партия на Александър Мороз\". \r\nСпоред проучванията на общественото мнение, през последните месеци лидерът на партията „Отечество“ Юлия Тимошенко остава с най-висок рейтинг. Тя вече е представила документи в ЦИК. Рейтингът на Порошенко според анкетите се запазва на ниво от 14%. Според експерти той все още има шанс да стигне до втория тур. \r\n***  Британският премиер Тереза Мей ще настоява за „промени\" в споразумението за излизане на страната от структурите на Общността, въпреки че Брюксел даде ясен сигнал, че няма да предоговаря сделката, предава  AFP . \r\n„Трябва да имаме сделка, която може да получи подкрепата на парламента и това ще изисква някои промени в споразумението за изтегляне\", заяви говорителят на парламента в Лондон преди началото на поредицата от гласувания за стратегията за Брекзит.   \r\n***  Министър-председателят на Обединеното кралство Тереза Мей ще настоява пред европейските лидери за повторно отваряне на преговорите за Брекзит, предава телевизионният канал  Sky News . \r\nВ рамките на деня се очаква Мей да разговаря с представители на страните-членки на Евроопейския съюз, потвърди говорител на Даунинг стрийт. В Брюксел отговориха на желанието на Мей: „Председателят на Европейската комисия (Жан-Клод) Юнкер е постоянно на разположение и е в постоянен контакт“, увери представител на изпълнителния орган на ЕС. \r\n***  На Сърбия ще й бъдат необходими години, за да изпълни условията по Глави 23 и 24 от Договора за присъединяването на страната към Европейския съюз. Това заяви хърватският президент Колинда Грабар-Китарович, отговаряйки на журналистически въпрос за това дали Загреб ще забави по-нататъшното интегриране на Сърбия към ЕС, като същевременно настоя за уреждане на редица двустранни въпроси, най-вече за проблемите на изчезналите хора по време на конфликта в бивша Югославия, предава руската информационна агенция  EA Daily . \r\n„Аз съм една от онези, които смятат, че този въпрос трябва да бъде решен независимо от европейската интеграция на Сърбия… Тук е необходим диалог между двете страни. Много съм разочарована, че няма напредък в решаването на проблема с съдбата на изчезналите“, подчерта  Грабар-Китарович. \r\nСпоред нея намерението на сръбския президент Александър Вучич да разреши въпроса е искрено, но по неизвестни причини той все още не е предприел стъпки в тази насока. \r\nГрабар-Китарович добави, че има редица открити противоречия между Хърватия и Сърбия, сред които проблемите на границата и статута на националните малцинства. „Разбирам, че като приоритет ЕС подчертава въпроса за уреждане на отношенията между Белград и Прищина. Това е наистина важно за стабилността на целия регион, но други отворени въпроси не бива да се пренебрегват. Хърватия трябва последователно да защитава своите национални интереси”, подчерта държавният глава на страната.  \r\nПрез февруари 2018 г. хърватският премиер Андрей Пленкович заяви, че Хърватия няма намерение да „прави отстъпки на Сърбия”, само защото ЕС прие нова стратегия за Западните Балкани. Според него е необходимо да се решат въпросите, свързани с военните престъпления, защитата на малцинствата, съдбата на изчезналите хора, границите и репарациите. Едва след това Белград и Загреб може да постигнат помирение и да започнат сътрудничество в рамките на ЕС, категоричен бе хърватският премиер. \r\n***", "date": "2019.01.29", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/29/2617635/ventseslava-genova-ruo-varna-predprieti-sa-vsichki-neobhodimi-merki-za-opazvane-zhivota-i-zdraveto-na-detsata-po-vreme-na-gripna-epidemiya.html", "text": "Предприети са всички необходими мерки за опазване живота и здравето на децата по време на грипна епидемия. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. „Институциите предприеха необходимите мерки във връзка с опазване живота и здравето на учениците в посока превенция, ограничаване и неразпространение на грипните заболявания“, заяви Генова. Тя отбеляза, че е издадена поредна заповед до директорите какви административни дейности трябва да извършат в поверената им образователна институция, за да се гарантира превантивно неразпространението на грипните инфекции. „Ще трябва да се хигиенизират всички помещения, в които пребивават учители и ученици, да се отопли сградата, за да може когато се върнат в училище, учениците да не са на студено. Трябва да се препоръча на родителите закупуването на индивидуални маски за лице. Дори и в грипна епидемия Регионалното управление на образованието и екипите на училищата предприемаме необходимото, за да гарантираме здравето на децата“, допълни Венцеслава Генова. \r\nМарияна ВАЛЕНТИНОВА", "date": "2019.01.29", "title": "Венцеслава Генова, РУО – Варна: Предприети са всички необходими мерки за опазване живота и здравето на децата по време на грипна епидемия"}
{"url": "http://www.focus-news.net/news/2019/01/29/2617637/varna-udalzhena-e-zabranata-za-svizhdaniya-v-lechebnite-zavedeniya-ot-oblastta-do-4-fevruari.html", "text": "До 4 февруари (включително) свижданията в лечебните заведения за болнична помощ на територията на област Варна ще продължат да бъдат забранени. Това реши на заседанието си днес Оперативната комисия за борба с грипа към Регионалната здравна инспекция, предаде репортер на  Радио „Фокус“ – Варна . Остава в сила противоепидемичната мярка за непровеждане на детските и женски консултации, както и на профилактичните имунизации и реимунизации на територията на областта. Стриктно ще се провежда сутрешен медицински филтър за недопускане на заболели деца в детските заведения. Направено е предписание да се спазва строг противоепидемичен режим, както и да не се допуска събиране на групи и провеждане на общи мероприятия в детските заведения. В сила е и забрана за провеждане на мероприятия с масов характер. Следващото заседание на Областната оперативна комисия ще се проведе на 4 февруари от 14.00 часа в РЗИ.  \r\nПо данни на Националния център по заразни и паразитни болести, заболеваемостта от грип и остри респираторни заболявания във Варненско през последната седмица остава висока. Средната заболяемост е 218.41 на 10 000 население. През периода 21 – 27 януари броят на обслужените лица в болничните заведения на територията на областта е бил 33 469 души. Новозаболелите от грип и остри респираторни заболявания са 731 души. Най-много са болните във възрастовата група от 30 до 64 години – 253 души. \r\nДиана СТОЕВА", "date": "2019.01.29", "title": "Варна: Удължена е забраната за свиждания в лечебните заведения от областта до 4 февруари"}
{"url": "http://www.focus-news.net/news/2019/01/29/2617662/predstoyashti-sabitiya-v-stranata-za-30-yanuari-agentsiya-fokus.html", "text": "*** \r\nОт 09.00 часа започва редовното пленарно заседание на Народното събрание. \r\n*** \r\nОт 10.00 часа започва седмичното заседание на Министерския съвет. \r\n*** \r\nМинистърът на имиграцията и интеграцията на Кралство Дания Ингер Стьойберг ще бъде на посещение в България. Двамата с министър Младен Маринов ще посетят ГКПП „Капитан Андреево“. Програмата на работното посещение включва презентация на ГД „Гранична полиция“ в 09.00 часа. От 10.00 часа е предвидено посещение Тристранния контактен център - Капитан Андреево. В 10.30 часа е отпътуването за зелената граница с Турция. След връщането на ГКПП „Капитан Андреево“, около 12.00 часа е предвиден брифинг на двамата министри. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в централата на БСП Елена Йончева ще  даде пресконференция, на която ще представи разследването си  за корупция в Министерски съвет. \r\n*** \r\nОт 10.00 часа в зали 8 и 9 на НДК със събитието „Иницииране на партньорства“ ще започне програма „Културно предприемачество, наследство и сътрудничество“.  \r\n*** \r\nОт 10.00 часа в Националния пресклуб на БТА, Фондация „Състрадание Алцхаймер България” ще представи пилотно социологическо проучване на потребностите на хората с деменция и техните близки. \r\n*** \r\nОт 10.00 часа в зал 8 и 9 на НДК ще се състои събитието „Иницииране на партньорства”, организирано от Министерство на културата. Целта на събитието е установяване на работни контакти и подготовка на партньорски проекти за кандидатстване по Програма „Културно предприемачество, наследство и сътрудничество“. Работният език е английски.  \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 18-и състав на Специализирания наказателен съд ще заседава по делото срещу Любомир С., Веселин К. и Мартин Д., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Пламен А. и Любка Д., на които са повдигнати обвинения за съставяне на официален документ с невярно съдържание. \r\n*** \r\nОт 10.30 часа в офиса на TELUS International (ул. „Алабин“ 1) TELUS International ще представи резултатите от националното представително проучване, извършено в сътрудничество с Gemius България, което цели да провери нагласите на младежите и родителите относно първата работа. \r\nС официалното представяне на резултатите стартира и информационната кампания „Моята първа работа има значение“, която ще има за цел да подчертава важността в избора на първа трудова заетост, процесите по сключване на трудов договор и т.н.  \r\n*** \r\nОт 10.30 часа 20-и състав на Специализирания наказателен съд ще заседава по делото срещу Георги Р., на когото е повдигнато обвинение за участие в ръководство на организирана престъпна група. \r\n*** \r\nОт 11.00 часа в Националния пресклуб на БТА ще бъде представена модна къща „Блинк“ с дизайнер Радослава Лазарова. По време на пресконференцията Радослава Лазарова ще представи уникални авторски дантели, изработвани по специална технология. Ще бъде показано ревю с избрани рокли от колекция Womanity Prom 2019. \r\n*** \r\nОт 12.00 часа в Националния пресклуб на БТА ще се проведе пресконференция на Българската федерация по спелеология, Българският туристически съюз, Българското пещерно дружество и Балканският спелеоложки съюз по повод 90 години организирано пещерно дело в България. \r\n*** \r\nОт 13.00 часа в ще се проведе заседание на Прокурорската колегия на ВСС.  \r\n*** \r\nОт 13.30 часа 4-ти състав на Специализирания наказателен съд ще заседава по делото срещу Симеон Д., Иво П. и др., на които са повдигнати обвинения за престъпление по служба. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Благовест М., Георги А. и др., на които са повдигнати обвинения за образуване и ръководене на организирана престъпна група. \r\n*** \r\nОт 17.30 часа в зала 4 на НДК Васил Лазаров ще представи книгата си „Тройната нишка”.  \r\n*** \r\nОт 17.30 часа в Литературен клуб „Перото”, ПП „Движение Да България” организира политически дебат. Събитието е от затворен тип. \r\n*** \r\nОт 18.00 часа в зала „Тържествена“ на Централния военен клуб, Посолство на Република Турция в България и Дирекция за турците в чужбина и родствените общности (YTB) ще представят програма „Турски стипендии“. \r\n*** \r\nОт 18.00 часа в Национална галерия „Двореца“ ще бъде открита изложба  с дарения в периода 2015 – 2018 г.  \r\n*** \r\nОт 18.30 часа в Литературния клуб на Столичната библиотека ще се проведе първото за годината събитие от поредицата „Преводач на месеца“. Гост ще бъде поетът и преводач Хайри Хамдан. \r\n*** \r\nОт 19.00 часа в клуб Перото (НДК), ще се състои заключителен дебат на кандидатите на „Да, България!“ за определяне на кандидатите на Движението за евродепутати в единната листа на Демократична България за изборите за Европейски парламент през 2019 г. озаглавен „България в Европейския съюз – роля и гарантиране на националния интерес“. \r\n*** \r\nОт 14.00 часа в Спортна зала „Младост“ ще се проведе мач от 14-ия кръг от националната Суперлига по волейбол-мъже. \r\n*** \r\nОт 18.00 часа в галерия „Неси“ ще бъде открита изложба живопис и графика на Красимир Зинин. \r\n*** \r\nОт 18.30 часа в Спортна зала „Младост“ ще се проведе първи четвъртфинален мач от европейския клубен турнир по волейбол-мъже за купата на CEV между отборите на „Нефтохимик 2010“(Бургас)  и „Олимпиакос“ (Пирея). \r\n*** \r\nОт 11.00 часа началникът на ДНСК арх. Иван Несторов ще обобщи резултатите от проверката на нов обект в к.к. „Св. Св. Константин и Елена“. Брифингът ще се състои в сградата на РДНСК – Североизточен район (бул. „Цар Освободител“ № 76Г). \r\n*** \r\nОт 13.00 ч. в офиса на Морски клуб „Приятели на морето\" на ул. „Сава Радулов\" 14 ще проведе пресконференция във връзка със стартирането на проект „Живият свят на Черно море\". \r\n*** \r\nОт 11.00 часа пред паметника на Стефан Стамболов на Самоводската чаршия ще започнат честванията по случай 165 години от рождението на бележития великотърновец и министър-председател на България в периода 1887 - 1894 г.   \r\n***  \r\nОт 19.00 часа в Клуб 7 ще се проведе представяне на книгата - \"Босоногата кралица\" на Йорданка Благоева.   \r\n***  \r\nОт 19.00 часа в Клуб „ТАМ“ ще бъде представена самостоятелна изложба на Вера Гжеш. \r\n***  \r\nОт 10.00 часа в ПГЛПИ „Атанас Буров“ ще бъдат отбелязани 144 години от рождението на Атанас Буров:- ритуал по поднасяне на венци и цветя. \r\n*** \r\nОт 18.30 часа в зала 4 на Младежкия център ще се проведе музикална среща за млади хора с интерес към музиката. \r\n*** \r\nОт 10.30 часа в Дневния център за стари хора ще се проведе приемна на Комисията за защита от дискриминация (КЗД). \r\n*** \r\nОт 10.00 часа в заседателната зала на Община Кюстендил ще бъде поставен финалът на дейностите по проект „Обновяване на административната сграда на Областна дирекция на МВР“.  \r\n*** \r\nВ 14.00 часа в зала „Струма“ на Областна администрация - Перник, ще се проведе първото заседание за тази година на Областния обществен съвет за противодействие на корупцията и организираната престъпност.  \r\n*** \r\nОт 09.30 часа в Зала 2 на Окръжен съд ще се гледа делото на подсъдимия Ивелин А., животновъд, срещу когото е повдигнато обвинение за умишлено убийство по особено мъчителен начин за убития и с особена жестокост. \r\n*** \r\nОт 13.30 часа в пресклуба на БТА в Пловдив ще се състои пресконференция на ПП АБВ.  \r\n*** \r\nОт 13.00 часа Общински съвет – Смолян ще проведе първото си заседание за годината. \r\n***    \r\nОт 11.00 часа  в зала 119 в сградата на общината ще се състои пресконференция по повод предстоящата сесия на Общински съвет.  \r\n*** \r\nОт 13.30 часа в Регионалния пресклуб на БТА ще започне пресконференция на Държавна опера Стара Загора. \r\n***   \r\nОт 11.00 часа в пресцентъра в Областна администрация директорите на дирекциите „Бюро по труда”, „Инспекция по труда” и „Социално подпомагане” в Търговище ще дадат съвместна пресконференция . \r\n*** \r\nОт 11.00 часа в конферентната зала на Окръжен съд – Шумен ще се състои пресконференция по проект „Прозрачен, достъпен и независим съд с високо обществено доверие“.", "date": "2019.01.29", "title": "Предстоящи събития в страната за 30 януари (Агенция „Фокус“)"}
{"url": "http://www.focus-news.net/news/2019/01/29/2617663/gd-granichna-politsiya-intenziven-e-trafikat-na-granichnite-punktove-kalotina-kulata-lesovo-kapitan-andreevo-dunav-most-vidin.html", "text": "Интензивен е трафикът на граничните пунктове „Калотина“, „Кулата“, „Лесово“, „Капитан Андреево“, „Дунав мост-Видин“. Това съобщиха от пресцентъра на  Главна дирекция „Гранична полиция“ . Трафикът на българските гранични контролно-пропускателни пунктове към 18.00 часа. На българо-сръбската граница на ГКПП Калотина трафикът е интензивен от товарни автомобили на изход. На българо-македонската граница трафикът е нормален на всички гранични контролно-пропускателни пунктове. На българо-гръцката граница на ГКПП Кулата трафикът е интензивен на вход от товарни автомобили. На българо-турската граница на ГКПП Капитан Андреево и ГКПП Лесово трафикът е интензивен на изход от товарни автомобили. На българо-румънската граница на ГКПП Дунав мост-Видин трафикът е интензивен на изход от товарни автомобили.", "date": "2019.01.29", "title": "ГД „Гранична полиция“: Интензивен е трафикът на граничните пунктове „Калотина“, „Кулата“, „Лесово“, „Капитан Андреево“, „Дунав мост-Видин“"}
{"url": "http://www.focus-news.net/news/2019/01/29/2617667/predstoyashti-mezhdunarodni-sabitiya-za-30-yanuari-agentsiya-fokus.html", "text": "*** Министрите на външните работи на Русия и Ирак Сергей Лавров и Мохамед Али ал Хаким ще проведат разговори \r\n*** Вицепремиерът на Китай ще е в САЩ за преговори преди изтичането на примирието в търговската война между Пекин и Вашингтон \r\n*** Ще се състои протест, организиран от самообявилия се за временен президент на Венецуела Хуан Гуайдо \r\n*** Реч на вицепремиера на Ирландия Саймън Ковени за ролята на Дълбин в ЕС след Брекзит \r\n*** Посещение на президента на Македония Георги Иванов в Австрия \r\n*** Заседание на Европейския парламент за Брекзит \r\n*** Испанският премиер Педро Санчес пристига на посещение в Мексико, където ще разговаря с президента на страната \r\n***", "date": "2019.01.29", "title": "Предстоящи международни събития за 30 януари ( Агенция „Фокус“ )"}
{"url": "http://www.focus-news.net/news/2019/01/29/2617668/gabrovo-unikalni-proizvedeniya-na-gabrovskiya-hudozhnik-doycho-boyadzhiev-predstavyat-v-grada.html", "text": "Уникални произведения на габровския художник Дойчо Бояджиев представят в града. Експозицията е подготвена от Художествена галерия „Христо Цокев“, където ще бъде подредена, и от Дружество на писателите – Габрово. Това съобщиха за  Радио „Фокус“ – Велико Търново  от Община Габрово. В изложбата са включени дарени творби и произведения, собственост на семейството на твореца. Публиката ще може да се наслади на градски, планински и морски пейзажи, натюрморт и портрети, рисувани с маслени бои, пастел, молив и въглен. \r\nДойчо Бояджиев (1941 г. – 2017 г.) е роден година в село Гумошник, Троянско. От 1963 година живее в Габрово. Участва активно в общите художествени изложби на габровската и ловешка групи на Съюза на българските художници. Автор е на множество плакати, корици на книги, графични знаци и пространствени оформления на промишлени и търговски експозиции. Има 7 самостоятелни изложби живопис и графика. Негови творби за собственост на на галерии в страната и колекции в Германия, Белгия, Чехия, САЩ и други. Официалното откриване на изложбата ще се състои от 17.30 часа в малката зала на ХГ „Христо Цокев“. \r\nЛуиза ТРАНЧЕВА", "date": "2019.01.29", "title": "Габрово: Уникални произведения на габровския художник Дойчо Бояджиев представят в града"}
{"url": "http://www.focus-news.net/news/2019/01/29/2617666/vidin-suhi-sa-patnite-nastilki-v-oblastta.html", "text": "Сухи са пътните настилки във Видинска област, съобщиха за  Радио „Фокус“ – Видин  от Областно пътно управление. Всички пътища в областта са проходими при зимни условия. Натоварен е трафикът по главен път Е - 79 в посока за ГКПП „Дунав мост 2“, пътуват предимно тежкотоварни автомобили. В посока за другите два гранични пункта в обстта – „Връшка чука“ и „Брегово“ трафикът е с нормална интензивност. Няма затворени пътни участъци в региона. \r\nВъв Видин трафикът е интезивен, повече автомобили се движат в централната градска част, по бул. „Панония“ и на входно изходните артерии на града. \r\nАнна ЛОЗАНОВА", "date": "2019.01.29", "title": "Видин: Сухи са пътните настилки в областта"}
{"url": "http://www.focus-news.net/news/2019/01/29/2617664/dha-erdogan-prie-turski-kino-deytsi-reshava-im-problemite.html", "text": "Президентът на Турция Реджеп Тайип Ердоган прие представители на кино индустрията в Президентския дворец „Бештепе” в Анкара, предаде  информационната агенция ДХА . На мащабното мероприятие присъстват министърът на културата и туризма Мехмет Ели Ерсой и шефа на Пресслужбата на Президентството – Фахреттин Алтун. На срещата се обсъждат проблемите в сектора и начините за тяхното разрешаване. Присъстват най-известните и утвърдени турски актьори, продуценти и режисьори, посочва още ДХА. \r\nПревод и редакция:", "date": "2019.01.29", "title": "ДХА: Ердоган прие турски кино дейци – решава им проблемите"}
{"url": "http://www.focus-news.net/news/2019/01/29/2617665/aktualna-patna-obstanovka-kam-1800-chasa.html", "text": "Информация за състоянието на републиканските пътища към 18.00 часа, предоставена от  Агенция „Пътна инфраструктура”  (АПИ). Метеорологична обстановка:  \r\nТемпературите са в интервала от - 3° до 14°. Времето над страната е предимно облачно. \r\nВятър духа в областите: Добрич, Кюстендил, Монтана и Хасково. Дъжд вали в по-голямата част от страната. Слаб сняг вали по високите части на обл. Смолян. \r\nПътните настилки са предимно сухи, на места мокри, заснежени, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 50 м в област Русе; \r\n- до 100 м в района на Шипка и в областите Враца и Плевен; \r\n- до 150 м в област Разград.  Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради неравности по пътната настилка. \r\nШофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г. \r\nДо 31.03.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, забранено е движението и спирането по аварийната лента;  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nНа 30.01.2019 г. от 9:30 ч. до 15:30 ч. движението в тунел „Траянови врата“ в посока София е само в изпреварващата лента поради ремонт на осветителната система. Предвидените дейности ще се извършват само при благоприятни метеорологични условия. \r\nОбласт Стара Загора: \r\nДо 31.03.2019 г.  от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка.  \r\nАМ \"Хемус\" \r\nДо 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nДо 28.02.2019 г. е ограничено движението на товарни автомобили над 12 тона по път III – 108 АМ „Струма“ - с. Рибник от км 0+000 до км 2+500  за МПС поради ремонтни дейности. Участъкът е сигнализиран с пътни знаци.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Превала“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Пампорово“ – забранено е движението на всички МПС над 3,5 т; \r\n- „Вратник“ - забранено е движението на всички МПС над 10 т - целогодишно; \r\n- „Дюлински“ - забранено е движението на всички МПС над 3,5 т - целогодишно; \r\n- „Петрохан“ - целогодишно забранено е движението на всички МПС над 12 т. както и тегленето на ремаркета и полуремаркета; \r\n- „Твърдишки“ - целогодишно забранено е движението на всички МПС над 10 т; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: Ограничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път  I-1 /София – Перник/ от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок 01.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Благоевград: \r\nДо 30.01.2019 г. движението по път I-1 от Симитли –  Кресна в участъка от пътен възел Симитли до Кресненско ханче от км 376+000 до км 390+000 се осъществява в едната лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация на движение.  \r\nДо 30.01.2019 г. движението по път I-1 от Симитли - Кресна при пътен възел „Брежани“ на км 380+800 се осъществява с повишено внимание поради ремонт на мантинели. Участъкът е сигнализиран с пътни знаци. Водачите да се движат с повишено внимание и съобразена скорост.  \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 31.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение  с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/.  Участъкът е сигнализиран с пътни знаци. Срок до 08.02.2019 г. \r\nПът III-906: Движение в една лента и с повишено внимание по път ІІІ-906 от км 52+000 до км 54+000 в урбанизираната част на гр Каблешково поради изкопни дейности по пътното платно във връзка с аварирал ВиК водопровод. Участъкът е сигнализиран с пътни знаци. Срок до 01.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-6009: Движение в една лента и с повишено внимание по път ІІІ-6009 от км 26+500 до км 27+500  поради ремонтни дейности на асфалтовата настилка /дясно/.  Участъкът е сигнализиран с пътни знаци. Срок до 01.02.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 31.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nОграничено движение по РПМ на община Доспат - за МПС над 12 тона, да се движат без ремаркета и полуремаркета. Срок до 31.01.2019 г. \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 31.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 31.01.2019 г. \r\nПът ІІІ-863: Движението по път ІІІ-863 се осъществява  в едната лента в района на с. Малка Арда поради свачище. Участъка е сигнализиран. Срок 31.01.2019 г \r\nПът ІІІ - 864 Стойките – Пампорово ограничено движението на МПС с маса над 12 тона с ремаркета и полуремаркета , а останалите да се движат задължително с вериги. Срок 31.01.2019 г. \r\nПът ІІІ-866: Движение в едната лента по път ІІІ-866 Смолян - Широка лъка - Девин, при км 31+800 - р-н за с. Кукувица, в чертите на с. Широка лъка, поради паднала скална маса на пътното платно. Срок до 31.01.2019 г. \r\nПът-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 31.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.29", "title": "Актуална пътна обстановка към 18.00 часа"}
{"url": "http://www.focus-news.net/news/2019/01/29/2617669/sport-grigor-dimitrov-e-kontuzen-propuska-turnira-v-roterdam.html", "text": "Първата ракета на България Григор Димитров ще пропусне турнира от сериите ATP 500 Ротердам, който започва на 11 февруари. Хасковлията е получил възпаление на сухожилие в рамото, съобщи мениджърът на тенисиста Георги Стоименов. Единственият финал на Димитров през 2018 година беше именно в Ротердам, така че той ще загуби още точки и ще се спусне още по-надолу в световната ранглиста.", "date": "2019.01.29", "title": "Спорт: Григор Димитров е контузен, пропуска турнира в Ротердам"}
{"url": "http://www.focus-news.net/news/2019/01/29/2617673/plenarna-sesiya-na-evropeyskiya-parlament-31-yanuari-2019-g-bryuksel.html", "text": "Евродепутатите ще обсъдят състоянието на Брекзит след гласуването в Камарата на общините на Обединеното кралство  \r\nВ началото на сесията в сряда се очаква Парламентът да обсъди състоянието на оттеглянето на Обединеното кралство от ЕС, ден след гласуването в Камарата на общините на 29 януари, съобщава  пресслужбата на Европейския парламент . \r\nЕвродепутатите отбелязват Международния ден в памет на жертвите на Холокоста  \r\nВ сряда Европейският парламент ще отбележи Международния ден в памет на жертвите на Холокоста с тържествено заседание, в 16.00 ч. българско време.  \r\nДебат за бъдещето на Европа с финландския премиер Юха Сипила  \r\nЕвродепутатите ще обсъдят бъдещето на Европа с финландския премиер Юха Сипила в четвъртък в 11.00 ч. българско време.  \r\nЕвродепутатите ще обсъдят състоянието на основните права в Унгария  \r\nВ сряда следобед Парламентът ще направи преглед на ситуацията, свързана с принципите на правовата държава и основните права в Унагария, след гласуването относно член 7 през септември.  \r\nПолитическата криза във Венецуела ще се дебатира и гласува в пленарна зала  \r\nЕвродепутатите ще обсъдят последните развития във Венецуела по време на пленарната сесия тази седмица, след което ще се гласува резолюция в четвъртък.", "date": "2019.01.29", "title": "Пленарна сесия на Европейския Парламент – 31 януари 2019 г., Брюксел"}
{"url": "http://www.focus-news.net/news/2019/01/29/2617675/blagoevgrad-fondatsiya-ester-de-pomeri-dari-bolnichni-legla-za-nuzhdite-na-sbalo-sv-mina-i-mbal-v-grada.html", "text": "Дарение от общо 46 легла направи Фондация \"Естер де Помери\" за болнични заведения в Благоевград. Това съобщиха от пресцентъра на  Общината.  30 легла от тях бяха дарени за нуждите на СБАЛО „Св.Мина“, а останалите 16, предназначени за бебета, за Акушеро–гинекологично отделение към МБАЛ - Благоевград. В Благоевград пристигнаха още станция уши-нос-гърло, както и много други болнични консумативи.  \r\nРазпределението на леглата е по предложение на кмета д-р Атанас Камбитов. Дарението се осъществява със съдействието и чрез организацията на общинския съветник Гергана Муртова от групата в ОбС „Заедно за Благоевград“.  \r\nТова е 129-тият подобен дарителски акт от швейцарската фондация, направено за България. Към момента Фондацията е подпомогнала редица лечебни заведения в България. Транспортната фирма Wittwer Bulgaria, пренасяща леглата, също подкрепя каузата, като поема разходи по превозването им.  Контеса Естер де Помери, председател на Фондацията, е родена в Берн, Швейцария. Тя завършва в университетите в Берн и Париж. Във Франция учи археология, а в родната си страна-акушерство. Естер говори няколко езика- английски, немски, италиански, френски. Участва в множество фондации, организации, дейности, подпомагащи хората.  \r\n  Община Благоевград изказва искрените си благодарности към Фондация Естер де Помери и транспортната фирма за Благородната кауза.", "date": "2019.01.29", "title": "Благоевград: Фондация \"Естер де Помери\" дари болнични легла за нуждите на СБАЛО „Св. Мина“ и МБАЛ в града"}
{"url": "http://www.focus-news.net/news/2019/01/29/2617674/sliven-308-zhiteli-na-grada-sa-poiskali-da-namalyat-danaka-si-s-5-kato-sa-podali-deklaratsiya-za-dohodite-si-po-elektronen-pat.html", "text": "308 жители на Сливен са поискали да намалят данъка си с 5% като са подали декларация за доходите си по електронен път. Това съобщиха от  местната структура на НАП . Ако подадат декларациите си по електронен път до 31 януари 2019 г., физическите лица могат да ползват 5 % отстъпка върху данъка за довнасяне по годишната си данъчна декларация, но не повече от 500 лв. Допълнително условие за ползване на отстъпката е гражданите да нямат подлежащи на принудително изпълнение публични задължения, както и да внесат целия размер на данъка за довнасяне до 31 януари 2019 г. \r\nНай-бързо и лесно декларацията се подава по интернет с персонален идентификационен код. Срокът за подаването на декларациите за облагане на доходите e 30 април 2019 г. \r\nОт началото на годината 570 сливналии са подали декларациите си по електронен път  – подписани с електронен подпис или с ПИК,  и 308 от тях, ще се възползват от отстъпката и ще спестят близо 15 000 лв. данък върху доходите. \r\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП", "date": "2019.01.29", "title": "Сливен: 308 жители на града са поискали да намалят данъка си с 5% като са подали декларация за доходите си по електронен път"}
{"url": "http://www.focus-news.net/news/2019/01/29/2617676/ep-zashtita-na-potrebitelite-sdelka-za-obshtoevropeyski-pravila-otnosno-prodavanite-defektni-produkti.html", "text": "•         Еднакви правила ще се прилагат независимо от това дали продуктът е закупен през интернет или на място  \r\n•         Дефектните стоки ще трябва да бъдат поправени или заменени, или клиентът трябва да получи парите си обратно  \r\n•         Първи европейски правила за „интелигентните продукти“ (напр. „интелигентни“ хладилници и часовници)  \r\nПотребителите, пазаруващи през интернет или на място, ще имат еднакви права ако закупят дефектен продукт, съгласно нови правила, договорени днес, съобщава  пресслужбата на Европейския парламент . \r\nДирективата относно продажбата на стоки цели да гарантира високо ниво на защита на потребителите в ЕС и да създаде правна сигурност за предприятията, които искат да продават продуктите си в други държави-членки. Тя хармонизира определени договорни права като например възможностите за защита, достъпни за потребителите когато продуктът не работи както трябва или е дефектен и начините за използване на тези възможности.  \r\nПравилата, договорени от преговарящите от страна на Парламента и Съвета, ще се отнасят както до онлайн, така и до офлайн (на място) продажбите, като например няма да има значение дали потребителят закупува електродомакински уред, играчка или компютър по интернет или на място в магазин.  \r\nСтоките с цифрови елементи (напр. „интелигентни“ хладилници, смартфони и телевизори или цифрови часовници) също са обхванати от тази директива. Потребителите, купуващи тези продукти, ще имат право на необходимите актуализации в рамките на разумен период от време въз основа на вида и предназначението на стоките и цифровите елементи.  \r\nОсигуряване на важни договорни права, когато нещо се обърка  \r\nТази директива обхваща и средствата за защита, с които разполагат потребителите, гаранционните срокове, изискванията за доказателство и задълженията на търговеца:  \r\n•         при дефектен продукт  потребителят ще има правото да избере дали продуктът да бъде поправен или заменен без допълнително заплащане; \r\n•         потребителят ще има право на незабавно намаление на цената или прекратяване на договора, както и да получи парите си обратно, при определени случаи: например ако проблемът не е отстранен въпреки опитите на търговеца, ако поправката не е направена в определения „разумен период от време“ или ако дефектът е прекалено сериозен; \r\n•         търговецът ще бъде считан за отговорен ако дефектът се появи в рамките на 2 години от получаването на продукта от потребителя. Държавите-членки могат, обаче, да въведат или продължат да спазват по-дълъг гаранционен период в националните си закони, с цел да се запази същото ниво на защита на потребителя, което вече съществува в някои държави; \r\n•         в рамките на една или две години след доставка купувачът не е задължен да докаже, че продуктът е бил дефектен (изискванията за доказателства са обърнати в полза на потребителя).  \r\nТака например в момента ако потребител установи, че продукт, който е закупил преди повече от 6 месеца, е дефектен и поиска от продавача да го поправи или замени, от потребителя може да бъде поискано да докаже, че този дефект е съществувал в момента на доставката. Според новите правила в рамките на период от една или две години потребителят ще може да поиска от продавача да вземе мерки без да е нужно да доказва, че дефектът е съществувал в момента на доставката.  \r\nЦитат  \r\nПаскал Аримон (ЕНП, Белгия), докладчик по законодателното предложение, каза: „Потребителите трябва да имат право на едни и същи права, когато купуват продукт, независимо от това къде се намират в Европа. С тази нова разпоредба не само увеличаваме защитата на потребителите, но и също така въвеждаме единна правна рамка за цифровите стоки.“  \r\n„Въпреки това, хармонизирането на ключови права на потребителите не означава само повече защита на потребителите. То също така осигурява равни условия за предприятията като им дава повече правна сигурност и доверие при купуването и продаването през граница. Като съкращаваме правните бариери ние подкрепяме особено малките предприятия, позволявайки им да получат справедлив дял от интернет търговията наред с гиганти като Амазон“, добави той.  \r\nСледващи стъпки  \r\nВременното споразумение все още трябва да бъде потвърдено от посланиците на държавите-членки (Корепер) и от Комисията по вътрешен пазар и защита на потребителите. След това директивата ще бъде подложена на гласуване в пленарната зала и ще бъде представена за одобрение на Съвета на министрите на ЕС.  \r\nДирективата за продажбите на стоки е придружена от директивата за цифровото съдържание, която бе временно договорена на 22 януари 2019 г. Те ще бъдат гласувани на пленарното заседание като пакет.", "date": "2019.01.29", "title": "ЕП: Защита на потребителите: Сделка за общоевропейски правила относно продаваните дефектни продукти"}
{"url": "http://www.focus-news.net/news/2019/01/29/2617671/pazardzhik-predstoi-izpalnenie-na-deynost-ozelenyavane-po-proekt-za-rehabilitatsiya-na-ulichni-nastilki-i-zeleni-ploshti-v-panagyurishte.html", "text": "Предстои изпълнение на дейност „Озеленяване“ по проект „Рехабилитация на улични настилки, тротоари и зелени площи в град Панагюрище“ по Оперативна програма „Региони в растеж“ 2014-2020. Това съобщиха от  общинската администрация . Дейността включва: отсичане на дървета – 90 броя, засаждане на средноразмерни широколистни дървета – 7-9 годишни – 385 броя, засаждане на средноразмерни иглолистни дървета – 10-15 годишни – 39 броя, презатревяване и затревяване – 9 045 м²; засаждане на храстова растителност – 4 688 броя; засаждане на почвопокривни растения – хиперикум – 1 295 броя, засаждане на жив плет в свободна форма от лигуструм – 1 180,50 м., засаждане на жив плет – 76 м.; зацветяване със сезонни цветя – 203 м².", "date": "2019.01.29", "title": "Пазарджик: Предстои изпълнение на дейност „Озеленяване“ по проект за рехабилитация на улични настилки и зелени площи в Панагюрище"}
{"url": "http://www.focus-news.net/news/2019/01/29/2617672/ramush-haradinay-pozdravi-na-moya-priyatel-ante-gotovina-sarbiya-si-gubi-vremeto-nyama-da-ima-korektsiya-na-granitsite.html", "text": "Министър-председателят на Косово Рамуш Харадинай заяви пред хърватската телевизия Z1, че изпраща поздрави на своя хърватски приятел Анте Готовина, както и че не може да има корекция на границите между Косово и Сърбия и Белград само си губи времето, предава  държавната „Радио и телевизия Косово“ (RTK) . \r\n„Косово има собствена армия и Сърбия не може да ни навреди“, заяви премиерът. „Ако те имат нещо, което да изкарат срещу нас, то и ние не сме с празни ръце“. \r\nХарадинай посочи още, че вече има военно сътрудничество между Прищина и Загреб, но той не иска да говори за това. \r\n„Белград продължава със своята „Студена война“ срещу Косово“, заяви той и добави, че митата върху сръбските стоки вече са реалност. \r\n„Те не вярваха, че ще въведем мита, но загубиха една четвърт от пазара за една нощ. Сега те ще имат по-малко пари да купуват оръжия от Москва и по-малко пари да плащат заплати на войниците“, обясни косовският премиер. \r\nХарадинай посочи още, че това е добра възможност за Хърватия, която сега ще може да изнася повече продукция за Косово. \r\nНакрая министър-председателят изпрати поздрави на своя хърватски приятел Анте Готовина. \r\nПревод и редакция:", "date": "2019.01.29", "title": "Рамуш Харадинай: Поздрави на моя приятел Анте Готовина, Сърбия си губи времето, няма да има корекция на границите"}
{"url": "http://www.focus-news.net/news/2019/01/29/2617677/nimh-na-mnogo-mesta-v-stranata-shte-vali-dazhd-nad-1-000-metra-valezhite-shte-se-ot-snyag.html", "text": "През следващото денонощие ще преобладава облачно време. На много места ще има превалявания от дъжд, в планинските райони над 1000 метра – от сняг. Това съобщи за  Агенция „Фокус”  дежурният синоптик Красимир Стоев от   Националния институт по метеорология и хидрология (НИМХ) .  Отново повече като количество ще са валежите в западните райони и Рило-Родопската област. В Северозападна България, поради ниските температури в приземния слой, са възможни поледици. В Източна България ще духа умерен вятър от югоизток и там ще е най-топло. Преобладаващите максимални температури ще бъдат между 3° и 8°, в Източна България до 12°-14°. Минималните  температури ще бъдат между 0° и 5°, в Източна България до 7°-8°.  Атмосферното налягане е по-ниско от средното за януари – още ще се понижи. Над Черноморието ще преобладава облачно време. На места ще превали слаб дъжд. Ще духа умерен югоизточен вятър. Максимални температури на въздуха: 10-12°. Вълнението на морето ще бъде 2-3 бала. Температурата на морската вода е 6-7°. Над планините ще е облачно, на много места с валежи от сняг, под 1000 метра – от дъжд. По-значителни ще са валежите в Рило-Родопската област. Ще духа силен южен вятър. Максимална температура на височина 1200 метра 3°, на 2000 метра – около минус 2°. В четвъртък превалявания ще има на повече места в Южна България, от дъжд, в планините - от сняг. През нощта срещу петък валежите ще спрат, от запад облачността ще се разкъсва и намалява. В петък над Западна България ще преобладава слънчево време, над източните райони през по-голямата част от деня облачността ще е значителна. Вятърът временно ще е северозападен, но през нощта срещу събота отново ще придобие южна компонента. В събота още от сутринта облачността ще се увеличава, ще е предимно висока и средна. Югозападният вятър ще се усили, особено в източната половина от страната и дневните температури ще се повишат, в отделни райони в Източна България ще надхвърлят 15°; в северозападните райони остават чувствително по-ниски.", "date": "2019.01.29", "title": "НИМХ: На много места в страната ще вали дъжд, над 1 000 метра валежите ще се от сняг"}
{"url": "http://www.focus-news.net/news/2019/01/29/2617679/plyus-info-makedoniya-osadiha-znakov-gratski-mitropolit-propovyadval-na-grazhdanite-da-plyuyat-geyovete.html", "text": "Митрополитът на Калаврита и Айгалея (в пелопонеската област Ахея, с главен град Патра – бел. ред.) Амвросий, е осъден на осем месеца лишаване от свобода условно с изпитателен срок от три години за това, че през декември 2015 година публикува текст, в който напада хомосексуалистите и проповядва на гражданите да плюят педерастите. Присъдата му е за подстрекаване към насилие или омраза и злоупотреба с църковната служба, предава  скопското електронно издание „Плюс инфо“ . \r\nКакто съобщава кореспондентът на МИА от Атина, един месец след въпросния призив, гей активисти са внесли жалба срещу Амвросий за подстрекаване към насили или омраза въз основа на Закона за борба с расизма. \r\nМитрополитът, освен, че открито изразява несъгласието си с правата на ЛГБТ общността, минава и за поддръжник на радикално дясната гръцка партия „Златна зора“. \r\nВ миналото той е заявявал, че мигрантите „замърсяват страната“ и че е категорично против построяването на джамия в Атина.  \r\nСлед катастрофалните пожари миналата година в Атика, когато загинаха близо 100 души, именно той беше човекът, който обяви за виновник премиера Ципрас, защото е атеист. Агенция „Фокус“ припомня:  Митрополитът на Калаврита и Айгалея Амвросий заяви, че унищожителните пожари и трагичната загуба на животи се е случила заради Божия гняв, предизвикан от това, че настоящият премиер на Гърция Алексис Ципрас е атеист, пише електронното издание на вестник Protothema. \r\nИзявлението на епископа предизвика критики от други църковни дейци, включително Архиепископа на Атина и цяла Гърция Йероним, който заяви в отговор: „Господ е любов. Господ не отмъщава, а призовава всички да се обичат едни други“. \r\nЙероним смъмри Амвросий, като посочи, че дори възгледите му да не отразяват тези на официалната църква, личните му мнения трябва да са в някакви рамки. \r\nПревод и редакция:", "date": "2019.01.29", "title": "„Плюс инфо“ (Македония): Осъдиха знаков гръцки митрополит, проповядвал на гражданите да плюят гейовете"}
{"url": "http://www.focus-news.net/news/2019/01/29/2617670/stolichna-obshtina-i-trite-nay-golemi-ag-bolnitsi-v-sofiya-startirat-parvata-savmestna-informatsionna-programa-za-bezplatni-pregledi-za-miomni-bolesti-obzor.html", "text": "В сградата на Столична община бе обявено началото на първата съвместна информационна кампания за безплатни прегледи на жени с миома на матката. Кампанията се провежда под егидата на Столична община и с личната подкрепа на кмета Йорданка Фандъкова. На откриването участваха ръководителите на трите лечебни заведения, в които ще се провеждат безплатните прегледи – д-р Гергана Коларова (I САГБАЛ „Св. София“), д-р Румен Велев (II САГБАЛ Шейново) и проф. д-р Иван Костов (СБАЛАГ „Майчин дом“).   \r\nЗаписванията за прегледи започват от 29 януари, а самите прегледи – веднага след края на грипната епидемия. Прегледите са насочени към жени с изразен рисков фактор – пациентки с поставена диагноза миома или вече претърпели лечение, както и такива, които са в рисковата група на нераждали жени на възраст между 35 и 40 години. Миомата е едно от най-често срещаните гинекологични заболявания. В трите най-големи АГ болници в София всяка 10 операция е поради миома, а при 400 жени на година се стига до отстраняване на матката. \r\nКметът на столицата Йорданка Фандъкова обясни, че Столична община е била първата община, започнала скринингови програми. „Личното ми убеждение, че превенцията и профилактиката са водещи, а жените заслужават да бъдат информирани и да получават помощ. Затова и в последните години Столична община организира и съфинансира поредица от скринингови кампании. В момента реализираме четири такива програми. Първата – организиран скрининг за рак на млечната жлеза. По-късно включихме и изследванията на щитовидната жлеза, изследванията за рак на простатата и през 2018 година подкрепихме изследванията за бял дроб заедно с Националната асоциация за превенция от белодробните заболявания. Затова за мен е изключително важно, че днес стартираме петата подред скринингова програма. Тя е първата за миомна болест. Мисля, че жените от нашия град заслужават първи да получат тази подкрепа, тази помощ“, обясни кметът на София. \r\nДиректорът на СБАЛАГ „Майчин дом“ проф. д-р Иван Костов обясни, че безплатните прегледи за миоми ще започнат след официалния край на грипната ваканция. „В момента тече грипна епидемия, така че болниците няма да могат веднага да стартират тези прегледи, ще изчакаме официалния край на грипната ваканция. Очакваме това да се случи на 5 февруари, в същия ден ще започнат тези прегледи“, обясни той. Професор д-р Иван Костов обясни, че идеята за скринингова програма в рамките на един месец се родила, защото се е установило, че най-честата причина за операции в акушеро-гинекологичната специалност е миомната болест.  \r\nДиректорът на Първа СБАЛАГ „Св. София“ д-р Гергана Коларова подчерта, че е важно кампанията за безплатни прегледи на жени с миома да достигне до повече хора и да бъде знак, че жените трябва да се преглеждат редовно. „Нека тази кампания да бъде насочена към жени, които страдат от миома и знаят, че я имат - вече са провели някаква форма на лечение и просто имат необходимост от следващия си профилактичен преглед или имат някакви репродуктивни смущения“, обясни д-р Коларова.  \r\nДиректорът на Втора СБАЛАГ „Шейново“ д-р Румен Велев обясни, че миомата е много често срещано заболяване и повече от 40% от жените имат това заболяване. „То е много многолико заболяване. Лечението е доста разнообразно. Пациентите трябва да знаят, че съвременната медицина разполага с много средства за лечение на миомната болест освен оперативните интервенции“, допълни той.  \r\nИнформация за прегледите в рамките на кампанията ще бъде качена на сайтовете на трите АГ болници. Записванията за безплатни прегледи вече са възможни чрез контактите на всяка от болниците, които участват в кампанията.  \r\nСБАЛАГ „Майчин дом“ – 02/ 917 24 42 \r\nI-ва САГБАЛ „Св. София“ – 02/447 02 76 \r\nII-ра САГБАЛ „Шейново“ – 02/965 94 70. \r\nТеодора ПАТРОНОВА", "date": "2019.01.29", "title": "Столична община и трите най-големи АГ болници в София стартират първата съвместна информационна програма за безплатни прегледи за миомни болести (ОБЗОР)"}
{"url": "http://www.focus-news.net/news/2019/01/29/2617678/ministar-temenuzhka-petkova-predstaviteli-na-rabotodatelski-i-sindikalni-organizatsii-diskutiraha-stabiliziraneto-na-energiyniya-pazar.html", "text": "Поведението на държавните енергийни дружества на борсата отговаря напълно на ангажиментите по европейското и българското законодателство. Това каза енергийният министър Теменужка Петкова на среща с представители на работодателските и синдикалните организации, на която бе обсъдено състоянието на пазара на електроенергия и мерките за неговото стабилизиране, съобщиха от пресцентъра на  министерството .  \r\nПо думите на енергийния министър през 2018 г. производството на електроенергия в България се е увеличило с 2,3% спрямо 2017 г. През месец януари тази година износът на енергия от страната е нараснал с 200%  в сравнение със същия период на миналата година, което показва сериозния интерес от страна на съседните пазари към произведената у нас енергия, допълни тя. Министър Петкова подчерта, че пазарът „ден напред“, който функционира в рамките на „Българска независима енергийна борса“ ЕАД се е развил през последната година – изтъргуваните количества през 2017 г. възлизат на 4 тераватчаса, а през 2018 г. – 6 тераватчаса.  \r\nКакъвто ангажимент бе поет, през втората половина на месец януари, АЕЦ „Козлодуй“ ЕАД и ТЕЦ „Марица-изток“ 2 са увеличили предлаганите количества енергия на пазар „ден напред“. „Национална електрическа компания“ ЕАД също ще ги увеличи при наличие на подходящи условия.  \r\nПредседателят на Комисията за енергийно и водно регулиране г-н Иван Иванов изрази задоволство от дискусията, тъй като обсъдените мерки ще успокоят пазара на енергия у нас. По думите му предстои да се разшири пакетът от стандартизирани продукти, които ще се предлагат на борсата.", "date": "2019.01.29", "title": "Министър Теменужка Петкова, представители на работодателски и синдикални организации дискутираха стабилизирането на енергийния пазар"}
{"url": "http://www.focus-news.net/news/2019/01/29/2617681/nikolay-nikolaev-rspbzn-burgas-pozharite-prez-esenno-zimniya-sezon-sa-po-spetsifichni-i-dosta-po-slozhni-kato-proizshestviya-za-otrabotvane.html", "text": "Пожарите през есенно-зимния сезон са по-специфични и доста по-сложни като произшествия за отработване. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ – Бургас. По думите му почти всички пожари са свързани с материални загуби и немалко пъти са свързани с пострадали и загинали. „За съжаление всяка година имаме пострадали през зимния сезон и това се дължи най-вече на отоплението“, добави Николаев. Той допълни, че най-често срещаните причини за пожари през отоплителния сезон са няколко. Една от тях е непочистените комини. По думите му те се запалват заради насаждите, които се натрупват в непочистения комин. Друга причина, която Николаев изтъкна е небрежното боравене с открит огън, тоест непочистената жар от печките с твърдо гориво, която се изхвърля по контейнерите и те често се самозапалват. Друга причина, която той спомена е боравенето с пиратки по Новогодишните празници. „През зимния сезон, когато температурите рязко паднат, консумацията на ток се увеличава заради използването на електрически уреди и често възникват пожари по електрическите табла, разклоните, електрически инсталации и други“, каза още Николай Николаев. Той допълни, че много често хората слагат в близост до отоплителни уреди, предмети и дрехи и други, които също предизвикват пожари. \r\nМария КУРТЕВА", "date": "2019.01.29", "title": "Николай Николаев, РСПБЗН – Бургас: Пожарите през есенно-зимния сезон са по-специфични и доста по-сложни като произшествия за отработване"}
{"url": "http://www.focus-news.net/news/2019/01/29/2617683/yordan-gerchev-pbnch-malkite-teatralni-formi-u-nas-nabirat-vse-po-golyama-populyarnost-v-poslednite-godini.html", "text": "Малките театрални форми в България набират все по-голяма популярност в последните години. Това каза за  Радио „Фокус“ – Велико Търново  организаторът на Националния фестивал за любителски камерни и кафе-театри в Свищов и уредник при Първо българско народно читалище „Еленка и Кирил Д. Аврамови“ Йордан Герчев. Като свидетелство за думите си той посочи увеличения интерес към организираното от него събитие, което е ежегодно. „И през тази година ние имаме запитвания от много градове и села от читалища и театрални колективи. Миналата година направихме сред зрителите и гостите анкета, която отчете също по-сериозни посещения“, поясни Герчев. Като основно предимство на този вид театрално изкуство той посочи мобилността. „Екипите имат по-малко декори, нужна е по-малка подготовка за тях, влагат се по-малко усилия за озвучаване, за осветление и т.н. След това атрактивността, която създават камерните и кафе-театри е много по-голяма, поради това, че те могат да играят навсякъде – в заведение, в класна стая, в актова зала, във фоайе, на открита сцена. Другите предимства предимства са режисьорската свобода и възможността за по-голяма импровизация“, допълни още организаторът. Той уточни и, че всички групи, които посещават фестивала в Свищов се стремят да привличат все повече млади хора и като зрители, и като участници. \r\nЛуиза ТРАНЧЕВА", "date": "2019.01.29", "title": "Йордан Герчев, ПБНЧ: Малките театрални форми у нас набират все по-голяма популярност в последните години"}
{"url": "http://www.focus-news.net/news/2019/01/29/2617684/komentari-sled-dvugodishniya-otchet-na-prezidenta-rumen-radev-obzor.html", "text": "В началото на седмицата президентът Румен Радев и вицепрезидентът Илияна Йотова отчетоха свършеното от тях през втората година от мандата им. Държавният глава предложи радикална промяна на политическата среда и на стила на управление.  Радев съобщи още, че ще формира Съвет за стратегическо развитие на България, в който ще участват интелектуалци и висококвалифицирани професионалисти, а вицепрезидентът Илияна Йотова открои като приоритети в работата си запазването, развитието и разпространението на българския език и създаването на предпоставки за връщането на българите от чужбина. Ден след това последваха коментари от страна на политиците. Интерес сред тях предизвика и мнението на президента за евентуални предсрочни избори, че  „Въпросът за предсрочните избори вече не е дали, а кога“. Председателят на парламента Цвета Караянчева  заяви, че няма условия за предсрочни парламентарни избори. Тя подчерта, че държава е стабилна,  парламентът има подкрепата на своите европартньори и се отчита ръст на икономиката и ниска безработица.Караянчева определи речта на президента като мрачна, песимистична, очерняща и унижаваща България. Тя покани държавния глава Румен Радев в Народното събрание, за да разбере как работи парламентът. Председателят на Народното събрание подчерта, че всички закони, които парламентът приема, минават обществено обсъждане. По думите ѝ те са в полза на българския гражданин. Според нея те имат оценка за въздействие и съответните мотиви. Караянчева заяви, че твърденията на Радев за това, че се приемат лобистки закони са неаргуметирани. Тя подчерта, че парламентът е най-прозрачната институция в България, а ниският ѝ рейтинг се дължи на факта, че се дава възможност на българските граждани да знаят какво правят техните народни представители и се обърна към президента: „Ако ви е отеснял костюмът на президент, направете си партия и спечелете изборите, за да станете премиер и да вземате важни решения“.  Лидерът на БСП Корнелия Нинова  заяви, че споделя мнението на държавния глава за предсрочни избори. По думите й те са наложителни и неизбежни. Нинова определи президента Румен Радев през изминалите две години с три думи:  последователен, съдържателен и перспективен. Според нея президентът е последователен, защото за този период не е изневерил на нито една от дадените думи; съдържателен, защото е запълнил тези думи с работа и с действия и перспективен, защото не само е критикувал управляващите, но е давал и решения. Тя изрази убедеността си, че в съвета към президентската институция държавният глава ще събере умни и способни хора, които ще търсят изход от ситуацията. Нинова  обърна внимание, че най- важното в предизборната му кампания и изобщо в работата му като президент е била борбата с корупцията, защитата на свободите и на гражданските права и социалната тема.  По думите й всички броят, че президентът е направил 12 пъти вето и виждат в това война с изпълнителната и законодателната власт, а  според нея той просто превърнал думите си в действия.  \r\nОтчета на държавния глава коментираха за „Фокус“ и водещи политолози и социолози.  Политологът доц. Даниел Смилов  коментира, че популизмът в речта на президента показва безотговорност, тъй като създава грешни очаквания в обществото. Според него прокламирането на край на парламентарната република и радикална реформа към президентска създава илюзията, че е сбъркан целият модел, а не конкретни политики на правителството. Социологът Кольо Колев   коментира, че позициите на президента Румен Радев вече са нанесли удар върху управляващите. Кольо Колев добави, че това е началото на края на управлението и до голяма степен всичко зависи от резултатите на европейските избори. Според него държавният глава няма да отстъпи функциите и длъжността си. \r\nДеница КИТАНОВА", "date": "2019.01.29", "title": "Коментари след двугодишния отчет на президента Румен Радев (ОБЗОР)"}
{"url": "http://www.focus-news.net/news/2019/01/29/2617685/montana-sanirat-sgradata-na-rayonna-sluzhba-pozharna-bezopasnost-i-zashtita-na-naselenieto-v-berkovitsa-s-evropeyski-sredstva.html", "text": "Санират сградата на Районна служба „Пожарна безопасност и защита на населението“ в Берковица с европейски средства , съобщиха за  Радио „Фокус“ – Видин  от пожарната. Проектът  е одобрен от Оперативна програма „Региони в растеж“ на ЕС и ще бъде финансиран с 683 229 лева. Ремонтните дейности обхващат  подмяна на дограмата, изолация на покрива и стените, подмяна на отоплителна инсталация, на електрическа инсталация и на осветлението, ще бъде направен и вътрешен ремонт. Предвидено е да се намалят разходите за отопление на сградата  със 72%  и изхвърляните при отоплението вредни емисии въглероден диоксид ще се редуцират с 131 тона годишно. \r\nАнна ЛОЗАНОВА", "date": "2019.01.29", "title": "Монтана: Санират сградата на Районна служба „Пожарна безопасност и защита на населението“ в Берковица с европейски средства"}
{"url": "http://www.focus-news.net/news/2019/01/29/2617686/prof-mihail-konstantinov-konstitutsiyata-pozvolyava-na-prezidenta-da-uchastva-v-politicheska-partiya-no-ne-i-da-uchastva-v-rakovodstvo-y.html", "text": "Конституцията позволява на президента да участва в политическа партия, но не и да участва в ръководство й. Това каза за обзорното предаване „Това е България“ на  Радио „Фокус“  анализаторът проф. Михаил Константинов. По думите му това не е изненадващо, защото много държави допускат президентите да са партийни членове. „Ето какво гласи чл. 95, ал. 2 на Конституцията: „Президентът и вицепрезидентът не могат да участват в ръководството на политически партии“. Откъдето веднага следва, че могат да бъдат членове на политически партии. Друг е въпросът, че това няма да противоречи на текста, на буквата на Конституцията, но ще противоречи на духа на този закон. Когато нашите политици през 1991 г. са сложили текста, че „Президентът олицетворява единството на нацията“, те са имали предвид, че той няма да взима страна. Самата дума „партия“ означава „част от нещо\", партията винаги представлява интересите на част от народа“, обясни анализаторът. Проф. Константинов призова президента и вицепрезидента да пазят тънкия баланс и да изпълняват духа на българската Конституция. Това няма да стане, ако тръгнат да правят партия, дори ако не участват формално в управление й, обобщи анализаторът. \r\nЦоня Събчева", "date": "2019.01.29", "title": "Проф. Михаил Константинов: Конституцията позволява на президента да участва в политическа партия, но не и да участва в ръководство й"}
{"url": "http://www.focus-news.net/news/2019/01/29/2617689/sport-katar-e-na-final-za-kupata-na-aziya-sled-pobeda-nad-oae.html", "text": "Катар се класира за финала на Купата на Азия след победа с 4:0 срещу домакините от Обединените арабски емирства с 4:0 на полуфинала. През големи периоди от срещата катарците бяха замервани от феновете на домакините със сандали и обувки, като дори уцелиха авторът на втория гол за победителите Алмоез Али. Във финалa, който ще се играе в петък, Катар ще играе с Япония, която победи Иран с 3:0.", "date": "2019.01.29", "title": "Спорт: Катар е на финал за Купата на Азия след победа над ОАЕ"}
{"url": "http://www.focus-news.net/news/2019/01/29/2617688/balgariya-varvi-uvereno-po-patya-kam-evroto-obzor.html", "text": "България върви уверено по пътя към еврото и сътрудничеството с българските власти се движи по план. Това обяви  Валдис Домбровскис , заместник-председател на Европейската комисия, отговарящ за еврото и социалния диалог, който бе специален гост на 13-ата среща на бизнеса с правителството. Фокус на форума бе именно пътят на страната ни към еврозоната и какви ще са ефектите върху икономиката ни. В речта си Валдис Домбровскис обърна внимание, че вече 20 години еврото е силна, стабилна и много удобна за ползване валута, благодарение на ясните правила и институциите, които я контролират. По думите му фактът, че от 11 държави в началото еврото вече се използва в 19 страни и има още, които чакат да се присъединят към зоната, говори за това колко са големи ползите от стабилността и ползването на тази валута. Той пожела успех на България по пътя към приемането на еврото, но отбеляза, че предстои още доста работа в страната ни за разясняване на ползите от присъединяването към еврозоната. „Над 340 милиона европейци работят с еврото. Ако искаме силно евро в чужбина, трябва да сме силни у дома“, каза още той.  Премиерът Бойко Борисов  от своя страна наблегна на това, че въвеждането на еврото ще дисциплинира банковия сектор у нас и ще гарантира, че няма да се стига до ситуации, като тази с КТБ. Сред предимствата от въвеждането на еврото той отчете по-ниските лихви по кредитите, стабилната банкова система и това, че при финансова криза има кой да помогне на съответната държава. По думите му пътят към еврото означава дисциплина, сигурност и прозрачност, а това не се харесва на всички и затова често се появяват и критици на въвеждането му. „Кои се плашат от въвеждането на еврото и защо? Защото в Банковия съюз нито централните банки, нито банките в съответната държава могат да си позволяват волности. Защо ни е страх тогава да дисциплинираме този сектор? Той е толкова важен за всеки един от нас. Целта е, ако някой собственик на банка я доведе до фалит, не данъкоплатците да платят и хората да си изгубят парите, а той да понесе своята отговорност и той да я платят“, посочи Борисов. Според него показателите на страната ни са едни от малкото в Европа, които показват дисциплина. По думите му в сравнение с 2014 г. данъчните приходи тази година са с 50% повече. „Това означава много по-добра работа на приходните агенции и по-голяма прозрачност и по-добра работа на системите“, посочи той. „Външният дълг през 2019 г. ще бъде 18.6% и ще се наредим до държавите с най-нисък дълг в Европа“, отбеляза Борисов. Той допълни, че средната работна заплата в страната в сравнение с 2014г. е нараснала с 47.5%. „БВП е нараснал в сравнение с 2014г. с близо 40%. Рекордни са приходите от туризъм“, заяви още премиерът, като отчете и повишение на инвестициите в страната. Министър Владислав Горанов  коментира, че еврото не е „сребърен куршум“ за българската икономика, но е добра основа за много по-ускорено икономическо развитие. По думите му няма причина да не се бърза да не се присъединим към една от най-мощните икономически инфраструктури и нито една от мерките, които правителството предприема в тази насока, няма да бъде против интереса на българското общество. „В момента, в който успеем да включим българския лев в ERM2, нещата ще станат необратими“, отбеляза Горанов. „Живеех с мисълта и усещането, че в системните партии има почти 100% консенсус, наскоро за съжаление чух гласове от основната опозиционна партия, че не би трябвало да бързаме. Няма нито една смислена причина за държава с фиксиран валутен курс да не бърза да се включи в една от най-мощните икономически инфраструктури“, подчерта финансовият министър.  Управителят на БНБ Димитър Радев  отбеляза, че БНБ е фокусирана върху работния процес по присъединяването на България към ERM II, който значително изпреварва публичния дебат по темата. Той увери, че България ще се присъедини към еврозоната със същия обменен курс към еврото, какъвто е в момента фиксираният в закона. Радев посочи, че присъединяването към чакалнята на еврозоната ще има позитивен ефект върху икономиката ни и ще повиши кредитния рейтинг на страната. \r\nВесела АЛЕКСАНДРОВА", "date": "2019.01.29", "title": "България върви уверено по пътя към еврото (ОБЗОР)"}
{"url": "http://www.focus-news.net/news/2019/01/29/2617705/sport-albert-popov-zavarshi-13-i-v-parviya-mansh-ot-slaloma-za-svetovnata-kupa-v-shladming.html", "text": "Алберт Попов продължи с добрите си представяния, като завърши 13-и в първия манш от слалома за Световната купа в австрийския зимен център Шладминг. Най-добро време даде представителят на домакините Марсел Хиршер, втори е Даниел Юле от Швейцария, а трети остана Алекси Пинторо.", "date": "2019.01.29", "title": "Спорт: Алберт Попов завърши 13-и в първия манш от Слалома за световната купа в Шладминг"}
{"url": "http://www.focus-news.net/news/2019/01/29/2617682/afp-glavniyat-prokuror-na-venetsuela-iska-da-zabrani-na-huan-guaydo-da-izliza-ot-stranata-i-da-zamrazi-smetkite-mu.html", "text": "Главният прокурор на Венецуела поиска от Върховния съд на страната във вторник да забрани на самообявилия се за временен президент на страната Хуан Гуайдо да напуска страната и да замрази сметките му, предава  AFP . \r\nТова се случва, след като по-рано САЩ заявиха, че са предали контрола на авоарите на Венецуела в страната на Гуайдо, за да предотвратят ограбването им от действащия президент на страната Николас Мадуро. \r\nПревод и редакция:", "date": "2019.01.29", "title": "AFP: Главният прокурор на Венецуела иска да забрани на Хуан Гуайдо да излиза от страната и да замрази сметките му"}
{"url": "http://www.focus-news.net/news/2019/01/29/2617707/pazardzhik-obshtina-panagyurishte-prodalzhava-izpalnenieto-na-proekt-rehabilitatsiya-na-ulichni-nastilki-trotoari-i-zeleni-ploshti-po-op-regioni-v-rastezh.html", "text": "Община Панагюрище продължава изпълнението на проект „Рехабилитация на улични настилки, тротоари и зелени площи в град Панагюрище“ по Оперативна програма „Региони в растеж“ 2014-2020, приоритетна ос 1 „Устойчиво и интегрирано градско развитие“. Това съобщиха от  общинската администрация . Проектът е насочен към подобряване на градската среда, като част от интегрирана и широкообхватна стратегия за повишаване качеството на живот на населението на град Панагюрище в неговите различни аспекти: привлекателна градска инфраструктура, подобрени екологични условия и създаване на нови възможности за икономическо, културно и социално развитие. Проектът обхваща реконструкция и рехабилитация на тротоарни и пътни настилки и зелени площи на части от 12 улици в град Панагюрище: улица „Райна Княгиня“, улица „Стоил Финджеков“, улица „Искрьо Мачев“, улица „Орчо Войвода“, улица „Петър Горанов“, улица „Делчо Уливеров“, улица „Георги Бенковски“, булевард „Пятигорск“, улица „Цар Освободител“, улица „Макгахан“, улица „Георги Бозаджиев“ и улица „Петко Мачев“. Рехабилитацията на уличните настилки, тротоари и зелени площи е съобразена с изготвеното геодезично заснемане по дължината на трасетата, обследването на носимостта на земната основа и оразмеряването на настилката, както и с оптималното решение за осигуряване на отводняването и връзката с прилежащите улици и отклонения.", "date": "2019.01.29", "title": "Пазарджик: Община Панагюрище продължава изпълнението на проект „Рехабилитация на улични настилки, тротоари и зелени площи“ по ОП „Региони в растеж“"}
{"url": "http://www.focus-news.net/news/2019/01/29/2617706/nimh-zhalt-kod-za-obilni-valezhi-ot-dazhd-i-snyag-e-obyaven-v-12-oblasti-na-stranata-za-30-yanuari.html", "text": "Жълт код за обилни валежи от дъжд и сняг е обявен в 12 области на страната за 30 януари, сочи справка на сайта на  НИМХ .  Жълт код за обилни снеговалежи и поледици  е обявен в областите Видин, Монтана и Враца.  Жълт код за валежи от дъжд  има в Перник, Кюстендил, Благоевград, Пазарджик, Смолян, Пловдив, Стара Загора, Хасково и Кърджали. В тези райони валежите над 1000 метра ще са от сняг. Очакваните количества на валежите са между 25 и 35 л/кв.м.", "date": "2019.01.29", "title": "НИМХ: Жълт код за обилни валежи от дъжд и сняг е обявен в 12 области на страната за 30 януари"}
{"url": "http://www.focus-news.net/news/2019/01/29/2617711/nikolay-nikolaev-rspbzn-burgas-izgotvihme-spetsialna-broshura-za-7-te-pravila-za-pozharna-bezopasnost-v-doma.html", "text": "Изготвихме специална брошура за 7-те правила за пожарна безопасност в дома. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ – Бургас. „Да се ползват само стандартни отоплителни уреди, а при тези, при които има проблем, първо да се отстрани и тогава да се ползват. Не е желателно да се правят ремонти на уреди у дома, както и не трябва да се подценява една повреда на отоплителен уред. Електрическите инсталации не трябва да се претоварват, както и не трябва да се подсилват изгорелите предпазители, там където се ползват старите“, добави Николаев. Той посочи още, че оставането на печките с твърдо, течно и газообразно гориво и електрическите печки без контрол също е опасно и предизвиква пожари. „В никакъв случай печките с твърдо гориво не трябва да бъдат разпалвани с горивни течности, но за съжаление това все още е често срещана практика. Всяка година през отоплителния сезон загиват близо 10 човека и то най-често това са възрастни хора, затова ние продължаваме да разпространяваме тази брошура сред по-възрастната част на населението. Влязохме във връзка със социалния патронаж към Община Бургас, за да може с храната те да получават и такава брошура“, посочи още Николаев. \r\nМария КУРТЕВА", "date": "2019.01.29", "title": "Николай Николаев, РСПБЗН – Бургас: Изготвихме специална брошура за 7-те правила за пожарна безопасност в дома"}
{"url": "http://www.focus-news.net/news/2019/01/29/2617687/national-interest-za-da-uspee-guaydo-tryabva-da-specheli-voennite-ili-da-vkara-venetsuela-v-regionalen-voenen-konflikt.html", "text": "За да успее самообявилият се за временен президент на Венецуела Хуан Гуайдо да вземе властта, той трябва да разруши връзката между правителството на Николас Мадуро и военните, или да вкара страната в регионален военен конфликт, пише живеещият в САЩ венецуелски писател Даниел ди Мартино в материал за  , публикуван без редакторска намеса. \r\nНа 23 януари Хуан Гуайдо, лидерът на парламента на Венецуела, се обяви за президент. Тогава се разрази истински хаос. \r\nВенецуелите по света излязоха на улиците, за да протестират срещу социалистическия режим на диктатора Никола Мадуро и да отпразнуват потенциалната промяна в ръководството. Въпреки че почти всички западни страни официално признават Гуайдо за легитимен президент на Венецуела, победата над Мадуро ще отнеме повече от думи и признание от чужбина. \r\nОт 20 години Венецуела страда под социалистическите политики, които причиниха недостиг, хиперинфлация и престъпност, принуждавайки милиони да напуснат страната. Режимът на Мадуро, също така, спонсорира терористични групировки, като „Хизбулла“, „Националноосвободителната армия“ (Колумбия) (ЕЛН), а освен това печели от трафик на наркотици в други страни. Въпреки това предишните опити за отстраняване на Мадуро и Чавес (диктаторът преди него) доведоха само до смъртта на стотици мирни протестиращи заради контрола на режима над военните. \r\nТози път е различно. Венецуелците вече имат международно признат лидер и очертан път към края на потисничеството. Но това ще изисква действия от Гуайдо, който трябва да прекрати прекъсне властта на режима над военните или вкара страната във военна конфронтация в региона. \r\nХуан Гуайдо се обяви за президент, защото легитимният венецуелски върховен съд обяви новият президентски мандат на Мадуро за нелегитимен заради това, че той е победил заради поредните нагласени избори. Съгласно член 233 от Конституцията на Венецуела, председателят на Народното събрание е следващият по ред за президенството, ако държавният глава бъде отстранен от поста си през първите две години от мандата му от Върховния съд. Изисква се и новият президент да проведе избори в рамките на тридесет дни. \r\nС право, САЩ, Канада и повечето латиноамерикански държави, включително съседите на Венецуела Бразилия и Колумбия, признаха Гуайдо за единствения легитимен лидер на Венецуела. \r\nМадуро отговори, като се опита да прекрати дипломатическите отношения със САЩ и поиска целият персонал на американското посолство да напусне страната в рамките на 72 часа. Гуайдо обаче бързо излезе с изявление, в което призова всички да не се съобразяват с това, тъй като сега той е президент на Венецуела. Държавният секретар Майк Помпео игнорира искането на диктатора да изгони американския персонал и заяви, че Мадуро няма легитимна власт да скъса дипломатическите отношения. \r\nСлед като конфликтът започна, следващите няколко дни са от решаващо значение за борбата на Венецуела за свобода. Гуайдо трябва да продължи да получава международно признание и да предприема действия, които да поставят Мадуро под контрол. \r\nПървото от тези действия вече е на масата и има дата на изтичане. Ако военните на Мадуро нахлуят в американското посолство, това ще бъде война. Мадуро е изправен пред избор: да подкопае легитимността си, като отстъпи или да влезе във военен конфликт със САЩ. \r\nСледващият ход на Гуайдо, за да освободи Венецуела, трябва да бъде искане към всички държави, които вече са подготвили хуманитарна помощ, като лекарства и хранителни доставки, да я доставят във Венецуела. Ако той направи това искане, Мадуро ще бъде принуден да пусне помощта или да рискува военна конфронтация. Да се противопостави на пристигането на така необходимите и законно разрешени доставки само допълнително ще подкопае Мадуро в региона. \r\nОсвен това Гуайдо трябва да назове нови посланици и ръководители на Citgo, държавната петролна компания на Венецуела в САЩ. След това администрацията на Тръмп трябва да поеме контрола над Citgo и всички венецуелски посолства, като изгони всички, посочени от Мадуро, за да ги предаде на правителството, оглавявано от Гуайдо. Другите латиноамерикански правителства вероятно ще следват водещата роля на Америка. \r\nГуайдо трябва също да призове венецуелския народ да продължи да протестира по улиците, като в същото време предупреди режима на Мадуро, че е готов да се позове на принципа „Отговорност за защита“ (Отговорността за защита (R2P или RtoP) е глобален политически ангажимент, който беше одобрен от всички държави-членки на Организацията на обединените нации по време на Световната среща на върха през 2005 г., за да се предотвратят четири основни опасения - за геноцид, военни престъпления, етническо прочистване и престъпления срещу човечеството – бел. „Фокус“), ако предишните две мерки не успеят да отстранят Мадуро, или ако той нареди насилие срещу протестиращите. Този международен принцип би дал на Гуайдо прерогатива да поиска военна подкрепа от страните от региона и по целия свят за защита на венецуелския народ. Тази заплаха може да бъде достатъчна, за да принуди високопоставени венецуелски офицери да дезертират от лагера Мадуро. \r\nДесетки хиляди венецуелци умират от глад, липса на лекарства и престъпления всяка година, а до седем милиона души се очаква да напуснат страната само през 2019 г., което би направило изгнаниците общо 10 милиона. Няма повече време за губене. Мадуро и неговите крумпирани съдружници-убийци, вече не трябва да бъдат третирани като държавни актьори, а като окупационна нарко-терористична сила. Международната общност чака, така че с тяхна помощ Гуайдо трябва да принуди Мадуро да освободи Венецуела веднъж завинаги. \r\nПревод и редакция:", "date": "2019.01.29", "title": "National Interest: За да успее, Гуайдо трябва да спечели военните, или да вкара Венецуела в регионален военен конфликт"}
{"url": "http://www.focus-news.net/news/2019/01/29/2617710/sport-levski-prodade-gabriel-obertan-na-erzurumspor.html", "text": "Левски продаде голямата си звезда Габриел Обертан на турския първодивизионен отбор Ерзурумспор. Тази вечер бившият футболист на Манчестър Юнайтед ще напусне лагера на „сините“ в Кипър и ще замине за Турция, за да уточни личните си условия. Твърди се, че Левски ще вземе солидна сума от трансфера. Ерзурумспор се намира в зоната на изпадащите в турската Суперлига и се очаква франзузинът да помогне за оставането в елитната група. От 2017-а до сега, Обертан има 59 мача и 5 гола за столичния гранд.", "date": "2019.01.29", "title": "Спорт: Левски продаде Габриел Обертан на Ерзурумспор"}
{"url": "http://www.focus-news.net/news/2019/01/29/2617712/direktorat-na-tsru-iran-prodalzhava-izpalnyava-yadrenata-sdelka.html", "text": "Иран продължава да изпълнява задълженията си по подписаната през 2015 година ядрена сделка въпреки излизането на САЩ от споразумението, заяви директорът на ЦРУ Джина Хаспел във вторник, цитирана от  електронното издание Daily Star Lebanon . \r\n„В момента технически те изпълняват“ Съвместния всеобхватен план за действие (СВПД), призна тя пред сенатската комисия за разузнаване. \r\n„Мисля, че според най-прясната информация, иранците обмислят да предприемат стъпки за намаляване на придържането към СВПД, тъй като се стремят да окажат натиск върху европейците, чрез който се надяват да получат инвестиционни и търговски облаги“, обясни Хаспел. \r\n„Те правят някои приготовления, които биха увеличили способността им да направят крачка назад, ако вземат това решение“, отбеляза тя. „Но ние виждаме, че те го разискват помежду си, защото не успяха да реализират икономическите ползи, на които се надяваха от сделката“. \r\nСъединените щати се оттеглиха от СВПД на 8 май 2018 г., след като президентът Доналд Тръмп заключи, че тя не отговаря на американски интереси. Администрацията във Вашингтон твърди, че средствата от търговията ще отидат за финансиране на регионалните военни дейности на Иран и няма гаранция, че Техеран няма да възобнови развитието на ядрените оръжия след изтичането на споразумението. \r\nОттогава Вашингтон възстанови тежките санкции, които бяха въведени преди сключването на договора. \r\nОстаналите пет страни, подписали СВПД - Великобритания, Китай, Франция, Германия и Русия - се дистанцираха от решениетона Тръмп и подкрепиха продължаването на търговския ангажимент с Техеран. \r\nНо тъй като редица европейски компании се оказаха под натиск от американските санкции, тези страни подкрепиха усилията на ЕС за създаване на специална платежна система в опит да продължат търговските и бизнес връзки с Иран. \r\nПревод и редакция:", "date": "2019.01.29", "title": "Директорът на ЦРУ: Иран продължава изпълнява ядрената сделка"}
{"url": "http://www.focus-news.net/news/2019/01/29/2617716/kyustendil-obshtinata-i-hudozhestvenata-galeriya-vladimir-dimitrov-maystora-organizirat-tseremoniya-po-vrachvane-na-natsionalnata-nagrada-za-zhivopis.html", "text": "Община Кюстендил и Художествена галерия „Владимир Димитров” – Майстора организират церемония по връчване на националната награда за живопис. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Церемонията ще се проведе на 1 февруари от 12.00 часа в художествената галерия. Тя е част от проявите, посветени на 137 години от рождението на Владимир Димитров – Майстора. Самата награда съществува от 1973 година до края на 80-те години на миналия век, след което е възстановена през 2012 година. Наградата се присъжда всяка година на един български художник за изключителните му постижения в изобразителното изкуство през изтеклата година. От 2013 година насам с престижната награда са отличени Андрей Даниел, Свилен Блажев, Ивайло Мирчев, Станислав Памукчиев, Николай Майсторов и Анета Дръгушану. Името на новия лауреат на наградата ще бъде обявено на официална церемония в деня на рождението на Майстора – 1 февруари. По традиция награденият от предходната година показва изложба в деня на обявяването на следващия носител на наградата. Живописната експозиция „Движение и покой“ на Анета Дръгушану ще бъде представена в зала „Стоян Венев“. \r\nВенцеслав ИЛЧЕВ", "date": "2019.01.29", "title": "Кюстендил: Общината и Художествената галерия „Владимир Димитров” – Майстора организират церемония по връчване на националната награда за живопис"}
{"url": "http://www.focus-news.net/news/2019/01/29/2617715/burgas-27-godishen-politsay-e-postradal-sled-kato-e-bil-blasnat-ot-lek-avtomobil.html", "text": "Полицейски служител е пострадал след пътен инцидент. Това съобщи за  Радио „Фокус“ – Бургас  говорителят на ОДМВР – Бургас Цветелина Рандева. Инциндентът е станал около 19.00 часа в района на улица „Милин камък“. Пострадал е 27-годишен полицейски служител от Първо районно управление – Бургас, през крака на който е преминала гумата на джип, управляван от 35-годишна жена. Джипът се е движел в посока бул. „Христо Ботев “ – „Цар Петър“. Пострадалият своевременно е откаран в УМБАЛ – Бургас, където му е направена рентгенова снимка, но няма сериозни травми. Жената е тествана за употреба на алкохол и наркотици, като пробите са отрицателни. Причините за пътния инцидент са в процес на изясняване. Работата по случая продължава. \r\nМария КУРТЕВА", "date": "2019.01.29", "title": "Бургас: 27-годишен полицай е пострадал, след като е бил блъснат от лек автомобил"}
{"url": "http://www.focus-news.net/news/2019/01/29/2617708/ochakva-se-portretat-i-tsennite-predmeti-na-knyaz-aleksandar-i-batenberg-da-badat-transportirani-v-balgariya-v-petak-v-prisastvieto-na-ohrana-obzor.html", "text": "Портретът и ценните предмети на княз Александър I Батенберг вероятно ще бъдат транспортирани в България в петък, в присъствието на охрана. Това стана ясно от думите на министъра на културата Боил Банов при завръщането му от австрийската столица Виена, където ценностите  бяха откупени на търг, организиран от аукционна къща на 28 януари тази година. Пред журналисти той отбеляза, че стойността на картината е 18 хил. евро, а цената на всеки от трите подноси варира от 5 000 до 5 500 евро. Министър Банов подчерта, че не знае кои са били останалите участници в търга, защото голяма част от частните колекционери работят с подставени лица. „Това си беше една сериозна надпревара. Участват хора с доста сериозен опит и един от основните проблеми при тези търгове е това, че когато се обяви, че ще участва държава, цената може да се надигне в пъти над нормалното“, допълни министърът. Според него ценностите на княз Александър I Батенберг имат изключителна културна стойност, те са ценности на държавността. Той уточни, че решение за мястото, където ще бъде позиционирана експозицията ще се вземе от експерти. Министър Банов отбеляза, че е бил уведомен за търга преди около 10 дни. „Разговарях с премиера и министър Горанов и взехме това решение, че ще участваме без да го афишираме, за да не стане спекулативно. Всичко излиза около 80 хил. лв., можеше сега да се върнем и да сме дали половин милион лева“, допълни той. Агенция „Фокус“  припомня: Уникалният портрет на княз Александър I Батенберг заедно с княжески регалии и дарове за встъпването му на българския престол бяха обявени на търг от виенската аукционна къща „Доротеум“ на 23 януари тази година. Портретът представя българския княз в цял ръст, с униформа и медали. Той е с позлатена резбована дървена рамка с корона, скиптър и императорска кълбо. Платното е с размери 157 х 100 см и е рисувано с маслени бои. Портретът е дело на художника Карл Дилиц и датира от 1881 г. Началната му цена е била между 12 000 и 15 000 евро. Сред останалите предмети са овален сребърен поднос филигран с две дръжки от коронацията на Батенберг в Русе на 29 април 1879 г. В центъра на подноса е гравиран надписът „На Негово Височество Александър I Княз на България от жителите на град Русе“ и български лъв. Подносът е с размери 76.5 x 48 см. Началната му цена е била между 3000 и 4000 евро. В колекцията е включен още един сребърен поднос филигран, върху който е гравирано посвещение на княз Александър I Батенберг от жителите на град Берковица. Той е с размери 43.5 х 35.5 см и тежи 1450 г. В четирите му края има медальони с лъвове. Началната му цена е била между 600 и 1000 евро. На търг е бил обявен и частично посребрен метален поднос с флорални мотиви, на който е гравирано „В спомен на Александър I Български княз от ловчанските градски жители. 25 юни 1879 г.“ Подносът е с размери 76 x 48 см, а началната му цена е била между 200 и 400 евро.  Княз Александър I Батенберг е първият български княз след Освобождението от турско робство. Той управлява от 26 юни 1879 г. до 26 август 1886 г., когато е свален от преврата на русофилите. По време на неговото управление се прокламира и извоюва Съединението на Източна Румелия с Княжество България през 1885 г. След смъртта му Александър I Батенберг е погребан в Мавзолей в центъра на столицата .  \r\nДаяна ДЮЛГЕРОВА", "date": "2019.01.29", "title": "Очаква се портретът и ценните предмети на княз Александър I Батенберг да бъдат транспортирани в България в петък, в присъствието на охрана (ОБЗОР)"}
{"url": "http://www.focus-news.net/news/2019/01/29/2617709/viktor-orban-kam-poslanika-na-sasht-ungariya-otkazva-da-tantsuva-na-muzikata-na-sasht.html", "text": "Унгарският премиер Виктор Орбан е подчертал пред американския посланик в Будапеща миналия месец, че има добри отношения с руския президент Владимир Путин и че се противопоставя на европейските санкции срещу Русия. Освен това той е разкритикувал остро имиграционната политика на Европейския съюз и милиардера Джордж Сорос за неговите усилия в подкрепа на нелегалната миграция в Унгария, като нищо от това не съвпада с визията на САЩ за Европейската политика, предава  радио „Спутник“ , като се позовава на публикация в американското бизнес издание The Wall Street Journal. \r\nОсвен това той е казал на американските представители, че предпочита да провежда неутрална външна политика пред това да се съобразява с изискванията на Вашингтон. \r\nСпоред информацията на американското издание, той, също така, е отхвърлил исканията на САЩ да противостои на предполагаемия кибер шпионаж на Китай и да подкрепя Украйна срещу Русия, като е заявил, че иска неговата страна да бъде „неутрална, като Австрия“.  \r\nСпоред вестника, премиерът ухажва Китай да инвестира в унгарската информационна инфраструктура. Смята се, че той също се противопоставя на преговорите на ниво министри между НАТО и Киев поради възраженията му срещу новия закон за образованието в Украйна, който според Будапеща е намалил възможността унгарското малцинство в Западна Украйна да учи на майчиния си език. \r\nПредставителите на Орбан са цитирани да казват също, че премиерът иска Унгария да се придържа към ангажиментите на НАТО и възнамерява да увеличи броя на изпратените на мисии войски. \r\nУнгарският премиер, който в момента кара четвърти мандат, е подложен на остри критики в Брюксел във връзка с предполагаема атака срещу демократичните институции и гражданското общество, припомня „Спутник“. \r\nПо-конкретно, той беше упрекван за твърдата си имиграционна позиция по време на миграционната криза през 2015 г. и последно за мерките срещу неправителствените организации (НПО), които помагат на бежанците и търсещите убежище. \r\nМоже би най-известният пример е финансираната от Джордж Сорос фондация „Отворено общество“, която беше изгонена от Унгария по т.нар. „Закон спри Сорос“. \r\nНещо повече, в момент, когато САЩ водят търговска война с Китай и се опитват да спрат руските проекти за газопроводи, Орбан изрази подкрепата си за инициативата „Един пояс, един път“ на Пекин и си сътрудничи с Москва в енергийния сектор и в икономиката, като цяло. \r\nПолитическият анализатор Владимир Шаповалов каза пред \"Спутник\", че позицията на Орбан няма да остане без отговор от западните страни. Той предположи, че премиерът ще се изправи пред „доста тежка реакция“ и вероятно ще бъде обект на „много сериозни информационни атаки“. \r\nШаповалов не изключи „венецуелски сценарий“ в Унгария, твърдейки, че Орбан може да бъде свален от власт чрез „репресивни решения“ спрямо неговата страна от САЩ и техните съюзници. \r\nПревод и редакция:", "date": "2019.01.29", "title": "Виктор Орбан към посланика на САЩ: Унгария отказва да танцува на музиката на САЩ"}
{"url": "http://www.focus-news.net/news/2019/01/29/2617714/kardzhali-spokoyna-e-obstanovkata-v-oblastta-vapreki-prolivnite-dazhdove.html", "text": "Спокойна е обстановката в областта, въпреки проливните дъждове. В областта днес и утре е в сила жълт код за обилни валежи.  Агенция „Фокус“  потърси областният управител на Кърджали Никола Чанев, който увери, че няма нищо притеснително, нито застрашени хора или откъснати населени места. Той уточни, че на територията само на община Кърджали има около хиляда язовира. „Напълно възможно е част от тях да преливат през преливниците, но няма нищо притеснително“, допълни областният управител.   \r\nДеница КИТАНОВА", "date": "2019.01.29", "title": "Кърджали: Спокойна е обстановката в областта, въпреки проливните дъждове"}
{"url": "http://www.focus-news.net/news/2019/01/29/2617713/tass-prokuraturata-na-venetsuela-zapochna-razsledvane-sreshtu-huan-guaydo.html", "text": "Прокуратурата на Венецуела започна предварително разследване срещу лидера на опозицията Хуан Гуайдо, съобщи във вторник Главният прокурор на републиката Тарек Уилям Сааб, предава  ТАСС . \r\n„Предадох на председателя на Върховния съд документи, отнасящи се за предварителното разследване, което Главната прокуратура започна по отношение на гражданина Хуан Гуайдо“, заяви той. \r\nПо думите на Главния прокурор, разследването е свързано с „актове на насилие, случили се в страната след 22 януари“. \r\nСааб добави също, че оглавяването от него ведомство е поискало от съда да забрани на самообявилия се за временен президент Гуайдо да излиза от страната по време на разследването. \r\n„Тук сме, за да поискаме (от съда) да предприеме превантивни мерки, докато трае разследването“, заяви той. \r\nПо думите на Сааб, прокуратурата счита за необходимо „да се забрани на Гуайдо да излиза от страната и да прехвърля имущество“. Освен това органът поиска замразяване на сметките на опозиционера. \r\nПревод и редакция:", "date": "2019.01.29", "title": "ТАСС: Прокуратурата на Венецуела започна разследване срещу Хуан Гуайдо"}
{"url": "http://www.focus-news.net/news/2019/01/29/2617720/afp-sporazumenieto-za-brekzit-nyama-da-bade-predogovaryano.html", "text": "Споразумението за Брекзит между Великобритания и Европейския съюз „не е отворено за предоговаряне“, заяви говорител на Доналд Туск, съобщава  AFP . \r\nТуск, чийто оглавява Европейски съвет представлява лидерите от ЕС, е говорил с тях, след като британският премиер Тереза Мей е поискала промени в споразумението. \r\n„Ние продължаваме да настояваме правителството на Великобритания да изясни своите намерения по отношение на следващите стъпки възможно най-скоро“, каза говорителят.   Превод и редакция : Калоян Пенков", "date": "2019.01.29", "title": "AFP: Споразумението за Брекзит няма да бъде предоговаряно"}
{"url": "http://www.focus-news.net/news/2019/01/29/2617719/sky-news-popravkata-na-sar-gream-breydi-mina-glasuvaneto.html", "text": "Поправката, която призовава защитния механизъм на ирландската граница да бъде „заменен с алтернативни споразумения“ мина след гласуването, съобщава  Sky News . \r\nРезултатът от гласуването показва 317 гласа „за“ срещу 301 срещу нея. \r\nМнозинството от членовете заявиха, че ще подкрепят сделка с промени в защитния механизъм. Сега има курс, който ще поддържа мнозинство в парламента при напускане на ЕС. \r\nТереза Мей призна, че ЕС няма „голям апетит“ за предоговаряне на споразумението за изтегляне и няма да бъде лесно. \r\nОчаква се утре британският премиер и председателят на Европейския съвет, Доналд Туск, да проведат телефонен разговор. \r\nЛидерът на Шотландската национална партия Иан Блекфорд обвини консерваторите за „скъсването на Белфасткото споразумение“. Той заяви, че торите са „измамили“ Шотландия, когато става дума за Брекзит. \r\nНайджъл Додс от Демократичната юнионистка партия заяви, че е „напълно безразсъдно“ да се каже, че гласуването тази вечер на поправката на Брейди е „разкъсало“ Белфасткото споразумение, като се позовава на намесата на Иан Блекфорд от Шотландсата национална партия. Превод и редакция : Калоян Пенков", "date": "2019.01.29", "title": "Sky News: Поправката на сър Греъм Брейди мина гласуването"}
{"url": "http://www.focus-news.net/news/2019/01/29/2617717/independent-deputatite-othvarliha-izmeneniyata-na-kupar-i-griyv-tselyashti-smekchavane-na-otteglyaneto-ot-es.html", "text": "Тереза Мей е изправена пред ключов момент в процеса около Брекзит, тъй като депутатите започват гласуване на поредица от изменения, които биха могли да променят хода на оттеглянето на Великобритания от ЕС, съобщава  Independent . \r\nРазлични фракции внесоха поправки в плана за излизане на Тереза Мей, която тя бе принудена да го върне в парламента, след като депутатите отхвърлиха сделката й по-рано този месец. \r\nНа фона на явен компромис между консерваторите и нейните съюзници от Демократичната юнионистка партия, министър-председателят заяви, че ще се върне в Брюксел, за да търси промени относно спорния защитен механизъм. \r\nПоправките на Ивет Купър са отхвърлени с 321 срещу 298 гласа, а тези на Доминик Грийв с 321 срещу 301 гласа. Преводи и редакция : Калоян Пенков", "date": "2019.01.29", "title": "Independent: Депутатите отхвърлиха измененията на Купър и Грийв, целящи смекчаване на оттеглянето от ЕС"}
{"url": "http://www.focus-news.net/news/2019/01/29/2617718/tass-boltan-obeshta-seriozni-posledstviya-za-onezi-koito-naranyat-guaydo.html", "text": "Съединените щати осъждат решението на Генералната прокуратура на Венецуела да започне предварително разследване срещу Хуан Гуайдо, който Вашингтон признава за временно изпълняващ длъжността президент на страната, и заплашват със сериозни последствия онези, които нанесат вреда на политика, съобщава руската агенция  TACC . \r\n„Осъждаме незаконните заплахи на бившия главен прокурор на Венецуела по адрес на президента Гуайдо. Нека повторя: тези, които се опитват да подкопаят демокрацията и да навредят на Гуайдо, са изправени пред сериозни последствия“, написа той. \r\nПо-рано главният прокурор на Венецуела Тарек Уилям Сааб съобщи за начало на предварително разследване срещу Гуайдо. По думите му, разследването е свързано с „актове на насилие, настъпили в страната от 22 януари“. \r\nАгенция ТАСС припомня, че председателят на парламента се провъзгласи за изпълняващ длъжността президент на страната. В същия ден САЩ го признаха за временен държавен глава, след което Николас Мадуро определи действията като опит за преврат и съобщи за скъсване на дипломатическите отношения със САЩ.   Превод и редакция : Калоян Пенков", "date": "2019.01.29", "title": "ТАСС: Болтън обеща „сериозни последствия“ за онези, които наранят Гуайдо"}
