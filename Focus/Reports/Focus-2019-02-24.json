{"url": "http://www.focus-news.net/news/2019/02/24/2627479/veliko-tarnovo-uvelichavat-se-bezrabotnite-s-rabotnicheska-profesiya-v-svishtov.html", "text": "Увеличават се безработните с работническа професия в Свищов. Това показват данните за нивото на безработицата през месец януари, съобщи за  Радио „Фокус“ – Велико Търново  Таня Гуцева, директор Дирекция „Бюро по труда“ – Свищов. Тя посочи, че техният брой е 427 души, а относителният им дял заема 38.61 на сто. Тази група е на първо място в професионалната структура, като през месеца се отбелязва увеличение с 80 души и покачване на дела с 2,35 пункта. Броят на лицата без специалност и квалификация също се увеличава и е на втора позиция с абсолютен брой в края на месеца от 340 души. Относителният им дял е 30.74 %. Групата на специалистите без работа вече е на трето място и обхваща 339 души. Отбелязва се абсолютно увеличение с 9 души и почти се изравнява с групата на безработните без професия. Относителният им дял е 30,65 на сто от общата структура и бележи тенденция на снижение. \r\nТаня Гуцева съобщи, че по отношение на образователната характеристика на безработните се наблюдава абсолютно увеличение и покачване на дела на групите на лицата с основно и средно образование и снижение на заемания дял на лицата с начално и висше образование. \r\nГрупата на безработните лица с начално и по-ниско образование включва 64 души, а относителният й дял заема 5,78 %.  Групата на лицата с основно образование наброява 171 души, а относителният й дял заема 15,46 %.  Висшистите без работа са 203 души с относителен дял 18,35 на сто от образователната структура. Лицата със средно образование са 668, което е 60,4 на сто от структурата на безработните по образование. \r\nНадежда КРЪСТЕВА", "date": "2019.02.24", "title": "Велико Търново: Увеличават се безработните с работническа професия в Свищов"}
{"url": "http://www.focus-news.net/news/2019/02/24/2627473/inzh-margarita-gigova-odk-varna-uchenicheskite-maketi-na-balgarski-muzei-shte-badat-izlozheni-v-mladezhkiya-dom.html", "text": "След награждаването в тазгодишното издание на конкурса „Българските архитектурни паметници в макети“ на 2 март във Варна, умалените копия на музеи в страната ще останат изложени в Младежкия дом в града. Целта е повече хора да разгледат творбите на учениците от цялата страна. Това каза в интервю за  Радио „Фокус“ – Варна  инж. Маргарита Гигова от Общинския детски комплекс. Импровизираната изложба ще е с вход свободен, а организаторите от Общинския детски комплекс са отворени за покани, за да я покажат и на други места. Конкурсът се провежда за осми път, а през годините са задавани теми като „Мелници“, „Воденици“, „Часовникови кули“, „Мостове“, „Православни храмове“, „Фарове“. Сред представените творби тази година, има макети на възрожденски къщи в Пловдив и Копривщица, на Къщата-Музй на Баба Илийца, на Плевенската панорама, дори на Музея на минното дело в Перник. Но най-популярни са копията на Паметника на Шипка и на Плевенската панорама. \r\nДиана СТОЕВА", "date": "2019.02.24", "title": "Инж. Маргарита Гигова, ОДК – Варна: Ученическите макети на български музеи ще бъдат изложени в Младежкия дом"}
{"url": "http://www.focus-news.net/news/2019/02/24/2627478/pazardzhik-zapochna-zapisvaneto-za-hv-natsionalen-festival-za-mladi-izpalniteli-na-balgarska-patriotichna-pesen-rodolyubie-v-panagyurishte.html", "text": "Започна записването за ХV Национален фестивал за млади изпълнители на българска патриотична песен „Родолюбие”, който се провежда в Панагюрище, съобщи за  Радио „Фокус” – Пазарджик  Радка Костуркова от общинската администрация. Тя уточни, че организатори на фестивала са Община Панагюрище и Център за подкрепа за личностно развитие – Панагюрище. „Фестивалът се посвещава на 130-тата годишнина от рождението на Захари Стоянов и 180-тата годишнина от рождението на Нешо Бончев. Целта на конкурса е разпалване на родолюбиви чувства, издигане на националното самочувствие и самосъзнание, популяризиране на българската песен с патриотична насоченост, откриване и изява на млади таланти в певческото изпълнителско изкуство“, каза също Костуркова.. Тя допълни, че в конкурсната програма индивидуалните изпълнители и вокалните формации участват с две песни. Първата песен задължително трябва да бъде с патриотично съдържание (за родината, за семейството, за родната природа). Втората песен може да бъде патриотична или забавна. Времетраенето е  до З минути за една песен. Стилът на песните трябва да бъде близък до оригинала и съобразен с целите на фестивала. По преценка на журито втората песен може да бъде прекъсвана. Конкурсът ще се проведе на 20 и 21 април в Театър „Дом-паметник” в Панагюрище. \r\nВаня НИКОЛОВА", "date": "2019.02.24", "title": "Пазарджик: Започна записването за ХV Национален фестивал за млади изпълнители на българска патриотична песен „Родолюбие” в Панагюрище"}
{"url": "http://www.focus-news.net/news/2019/02/24/2627475/plovdiv-73-e-ravnishteto-na-bezrabotitsa-v-asenovgrad-prez-yanuari.html", "text": "7,3 % е равнището на безработица в Асеновград през януари. Това съобщиха за  Радио „Фокус“ – Пловдив  от дирекция „Бюро по труда“ – Асеновград. Общият брой безработни в Асеновград, регистрирани в дирекцията, е 1961 души – 662 мъже и 1299 жени. Жените продължават да са по-голяма част от безработните – 66 %. Лицата без квалификация съставляват 55,2 % от регистрираните. Средният престой на 1 лице на борсата е около 10,5 месеца, а продължителността на безработица в Асеновград е 8,8 месеца. Продължително безработните, тоест регистрирани повече от 1 година в Бюрото по труда, са 7 % от общия брой на регистрираните. Регистрирани повече от 24 месеца са близо 12,5 % от безработните. От общо 149 души, постъпили на работа през месеца, 113 са с посредничеството на Дирекция „Бюро по труда“ – Асеновград. През месеца няма лица започнали обучение, но едно лице е завършило обучение за професионална квалификация. \r\nТони МИХАЙЛОВ", "date": "2019.02.24", "title": "Пловдив: 7,3 % е равнището на безработица в Асеновград през януари"}
{"url": "http://www.focus-news.net/news/2019/02/24/2627481/varna-oblastta-e-bila-na-peto-myasto-v-stranata-po-srednomesechni-zaplati-v-kraya-na-2018-godina.html", "text": "През последното тримесечие на 2018 година Варненско е била на пето място в страната по средномесечни заплати. За периода средните трудови възнаграждения са били в размер на – 1099 лева. За сравнение, най-високо е било заплащането в областите София (столица) – 1 582 лв., София – 1 144 лв., Стара Загора – 1 132 лв. и Враца – 1 108 лева. Това съобщават от  Териториалното бюро на Националния статистически институт  в града. Според справката на НСИ, през октомври миналата година средните трудови възнаграждения във Варненско са били в размер на 1104 лв., а за месеците ноември и декември, съответно по 1095 лева и 1099 лева. През четвъртото тримесечие на 2018 г. средната месечна работна заплата е нараснала спрямо третото тримесечие на 2018 г. с 4.3%. Икономическите дейности, в които е регистрирано най-голямо увеличение на средната месечна работна заплата, са „Финансови и застрахователни дейности” – със 17.3%, „Образование” – с 16.1% и „Създаване и разпространение на информация и творчески продукти; далекосъобщения” – с 10.6%. През четвъртото тримесечие на 2018 година средната месечна работна заплата е нараснала с 3.5% спрямо четвъртото тримесечие на 2017 г., като най-голямо е увеличението в икономическите дейности „Добивна промишленост”, „Хотелиерство и ресторантьорство” и „Административни и спомагателни дейности”. Икономическите дейности с най-високо средномесечно трудово възнаграждение на наетите лица по трудово и служебно правоотношение през четвъртото тримесечие на 2018 г. са: „Създаване и разпространение на информация и творчески продукти, далекосъобщения” – 1 884 лева, „Професионални дейности и научни изследвания” – 1 680 лева, „Финансови и застрахователни дейности“ – 1 597 лева. Най-ниско платени са били наетите лица в икономическите дейности: „Търговия; ремонт на автомобили и мотоциклети” – 795 лева, „Други дейности” – 806 лева, „Операции с недвижими имоти“ – 876 лева. Спрямо същия период на предходната година средната месечна работна заплата през четвъртото тримесечие на 2018 г. в обществения сектор е нараснала с 9.5%, а в частния сектор – с 1.6%.", "date": "2019.02.24", "title": "Варна: Областта е била на пето място в страната по средномесечни заплати в края на 2018 година"}
{"url": "http://www.focus-news.net/news/2019/02/24/2627474/the-hill-donald-tramp-izrazi-optimizam-predi-sreshtata-s-kim-chen-un-vav-vietnam.html", "text": "Президентът Тръмп в неделя изрази оптимизъм преди срещата си на върха тази седмица с лидера на Северна Корея Ким Чен-ун, въпреки че експертите вещаят несигурност колко продуктивна ще бъде срещата, пише електронното издание на американския вестник  The Hill . \r\nТръмп в поредица от публикации в социалната мрежа „Туитър“ говори за възможността той и Ким да постигнат споразумение за денуклеаризация и твърди, че Северна Корея ще се превърне в икономическо чудо, ако изостави ядрения си арсенал. \r\nПрезидентът ще отпътува в понеделник за срещата в Ханой, Виетнам, където той и Ким \"очакват продължаване на напредъка, постигнат на първата среща в Сингапур\". \r\n„Много продуктивни разговори вчера с Китай за търговията. Ще продължим днес! Ще замина за Ханой, Виетнам, рано утре на среща на върха с Ким Чен-ун от Северна Корея, където и двамата очакваме продължаване на напредъка, постигнат на първата среща на върха в Сингапур. Премахването на ядреното оръжие?“ \r\nВ отделен пост Тръмп каза, че Ким \"осъзнава, може би по-добре от всеки друг, че без ядрени оръжия страната му може бързо да стане една от големите икономически сили навсякъде по света\". \r\n\"Поради местоположението си и хората, Северна Корея има по-голям потенциал за бърз растеж от всяка друга нация!\" - добави президентът. \r\nПрезидентът също похвали Китай, че помага за тласъка за денуклеаризацията, като казва, че \"последното нещо, което Пекин иска, е да има\" голямо ядрено оръжие точно в съседство \". \r\nНе е ясно какви конкретни резултати може да дойдат от срещата тази седмица, тъй като висши служители на администрацията дадоха малко отговори по време на разговор с репортери за това какво да очакват. \r\nДлъжностните лица посочиха, че приоритет за срещата е постигането на съгласувана дефиниция за денуклеаризацията, нещо, което преговарящите все още не са установили.   Юлиян Марков", "date": "2019.02.24", "title": "The Hill: Доналд Тръмп изрази оптимизъм преди срещата с Ким Чен-ун във Виетнам"}
{"url": "http://www.focus-news.net/news/2019/02/24/2627502/ria-novosti-sotsialistite-vodyat-na-parlamentarnite-izbori-v-moldova.html", "text": "Четири партии влизат в парламента на Молдова, Партията на социалистите води с 30,4% от гласовете, според данни на ЦИК след обработка на 10% от протоколите, съобщава „ РИА Новости “. \r\nУебсайтът на ЦИК съобщава, че след обработката на 10% от протоколите от избирателните секции в Молдова, социалистите водят с 30.40%, демократите - 30.29%, блокът „Сега“ печели 19.79% от гласовете, партия \"Шор\" - 10,70%. \r\nПо-рано ЦИК съобщи, че след като е преброила 3% от бюлетините, управляващата Демократическа партия води с 32,4% от гласовете, а Социалистическата партия има 29,94%. \r\nЗа места в парламента претендират 14 партии и един блок. Основната борба се развива между Социалистическата партия, която се застъпва за по-тясно взаимодействие с Русия, управляващата Демократическа партия и десния опозиционен блок „Сега“, който се стреми към европейска интеграция. Превод и редакция : Калоян Пенков", "date": "2019.02.24", "title": "„РИА Новости“: Социалистите водят на парламентарните избори в Молдова"}
{"url": "http://www.focus-news.net/news/2019/02/24/2627482/aleksandar-kovachev-direktsiya-regionalna-sluzhba-po-zaetostta-plovdiv-oblast-smolyan-e-na-12-o-myasto-po-ravnishte-na-bezrabotitsa-sred-oblastite-v-stranata.html", "text": "Сред областите в страната, към края на януари, Смолянска област е на дванадесето  място по равнище на безработица. Това каза за  Радио „Фокус“ – Смолян  Александър Ковачев – старши експерт в Дирекция „Регионална служба по заетостта“ – Пловдив. През първия месец на годината безработните, регистрирани в дирекциите „Бюро по труда“ в областта са 5712  и са с 14% по-малко спрямо същия месец на предходната година. 3258 от тях са жени, а 2454 са мъже. Най-малко са хората без работа във възрастовата група до 29 г. – 534 души. При родопчани на възраст от 30 до 39 г., безработните са 1036, а при тези от 40 до 49 г. са 1185. Регистрираните на борсата жители на област Смолян на възраст от 50 г. до 54 г. са 779, а тези над 55 г. са 2178 души, поясни Ковачев. По критерий образование, висшистите без работа са 510, хората със средно са 3526, с основно – 1062, а с начално и по-ниско образование са 614 лица. \r\nКовачев допълни, че постъпилите на работа през януари 2019 г. жители на област Смолян са 616 души . Местните бюра по труда са устроили на работа 442 души, от които 387 на несубсидирани работни места  и 55 на субсидирани работни места по програми и мерки за заетост. През януари тази година, в бюрата по труда работодателите са заявили 356 работни места на първичния пазар  и 70 места по програми и мерки за заетост, каза още експертът. \r\nНели ГЕРГЬОВСКА", "date": "2019.02.24", "title": "Александър Ковачев, Дирекция „Регионална служба по заетостта“ – Пловдив: Област Смолян е на 12-о място по равнище на безработица сред областите в страната"}
{"url": "http://www.focus-news.net/news/2019/02/24/2627485/pazardzhik-etnografskata-ekspozitsiya-na-regionalen-istoricheski-muzey-organizira-rabotilnitsa-za-izrabotvane-na-traditsionni-martenitsi.html", "text": "Етнографската експозиция на Регионален исторически музей-Пазарджик, за пореден път организира работилница за изработване на традиционни мартеници. Това съобщиха от  музея . Работилницата ще бъде отворена от 26 до 28 февруари 2019 г. включително, от 10.00 до 16.00 часа. Всеки желаещ да посети работилницата е необходимо да си донесе червени и бели конци, прежда, вълна и мъниста, след което сам ще изработи мартеничка с помощта на специалистите-етнографи.  В рамките на мартенската работилница, на 27 февруари (сряда) от 10.00 часа, ще се проведе демонстрация по изработване на мартенички от тесто, една иновативна технология, която провокира творческото мислене. Желателно е посещенията в Етнографската експозиция в определените дни и часове да бъдат предварително заявени.", "date": "2019.02.24", "title": "Пазарджик: Етнографската експозиция на Регионален исторически музей организира работилница за изработване на традиционни мартеници"}
{"url": "http://www.focus-news.net/news/2019/02/24/2627258/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Трябва ли Косово и Сърбия да постигнат споразумение за нормализиране на двустранните отношения, базирано на разделение на най-младата държава на Балканите на етнически признак? Европейският съюз и САЩ имат план по въпроса, но неговото прилагане би било твърде рисковано, коментират в редакцията на германския национален ежедневник  Die Frankfurter Rundschau  в статия, в която представят параметрите на документ, договорен между Брюксел и Вашингтон.  \r\nНатискът върху Косово и Сърбия да подпишат окончателен договор се увеличава, а с него и опасността от промяна на границите на Балканите. На Мюнхенската конференция по сигурността комисарят по европейска политика за съседство и преговори за разширяване Йоханес Хан подчерта, че е настъпил подходящият момент да се постигне споразумение. Държавният глава на Сърбия Александър Вучич добави, че въпросът за демаркацията трябва да остане на масата за преговори.  \r\nИдеята за разделяне на Косово е стара - тя предвижда сръбското малцинство в северната част на страната да минат под властта на официален Белград. Националистите винаги са искали да реализират идеята си за Велика Сърбия. Досега обаче Западът винаги е поставял под въпрос предложението, тъй като то влиза в противоречие с Конституцията на най-младата балканска държава и с плана на специалния пратеник на ООН Марти Ахтисаари. Следователно преди преговорите за Косово през 2006 г. Контактната група също изключи всяка промяна на границите и всякакви планове за предаване на територии на друга държава. През миналото лято около 50 организации на гражданското общество от Косово и Сърбия се изказаха в полза на обмена на територии по етнически критерии и дори изпратиха писмо до Върховния представител на ЕС по външните въпроси и политиката за сигурност Федерика Могерини. \r\nОт август 2018 г. Хан и Могерини подкрепят етническото разграничение При президента на САЩ Доналд Тръмп, американската администрация също направи обрат от 180 градуса. Наскоро беше изтекъл документ, съдържащ план за разделяне на Косово. Неговите 17 точки се отнасят за ново разграничение между албанци и сърби в Северно Косово и за анексирането на няколко сръбски селища в Косово. Планът предвижда град Митровица да получи специален статут, приватизирането за 99 години на язовира Газивода и рудника Трепча на север за 99 години, като управлението му ще бъде разпределено между представителите в Съвета за сигурност на ООН (САЩ, Великобритания, Русия, Китай и Франция). \r\nИдеята също така включва изграждането на военноморска база в град Вльора в Албания - очевидно на НАТО - и на военновъздушна база в Кучова, също в Албания. Паневропейски коридор 10 трябва да бъде под управление на международната общност. Съответно споразумение между Сърбия и Косово трябва да бъде подписано във Вашингтон на 12 юни 2019 г. и да влезе в сила шест месеца по-късно. \r\nАко има нещо притеснително в изтеклия документ, то това са оправданите нарастващи опасения на сърбите в южната част на Косово. Те се страхуват, че в бъдеще ще бъдат напълно отрязани от Сърбия. Независимият сръбски политик Рада Трайкович твърди, че \"подкрепата от Брюксел\" за размяната на територии е \"най-страшна\". \"Комисарят на ЕС Йоханес Хан носи отговорността за това\", подчерта Трайкович.  \r\nСърбите в анклавите в Косово ще напуснат страната, прогнозира тя. \"Албанците няма да бъдат мотивирани да действат в съответствие със закона\". Сръбските манастири в Косово ще станат музеи, а християнското население в Косово вече не може да живее нормално.  В сръбския анклав Грачаница хората са неспокойни и дори искат да продават домовете си, твърди сръбският политик. \"Ето защо искам да помоля международната общност да спре тези планове\".  \r\nТрайкович призовава също така албанците в Косово да изпратят сигнали срещу териториалния обмен по етнически критерии и да покажат, че е възможно съжителство между различните етноси. Трайкович разкритикува провеждането на преговорния процес при закрити врати и без участието на сръбския парламент. Липсата на прозрачност би създала много слухове и много несигурност, предупреждава тя. \r\nЗа Вучич обаче споразумението с Косово е ключов проект, защото ще позволи на международната общност да сътрудничи с Белград и по този начин да остане на власт. За да се осъществи размяната на територия, контролираната от Белград \"Сръбска листа\" бе внедрена в Северно Косово. Говори се, че тя е свързана с мафиотски структури. \r\nИдеята за териториален обмен, основан на етнически критерии, също ще засили \"сепаратистите и десните сили в цяла Европа\", оплаква се Трайкович. Националистите в Босна и Херцеговина например искат да разделят страната по етнически критерии от десетилетия. Но и в Албания идеята се харесва. Премиерът Еди Рама се представя за голям \"албански лидер\" в региона. Той очевидно иска да създаде Велика Албания и да бъде лидер на две държави - Албания и Косово. \r\nПолитологът Арбен Хайрулаху от Университета в Прищина казва: \"Вината за настоящия дебат е в ЕС. Европейците проповядват вода, но пият вино, те са шизофреници, защото позволиха да обсъждането демаркация въз основа на етнически критерии. А това противоречи на всички ценности на Европа”. Ако този принцип бе приложен при разпадането на Югославия, според Хайрулаху сега щеше да има Велика Сърбия, Велика Хърватия и Велика Албания. \r\n*** Съветникът по националната сигурност Джон Болтън е отменил планирано пътуване до Южна Корея, заради продължаващата политическа криза във Венецуела, пише електронното издание на американския вестник  The Hill .  \r\nГоворител на Националния съвет за сигурност каза пред CNN в събота, че Болтън няма да предприеме планираното си пътуване следващата седмица в Южна Корея, за да \"се съсредоточи върху събития във Венецуела\". \r\nГоворителят добави, че Болтън все пак ще присъства на предстоящата среща на върха между президента Тръмп и Ким Чен-ун в Ханой, Виетнам. \r\n\"Посланик Болтън отмени пътуването си до Република Корея, за да се съсредоточи върху събитията във Венецуела\", каза Гарет Маркиз, според CNN. \r\nЕскалиращата политическа криза във Венецуела достигна нова кулминация в петък, след като двама коренни жители (индианци) бяха убити от венецуелски военни сили на един от граничните пунктове на страната с Бразилия. Венецуела е обхваната от мащабни  протести в опит да е окаже натиск върху президента Николас Мадуро да се оттегли, пише изданието. \r\nПромяната в плановете на Болтън идва точно преди планираната среща между Тръмп и севернокорейския лидер Ким Чен-ун следващата седмица, посветена на денуклеаризацията на Корейския полуостров. \r\nСмята се, че тази среща включва разговор на четири очи между двамата лидери, докато представители на Белия дом твърдят, че общият формат ще бъде подобен на миналогодишната среща в Сингапур. \r\n\"По формат ще бъде подобно на това, което видяхте миналия юни в Сингапур\", заяви старши служител на администрацията. \"Ще има възможност двамата лидери да се срещнат един с друг, да обядват заедно и да се включат в разширени срещи на съответните делегации.\" \r\n*** Европа дължи сигурността си на жертвите, които прави Турция и нейния народ, заяви турският президент Реджеп Тайип Ердоган в събота, цитиран от близкия до властта вестник  Yeni Safak   \r\nГоворейки на митинг в югоизточната провинция Кахраманмарас, Ердоган каза, че сирийците, които са избягали от гражданската война в страната си и са намерили убежище  в Турция, \"тъгуват за страната си\". \r\n\"Те (сирийците) искат да се върнат в родината си възможно най-скоро\", добави той. \r\nТурският президент каза, че около 311 000 сирийци са се върнали в райони в Африн, Джараблус и Идлиб, които са освободени от терористи от турските сили и техните съюзници. \r\nЕрдоган отбеляза, че Турция настоява да направи региона на Идлиб  напълно сигурен и заяви, че Анкара е постигнала \"значителен напредък\" в преговорите с Русия и Иран в това отношение. \r\nТой подчерта, че ако сътрудничеството от тези страни не беше  възможно, Анкара е решена да постигне тази цел чрез собствените си усилия. \r\nПризовавайки се за подкрепа на усилията на Турция за улесняване на завръщането на сирийци в тяхната страна, Ердоган подчерта, че поне 500 000 сирийци очакват Турция да защити северния сирийски град Манбидж - понастоящем под контрола на терористичната група „Отряди за народна самообрана“ (ОНС), под контрола на кюрдите, които Турция счита за крило на забранената Кюрдска работническа партия (ПКК). \r\n\"Милиони сирийци ще се върнат у дома, когато осигурим земите на изток от река Ефрат\", каза Ердоган. \r\nТурция обеща антитерористична операция на изток от Ефрат в северна Сирия, след две подобни успешни по неговите думи операции от 2016 г. насам.", "date": "2019.02.24", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/24/2627486/aleksandra-yanakieva-psiholog-psihologiyata-ne-e-profesiya-a-misiya-i-prizvanie.html", "text": "Психологията не е професия, а мисия и призвание. Това каза за  Радио „Фокус“ – Пирин  Александра Янакиева, психолог. Тя посочи, че образованието по психология е първото изискване, за да навлезе човек в професията на психологията. „След това психолога се учи цял живот“, заяви Александра Янакиева. По думите й образованието по тази специалност дава базови умения и знания на студентите. „Освен това те среща с успели преподаватели и хора от тази област като те кара да погледнеш към себе си и чрез себе си да разбереш другите“, каза още Александра Янакиева. Тя заяви, че в действителност практиката я среща с хората и техните съдби, което те прави професионалист. „За мен психологията е път, по който избрах да вървя и не се разколебах и за минути“, коментира Александра Янакиева. Тя допълни, че този път понякога е болезнен и трънлив, но винаги носи удовлетворение в края на деня. \r\nДенис НИКИФОРОВ", "date": "2019.02.24", "title": "Александра Янакиева, психолог: Психологията не е професия, а мисия и призвание"}
{"url": "http://www.focus-news.net/news/2019/02/24/2627476/premierat-boyko-borisov-provede-dvustranni-sreshti-s-emira-na-kuveyt-s-prezidenta-na-egipet-i-vitsepremiera-na-oman.html", "text": "Министър-председателят Бойко Борисов проведе двустранни срещи с емира на Кувейт Сабах ал Ахмад ал Джабер ас Сабах и с вицепремиера за международните отношения и сътрудничеството на Оман Асаад Бин Тарик, както и с президента на Египет  Абдел Фатах ас - Сиси, предаде репортер на  Агенция \"Фокус\" . \r\nСрещите са проведени преди началото на форума в египетския град Шарм Ел-Шейх. Тогава Борисов се срещна и с председателя на Европейския съвет Доналд Туск. \r\nБългарският премиер изрази надежда, че срещата на върха между държавите-членки на Европейския съюз и държавите-членки на Лигата на Арабските Държави ще протече в дух на сътрудничество и доверие.  \r\nДългогодишни са отношенията на българския министър-председател с Кувейт. Последно той посети арабската страна през март 2018 г. В рамките на визитата е договорено да се проведе бизнес форум с двустранни срещи между представители на деловите среди на Република България и Кувейт. Първото посещение на премиера Бойко Борисов в Кувейт е през 2010 г. \r\nСрещата на българския премиер Бойко Борисов и египетския държавен глава също  не е първата. \r\nПрез октомври миналата година министър-председателят Бойко Борисов пристига на официално посещение в Кайро, Египет. По време на визитата си Борисов разговаря с президента  Абдел Фатах Ас - Сиси. В продължение на разговорите им по време на 73-та сесия на Общото събрание на ООН, двамата обсъждат  активизиране на двустранните отношения и задълбочаване на сътрудничеството във всички области от взаимен интерес. \r\nДеница КИТАНОВА", "date": "2019.02.24", "title": "Премиерът Бойко Борисов проведе двустранни срещи с емира на Кувейт, с президента на Египет и вицепремиера на Оман"}
{"url": "http://www.focus-news.net/news/2019/02/24/2627477/aresti-i-postradali-pri-futbolniya-mach-mezhdu-pfk-levski-i-pfk-tsska-sofiya-obzor.html", "text": "Въпреки строгите мерки на СДВР по опазването на обществения ред заради футболни мач между ПФК „Левски“ и ПФК „ЦСКА-София“, все пак се стигна до арести и пострадали хора, сред които и двама полицаи. След срещата подробности за извършените полицейски действия дадоха директорът на СДВР ст. комисар Георги Хаджиев и заместникът му ст. комисар д-р Антон Златанов. \r\nПреди, по време и след дербито са задържани общо 44 души за нарушаване на обществения ред, носене на забранени предмети, пиротехника,  и наркотични вещества. Преди началото на футболната среща задържаните са 38, от които 13 не са допуснати в района на стадиона заради носене на забранени предмети, 6-ма са били без документи за самоличност, а от други трима са иззети наркотични вещества. След края на мача са задържани 6 души, които по време на дербито са хвърляли предмети по пистата и терена. На посетител, на когото му е прилошало, е оказана помощ и е откаран в болница. \r\nВ резултат на предприетите действия, към 11.30 часа столичните полицаи предотвратиха разрастването на конфликт между две групи от 9-ма фенове на двата отбора, които са отведени в полицейските управления. Към 12.30 часа, по време на полицейски действия за овладяване на възникнал скандал между две големи групи от привърженици на единия от отборите, бяха леко ранени двама униформени от хвърлени по тях предмети. \r\nПо предварително съгласуване, ангажимент за охраната на реда на територията на стадиона бе поет от частна охранителна фирма, но столичните полицаи бяха в готовност да се намесят при възникнала необходимост. Съгласно предварителния план, на място бяха забавени привържениците на победилия отбор до оттеглянето на противниковите фенове.", "date": "2019.02.24", "title": "Арести и пострадали при футболния мач между ПФК „Левски“ и ПФК „ЦСКА-София“ (ОБЗОР)"}
{"url": "http://www.focus-news.net/news/2019/02/24/2627487/aa-lavrov-zayavi-che-pregovorite-za-zona-za-sigurnost-v-siriya-sa-v-hod.html", "text": "Руският външен министър заяви, че дискусиите за създаване на зона за сигурност в Северна Сирия по протежение на турската граница са в ход, като той вижда възможността за разполагане на руска военна полиция., съобщава  Anadolu Agency . \r\nВ изказване пред китайски и виетнамски журналисти преди посещението си в тези страни, Сергей Лавров каза, че военните в момента приключват преговорите относно зона за сигурност с уважение към интересите на Дамаск и Анкара. \r\nТой отбеляза, че зоната ще бъде създадена „въз основа на споразумението, подписано между Турция и Сирия през 1998 г.“, известно като споразумението от Адана. \r\n„Това е споразумение за сътрудничество за премахване на терористични заплахи на общата граница, включвайки възможността турската страна да действа в някои части по границата на сирийска територия“, обясни той. \r\n„Сега окончателният формат на тази буферна зона се договаря с участието на военните“, добави той, като изключи всякакви съвместни военни действия в планираната зона за сигурност. \r\nТурският президент Реджеп Тайип Ердоган обаче подчерта в събота, че предполагаемата зона за сигурност в Северна Сирия трябва да бъде под контрола на неговата страна. \r\nТой също така подчерта, че споразумението от Адана позволява на турските сили да извършват операции в Сирия близо до турската граница за премахване на терористичните заплахи. \r\nПрез 1998 г. Сирия и Турция подписват споразумение в южния турски град Адана, целящо да облекчи тревогите на Анкара относно терористичната групировка ПКК. Превод и редакция : Калоян Пенков", "date": "2019.02.24", "title": "АА: Лавров заяви, че преговорите за зона за сигурност в Сирия са в ход"}
{"url": "http://www.focus-news.net/news/2019/02/24/2627483/premierat-boyko-borisov-provede-reditsa-dvustranni-sreshti-v-egipet-i-predstavi-stranata-ni-v-sreshtata-na-varha-es-arabska-liga-obzor.html", "text": "България участва в първата среща на ЕС-Арабска лига в Египет, която продължава и в понеделник. Страната ни бе представена на важното международно събитие от министър-председателя Бойко Борисов, който до момента е осъществил визити в много от страните на Лигата на арабските държави, а в някои е бил повече от веднъж.  Българският министър-председател участва в откриването на форума и направи изказване в първата пленарна сесия.  Пред журналисти  премиерът  Бойко Борисов  заяви, че е работил много за срещата ЕС – Арабска лига. По думите му арабските страни са важен партньор. По думите му отношенията му с  държавите са такива, че да не излага на риск страната ни във връзка с мигрантите. Борисов посочи, че страната ни балансира с отношенията си с така наречените  противници. Борисов даде пример със Сърбия и Косово и САЩ и Русия и други. „Ще поработим тези дни по тази тема“, допълни премиерът. Министър-председателят проведе двустранни срещи с емира на Кувейт Сабах ал Ахмад ал Джабер ас Сабах и с вицепремиера за международните отношения и сътрудничеството на Оман Асаад Бин Тарик, както и с президента на Египет Абдел Фатах ас – Сиси. Срещите бяха проведени преди началото на форума в египетския град Шарм Ел-Шейх.  \r\nДългогодишни са отношенията на българския министър-председател с Кувейт. Последно той посети арабската страна през март 2018 г. Първото посещение на премиера Бойко Борисов в Кувейт е през 2010 г. Срещата на българския премиер Бойко Борисов и египетския държавен глава също не е първата. \r\nПрез октомври миналата година министър-председателят Бойко Борисов пристига на официално посещение в Кайро, Египет. Преди срещата на върха в Египет премиерът се срещна и с председателя на Европейския съвет Доналд Туск. Срещата на върха в Египет събира за първи път държавните и правителствените ръководители от ЕС и Лигата на арабските държави.  Целта на форума е задълбочаване на европейско-арабското партньорство и очертаване на насоки за справяне с глобалните предизвикателства. Форумът се провежда в египетския град Шарм Ел - Шейх. Изборът на мястото не е случаен. Градът  е най-популярният курорт в Египет.  Той е известен с европейското си излъчване и свързаността си с елинистичната александрийска култура.  \r\nДеница КИТАНОВА", "date": "2019.02.24", "title": "Премиерът Бойко Борисов проведе редица двустранни срещи в Египет и представи страната ни в срещата на върха ЕС-Арабска лига (ОБЗОР)"}
{"url": "http://www.focus-news.net/news/2019/02/24/2627259/sport-torino-pobedi-u-doma-atalanta-s-20.html", "text": "В среща от 25-ия кръг на италианската Серия А отборът на Торино надигра у дома Аталанта с 2:0.   \r\nДомакините търпеливо изчакаха своя миг, който настъпи в 42-та минута, когато Армандо Ицо откри резултата. Вторият и решителен удар футболистите на Торино нанесоха веднага в началото на второто полувреме – в 46-та минута след асистенция от Мейте Фалке вкара и втория гол.   \r\nВ следващия кръг Торино домакинства на Киево, а Аталанта - на Фиорентина. \r\nДругият мач в италианската Серия А се игра късно в събота между Фрозиноне и Рома и завърши 2:3. За Фрозиноне головете вкараха Чано (5 мин.) и Пинамонте (80 мин.). Головете за Рома са на Джеко (30 мин.и в 5-те минути добавено време) и на Пелегрини (31 мин.)", "date": "2019.02.24", "title": "Спорт: Торино победи у дома Аталанта с 2:0"}
{"url": "http://www.focus-news.net/news/2019/02/24/2627261/afp-vetrove-udariha-tsentralna-italiya-chetirima-za-zaginali.html", "text": "Силни ветрове бушуват в централна Италия през съботния ден, загинали са четирима, в това число и 14-годишен тийнейджър, когато баща му паднал от покрива и го смазал, съобщават медиите, предава  AFP .  \r\nМомчето държало стълбата, докато баща му се опитвал да поправи щети по покрива на семейната къща, когато нов силен порив на вятъра го понесъл. Бащата паднал от шест метра височина върху сина си. Инцидентът се е случил в Капена, недалеч от Рим, информира местният всекидневник  Fatto Quotidiano . \r\nДвама 70-годишини мъже загинали, когато стена във фермата паднала върху тях близо до Фрозиноне. 45-годишен мъж загинал, когато борово дърво в Гуидония смачкало колата му.  \r\nТурски товарен плавателен съд, който търсел пристан край брега, заседнал в бурята в Бари, южно пристанище, съобщават от италианската Служба за крайбрежна охрана.  Ивелина Ватова", "date": "2019.02.24", "title": "AFP: Ветрове удариха централна Италия, четирима за загинали"}
{"url": "http://www.focus-news.net/news/2019/02/24/2627260/predstoyashti-sabitiya-v-stranata-za-24-fevruari-agentsiya-fokus.html", "text": "От 09.30 часа в Патриаршеската катедрала \"Св. Александър Невски\" ще бъде отслужена тържествена архиерейска св. Литургия по повод 6 години от интронизацията на Негово светейшество Българския патриарх и Софийски митрополит Неофит. \r\n*** \r\nОт 11.00 часа зад храм-паметника „Св. Ал. Невски“ ще се проведе фермерски пазар.  \r\n*** \r\nОт 13.00 часа пред Народното събрание ще се проведе протест и шествие, организирано от инициативата „Референдуми за справедливост\", с искания за оставка на правителството и разпускане на парламента.  \r\n*** \r\nОт 10.00 часа в Спортна зала „Младост“ ще се състои първият интерактивен детски хепънинг. \r\n*** \r\nВ зала „Младост“ ще се проведе инициативата „Бургас играе волейбол“.  \r\n*** \r\nОт 10.00 часа в заведението на ул. „Иван Аксаков” №7 за поредна година организацията на ГЕРБ във варненския район „Приморски” ще проведе конкурс за най-атрактивна мартеница. \r\n*** \r\nОт 10.00 часа край  чешмичките до Община Велико Търново ще се проведе благотворителен базар за мартеници в подкрепа на двойки с репродуктивни проблеми. \r\n***  \r\nОт 10.00 часа в Мол Велико Търново продължава Фестивала за настолни игри „Настолен град“. \r\n*** \r\nОт 11.00 часа в Държавен куклен театър „Дора Габе“ ще се състои кукленият спектакъл „Глупавият вълк“. \r\n*** \r\nОт 10.30 часа читалище „Отец Паисий” ще раздава мартеници на всички жители на селата Гърляно и Ръсово. \r\n*** \r\nВъв всички храмове на град Пловдив ще бъде отслужен благодарствен молебен след инцидента на 16 февруари с товарния влак, превозващ пропан-бутан. \r\n*** \r\nОт 19.00 часа в Дома на културата в Пловдив ще бъде представен новият спектакъл на режисьора Теди Москов. \r\n*** \r\nВ Сандански ще се проведе 10-ия Зимен университет на Младежки ГЕРБ. \r\n*** \r\nОт 09.00 часа в храм „Св. вмчк Георги“ Константийският епископ Яков ще оглави Архиерейска света Литургия. \r\n*** \r\nОт 11.00 часа в Куклен театър ще се състои спектакълът за деца „Меко казано“ от Валери Петров.", "date": "2019.02.24", "title": "Предстоящи събития в страната за 24 февруари (Агенция „Фокус“)"}
{"url": "http://www.focus-news.net/news/2019/02/24/2627262/vecher-makedoniya-nezapomnena-burya-na-balkanite-silen-vyatar-preobrashta-kamioni-letyat-pokrivi-haos-v-trafika.html", "text": "В изминалите денонощия на Балканите имаше силна буря, съобщава македонското електронно издание  „Вечер“ .   \r\nПо адриатическото крайбрежие и в други части на Хърватия скоростта на вятъра достигаше до 200 км/час. В Сплит клони и дървета са създали хаос в движението. Съобщено беше за жена, която едвам оцеля на мост. Избухнал е и пожар, снощи около 23 часа, но е бил потушен, при гасенето е пострадал пожарникар.Пожари са избухнали и край Задар, Нин, Въргорац. В района на Солин, Южна Далмация, почти е изгоряла борова гора. \r\nПочти цялата територия на Албания е обхваната от буря и снеговалеж. По пътищата има преобърнати товарни камиони, изкоренени дървета и отнесени покриви, няколко части на страната са без ток. В някои части от магистралата Тирана-Кукъс движението е спряно, а пристанището в Дуръс е затворено. \r\nТежка е ситуацията и в Босна и Херцеговина. Местните власти в Требине, Република Сръбска, информират, че почти напълно е унищожен градският парк.  \r\nВ Черна гора метеоролозите информират, че силният вятър е донесъл  необичайно студено за този сезон време, особено по крайбрежието на страната.  \r\nБурята е предизвикала големи материални щети и в косовската столица Прищина.  Скъсани са кабелите на далекопровод, няколко села са без ток.  Ивелина Ватова", "date": "2019.02.24", "title": "Вечер (Македония): Незапомнена буря на Балканите: силен вятър преобръща камиони, летят покриви, хаос в трафика"}
{"url": "http://www.focus-news.net/news/2019/02/24/2627480/afp-poveche-ot-100-venetsuelski-voynitsi-dezertiraha.html", "text": "Повече от 100 венецуелски войници дезертираха и преминаха границата с Колумбия, заявиха имиграционните власти на фона на покачващото напрежение между съседите заради хуманитарната помощ, предава  AFP . \r\nДезертациите идват след призивите на Хуан Гуайдо към военните да изоставят Николас Мадуро и да му помогнат да внесе отчаяно необходимата помощ, за да облекчи недостига на храна и лекарства.  Превод и редакция : Калоян Пенков", "date": "2019.02.24", "title": "AFP: Повече от 100 венецуелски войници дезертираха"}
{"url": "http://www.focus-news.net/news/2019/02/24/2627484/ria-novosti-guaydo-pristigna-v-stolitsata-na-kolumbiya-za-sreshta-s-grupata-ot-lima.html", "text": "Ръководителят на народното събрание на Венецуела Хуан Гуайдо, който се обяви за президент, пристигна в столицата на Колумбия Богота, за да присъства на предстоящата среща на страните от групата от Лима относно ситуацията във Венецуела, съобщава „ РИА Новосдти “. \r\n„Министърът на външните работи на Колумбия Карлос Олмес Трухильо се срещна с президента на Венецуела Хуан Гуайдо, който пристигна за участие в единадесетата среща на външните министри от групата от Лима, която ще се проведе във външното министерство на Колумбия“, се казва в съобщение на колумбийското дипломатическо ведомство. \r\nСпоред снимки, публикувани от министерството на външните работи, Гуайдо е отлетял за Богота със самолет на колумбийските военновъздушни сили. В навечерието на срещата той беше на границата с Венецуела от колумбийската страна, където беше направен неуспешен опит да се достави хуманитарна помощ. Според информация на министерството на външните работи, Гуайдо е благодарил на колумбийския народ, президента Иван Дуке и колумбийските въоръжени сили за участието им в опит да доставят хуманитарна помощ на Венецуела.  \r\nКакто обяви представителят на Гуайдо в групата от Лима Хулио Борхес, на срещата се планира да се обсъди увеличаване на натиска върху венецуелските власти. „Утре ще се срещнем с групата от Лима в Богота, Колумбия. Заедно с президента Хуан Гуайдо ще изискваме засилен дипломатически натиск и използване на сила срещу диктатурата на Николас Мадуро“, написа Борхес в Twitter. Превод и редакция : Калоян Пенков", "date": "2019.02.24", "title": "„РИА Новости“: Гуайдо пристигна в столицата на Колумбия за среща с групата от Лима"}
{"url": "http://www.focus-news.net/news/2019/02/24/2627269/ria-novosti-vlastite-v-kolumbiya-saobshtavat-za-285-raneni-vav-venetsuela.html", "text": "Администрацията на президента на Колумбия Иван Дуке информира за 285 ранени в резултат на събитията от 23 февруари във Венецуела, предава  РИА „Новости“ . \r\n\"Сегашните действия в този момент оставят като последица 285 ранени, на пъров място заради употребата на сълзотворен газ“, казва съобщение в Туитър от президентската администрация.    \r\nОпозицията на 23 февруари се опита да вкара в страната хуманитарна помощ. Правителството за законния президент Николас Мадуро категорично я отказа. Президентът обяви, че затваря напълно сухопътната граница с Бразилия и че се обсъжда възможност за затваряне и на границата с Колумбия.   \r\nВицепрезидентът Делси Родригес напомни, че в рамките на международното хуманитарно право международна помощ се предоставя при природни бедствия, въоръжени конфликти, война. По нейните думи утвърждаването на хуманитарна криза дава повод да интервенция във Венецуела, нещо, което народът няма да позволи.  Ивелина Ватова", "date": "2019.02.24", "title": "РИА „Новости“: Властите в Колумбия съобщават за 285 ранени във Венецуела"}
{"url": "http://www.focus-news.net/news/2019/02/24/2627267/ria-novosti-opit-za-darzhaven-prevrat-vav-venetsuela.html", "text": "Процеси от последните месеци, за които информира  РИА „Новости“ : В страната се организират антиправителствени походи, които създават масов безпорядък и хаос. На фона на политическата криза лидерът на опозицията Хуан Гуайдо се самообявява за  \r\nВременен президент. Избраният държавен глава Николас Мадуро обявява, че се готви опит за държавен преврат.     Ивелина Ватова", "date": "2019.02.24", "title": "РИА „Новости“: Опит за държавен преврат във Венецуела"}
{"url": "http://www.focus-news.net/news/2019/02/24/2627263/tass-prezidentat-na-kolumbiya-razporedi-da-se-varnat-kamionite-s-humanitarna-pomosht-za-venetsuela.html", "text": "Министърът на външните работи на Колумбия Карлос Олмес Трухильо заяви, че президентът на Колумбия Иван Дуке е издал заповед камионите с хуманитарна помощ за венецуелския народ да се върнат, предава  ТАСС . \r\n\"Предприети са мерки по пряко указание на президента Иван Дуке. Приоритет за правителството на Колумбия е защитата на хората от пограничната зона, затова камионите се връщат“, е казал министър Трухильо в Кукута на пресконференция, която се предаваше директно на сайта на администрацията на колумбийския президент.   \r\nДипломат номер едно на Колумбия каза също, че решението е прието и „за защита на хуманитарната помощ, която не беше изгорена“. \"При необходимост ще бъдат предпирети допълнителни мерки, които в момента се анализират“. \r\nЖурналистът Габриел Бастидас бе съобщил, че сътрудници на венецуелската полиция са подпалили три камиона с хуманитарна помощ в щата Тачира, на границата с Колумбия.  Ивелина Ватова", "date": "2019.02.24", "title": "ТАСС: Президентът на Колумбия разпореди да се върнат камионите с хуманитарна помощ за Венецуела"}
{"url": "http://www.focus-news.net/news/2019/02/24/2627271/kyustendil-zhiteli-na-selo-dzherman-blokiraha-za-kratko-pat-e-79-v-znak-na-protest-sreshtu-namerenieto-za-izgrazhdane-na-regionalen-tsentar-za-otpadatsi-obzor.html", "text": "Жители на село Джерман блокираха за кратко път Е-79 в знак на протест срещу намерението за изграждане на регионален център за отпадъци в землището на населеното място. Протестът започна на площада в селото, където пред присъстващите се изказаха представители на сформирания инициативен комитет. Според хората изграждането на регионалния център за неопасни битови отпадъци ще доведе до замърсяване на околната среда – почвата, въздухът и източниците за питейна вода. Събралите се протестиращи се придвижиха до път Е-79, преминаващ през населеното място и за кратко застанаха на пътното платно. За всички преминаващи моторни превозни средства беше осигурен обходен маршрут, което не доведе до затруднения в трафика. В района имаше осезаемо полицейско присъствие, но протестът премина без нарушения на обществения ред и провокации. Според държавните институции и местната власт няма основания за притеснения.  \r\nОбщина Дупница е в напреднала фаза по проектиране на регионалния център. Изготвена е оценка за въздействие върху околната среда, чиито доклад е одобрен от всички отговорни институции. В същото време общините Дупница, Сапарева баня и Бобов дол са започнали процедура за изграждане на инсталации за компостиране и предварително третиране на битовите отпадъци. Вече е подписан договор между трите общини и Министерство на околната среда и водите, в качеството му на Управляващ орган на Оперативна програма „Околна среда”, за предоставяне на безвъзмездна финансова помощ по „Комбинирана процедура за проектиране и изграждане на компостиращи инсталации и на инсталации за предварително третиране на битовите отпадъци”. По проекта се предвижда изграждане на двата вида инсталации. Общата цел е да се намали количеството на депонираните отпадъци от трите общини, чрез изграждане на инфраструктура за разделно събиране и оползотворяване на зелените битови отпадъци и предварително третиране на смесените битови отпадъци, което да доведе до поетапното намаляване на количествата биоразградими битови отпадъци за депониране.  \r\nВенцеслав ИЛЧЕВ", "date": "2019.02.24", "title": "Кюстендил: Жители на село Джерман блокираха за кратко път Е-79 в знак на протест срещу намерението за изграждане на регионален център за отпадъци (ОБЗОР)"}
{"url": "http://www.focus-news.net/news/2019/02/24/2627266/gerb-provede-traditsionniya-si-mladezhki-universitet-v-sandanski-obzor.html", "text": "Над 140 младежи от цялата страна се включиха в десетия Зимен университет на младежката структура на ПП ГЕРБ. Форумът се организира съвместно със Сдружение „Граждани за европейско развитие на България“ и Фондация „Ханс Зайдел“. Събитието откри зам.-председателят на ГЕРБ и председател на ПГ на партията - Цветан Цветанов, а сред участниците и гостите бяха още и: председателят на парламента Цвета Караянчева, българският еврокомисар Мария Габриел, заместник-министърът на икономиката Александър Манолев, председателят на Младежи ГЕРБ и зам.-министър на външните работи - Георг Георгиев, представителят на Фондация „Ханс Зайдел“ в България - Богдан Мирчев, кметът на Сандански - Кирил Котев, народният представител от ГЕРБ-Благоевград и областен координатор на партията - Даниела Савеклиева, евродепутатите от ГЕРБ/ЕНП, депутатът и актьор Евгени Будинов, политологът Румяна Коларова и журналистът и документалист Христо Христов. Цветан Цветанов  призова младежите от ГЕРБ да бъдат активни при формирането на общественото мнение в техните региони. „Обяснявайте на вашите приятели и познати резултатите от работата на правителството. Припомняйте им как по времето на Орешарски и БСП през 2014 г. строежът на автомагистрала „Струма“ беше напълно спрян, а днес лотът от Кресна до Сандански вече е завършен и се ползва от всички български граждани“, призова Цветанов. Той припомни още, че 2014 г. Орешарски и БСП оставиха България с една съборена банка и с дефицит над 5%, а днес той е един от най-ниските в Европа. „Днес имаме най-ниското ниво на безработица. Имаме вече няколко години стабилен и вървящ нагоре икономически растеж. За 2018-2019 г. инвестираните пари за образователна инфраструктура са 700 млн. лв. за 500 училища и детски градини. От 1 януари доходите в бюджетната сфера бяха увеличени с 10%, заплатите на учителите бяха увеличени с 20%. Благодарение на добрата борба с контрабандата и сивата икономика, ако нещата вървят със същия темп, от догодина ще успеем да повишим доходите с още 10%“, подчерта още Цветанов. \r\nПо повод предстоящите европейски избори Цветан Цветанов призова младите хора да бъдат внимателни в Интернет и социалните мрежи и да отсяват фалшивите новини от истинските. „Срещите и разговорите ни с хората по места също са едно от силните оръжия срещу фалшивите новини. Трябва да показваме реалните резултати от работата ни в отделните населени места, изградените пътища, детски градини, социални заведения и т .н. Истината и прозрачността са най-важни и ние трябва да ги показваме и припомняме на хората“, посъветва Цветанов. Той заяви още, че ГЕРБ и младежите на партията ще се включат активно и в европейската кампания на кандидата на ЕНП за председател на следващата Европейска комисия Манфред Вебер. „Той е голям приятел на България и съм сигурен, че ще направи много за България и за просперитета на цяла Европа. Сигурен съм, че с Вебер, с Европейската народна партия и с българските евродепутати в следващия Европарламент България ще бъде още по-значима и нашият глас ще се чува от всички“, подчерта Цветанов. \r\nПредседателят на Младежи ГЕРБ и заместник-министър на външните работи  Георг Георгиев  се обърна към младежите с думите, че основната отговорност днес е във времето преди два стратегически избора пред страната ни да не се допуска превес на популизма. „Трябва да се явим пред българските граждани с резултатите от работата си във всяко едно населено място в страната и за пореден път да затвърдим позициите си и да продължим стабилността в България, на Балканите и в Европа“, заяви председателят на Младежи ГЕРБ. „Хората, които ще изберем в Европейския парламент ще могат да отидат там с активите, които Бойко Борисов и България постигнаха по време на успешното българско председателство на ЕС“, подчерта Георгиев.  \r\nПредставителят на фондация „Ханс Зайдел“ за България  Богдан Мирчев  заяви, че за тях е отговорност вече 10 години да подкрепят младите и активни хора от ГЕРБ, които искат да работят за развитието на страната си. „За нас е важно да ви дадем възможност да повишавате знанията и уменията си, да сте подготвени и един ден да се включите в управлението на страната максимално подготвени. Сега е времето да придобиете политическа култура и да се формирате като лидери във вашите региони в цялата страна“, подчерта Мирчев.  \r\nСимволичният домакин на форума в лицето на кмета на Сандански  Кирил Котев  поздрави младежите с юбилейното издание на Зимния университет на МГЕРБ. „Тук имате възможността да се докоснете до много лектори и да черпите знания, но в същото време ние политиците, които участваме в управлението на страната, да чуем вашето мнение, да получим обратна връзка за управлението, което провеждаме. Помагайте ни за развитието на вашите родни места и региони, учете и мечтайте, за да сте удовлетворени и да постигнете целите, които си поставяте“, заяви Котев. \r\nОбластният координатор на ГЕРБ-Благоевград и народен представител  Даниела Савеклиева  посъветва младите хора да бъдат активни пори търсенето на решения за проблемите на техните родни места. „Заедно можем да продължим да променяме страната ни. Някой ден вие ще поемете щафетата от нас и се радвам, че млади хора като вас имат желание да се развиват и да работят за България. А за последните 10 години България се промени много и младите хора, с които започнахме преди 10 години днес за заместник-министри, депутати, общински съветници”, отбеляза Савеклиева. 10-ия Зимен университет на Младежки ГЕРБ продължава и в неделя. В рамките му над 140 младежи от цялата страна дискутират по различни теми, свързани с национални и местни приоритети в контекста на глобалната европейска политика, с икономиката, с генезиса и съдържанието на българския политически процес в условията на демокрация, както и с бъдещето на Европа .", "date": "2019.02.24", "title": "ГЕРБ проведе традиционния си Младежки университет в Сандански (ОБЗОР)"}
{"url": "http://www.focus-news.net/news/2019/02/24/2627273/zimata-se-zavarna-obzor.html", "text": "След необичайно топлото време за февруари, метеорологичната обстановка в страната рязко се влоши, което доведе до затруднения в трафика по основни пътни артерии в съботния ден. Заради снегопочистване и снегонавявания поетапно се затваряха участъци от републиканската пътна мрежа. Жълт код за валежи от сняг и вятър бе в сила за цялата страната. До обяд имаше валежи от сняг в комбинация със силен североизточен вятър със скорост 14-19 м/сек и пориви около 24 м/сек.  \r\nСутринта най-значителна беше снежната покривка в Монтана – 14 см, следвана от Видин, където са измерени 12 см. Най-ниски температури са измерени в Разград и Драгоман, където термометрите са показвали минус 12 градуса. В София също паднаха значителни количества сняг, а минималната температура беше минус 7 градуса. 188 снегопочистващи машини работиха на територията на столицата, както и по планинските пътища към Витоша.  \r\nВ часовете до и около обяд влошената метеорологична обстановка стана причина за множество пътни инциденти в цялата страна. Тежкотоварни автомобили аварираха по пътищата в областите Русе, Търговище и Стара Загора. В старозагорската част на автомагистрала „Тракия“ стана катастрофа между два млековоза, при която пострадаха двама души. Проблем имаше и с осветлението по път I-1 Симитли - Кресна в \"Кривия тунел\".  \r\nВ ранните сутрешни часове беше преустановено движението на влаковете в участъка между гарите Реброво и Своге. Причината за прекъснатото движение бе престояването на локомотив на \"БДЖ - Товарни превози\" ЕООД, който при преминаването си в участъка между двете гари чупи работния токоснемател. Работни групи на БДЖ и на НКЖИ се отзоваха на място за привързване на работния токоснемател и освобождаване на железопътното трасе от авариралия локомотив. След това бе извършен оглед на контактната мрежа и бе възстановено движението на влаковете в участъка. Временно всички преминаващи влакове в участъка между гарите Реброво и Своге се движеха със закъснение, като най-засегнати бе нощната композиция от Варна за София и ранните сутрешни влакове от Мездра за София, от Лакатник за София и от София за Лакатник. Следобед от 15.20 ч. движението на влаковете в участъка между гарите Реброво и Своге вече се осъществяваше по редовното им разписание. След затрудненията в движението на композициите в сутрешните часове на деня, които предизвикаха сериозни закъснения на преминаващите влакове поради налагането на принудителни престои за разминаването им в посочения участък, към момента движението по направлението София-Мездра също вече се осъществява нормално.  \r\nМалко след обяд горящ автобус наложи ограничаване на движението по автомагистрала „Хемус“ край пътен възел „Правец“, като при инцидента няма пострадали. \r\nСледобед снеговалежите започнаха да спират първо в Северна България. Най-ниски температури към 14.00 ч. бяха измерени в Разград и на нос Калиакра – минус 5 градуса, а най-ветровито беше в Бургас, където поривите на вятъра достигнаха до 28-30 м/сек. Най-голяма остана снежната покривка има в Монтана – 11 см, следвана от Видин, Враца, Кърджали и Хасково. \r\nКъм 21.00 часа на Черни връх температурите достигнаха до минус 18 градуса, а на връх Ботев – до минус 20 градуса. В северна България измерените температури бяха между минус 5 и минус 1 градуса. В София температурата бе минус 8 градуса. В Бургас продължаваше да е ветровито със сила на вятъра 16 м/сек. Снежна покривка вече почти няма, освен в планините заради силния вятър.", "date": "2019.02.24", "title": "Зимата се завърна (ОБЗОР)"}
{"url": "http://www.focus-news.net/news/2019/02/24/2627268/sindikatat-na-zhurnalistite-vav-venetsuela-saobshtava-za-napadenie-nad-hotel-s-reporteri.html", "text": "Синдикатът на журналистите във Венецуела съобщава за нападение над хотел с репортери   \r\nВенецуелските сили са нападнали хотел в Уреня, щата Тачира, на границата с Колумбия, в който са работели представителите на националните и международните медии, информират от националния  Синдикат на журналистите във Венецуела .  \r\nИма сведения за ранени журналисти. Журналистка от Швеция, Аника Ротщайн, е задържана от въоръжени привърженици на Мадуро на границата. Синдикатът съобщава, че тя е бита, иззета й е професионална техника и са я заплашвали със смърт.    Ивелина Ватова", "date": "2019.02.24", "title": "Синдикатът на журналистите във Венецуела съобщава за нападение над хотел с репортери"}
{"url": "http://www.focus-news.net/news/2019/02/24/2627264/tass-venetsuelska-zhurnalistka-saobshti-che-vms-na-republikata-sa-zadarzhali-plavatelen-sad-s-humanitarna-pomosht.html", "text": "Група кораби от Военно-морските сили(ВМС) на Венецуела в събота са задържали плавателен съд с хуманитарна помощ, идващ откъм Пуерто Рико, за това съобщава на страницата си в Туитър венецуелската журналистка Мариана Рейнес, цитирана от  ТАСС .  \r\n„Корабите на ВМС на Венецуела не са позволили на плавателния съд да продължи. Има закани, че ще се открие огън и съдът ще бъде  препратен към остров Бонер. Предприемат се опити за преговори.“ По-късно тя добавила, че съдът „е взел обратен курс“. Той се движи в международни води и чака следващи указания.“ \r\nПреди това беше съобщено, че шест кораба на ВМС на Венецуела, в това число и една фрегата, са поели към съда, за който се знае, че в сряда е напуснал ПУерто Рико с 250 тона хуманитарна помощ на борда. Хуан Гуайдо неведнъж заявяваше през изминалите дни, че на 23 февруари във Венецуела ще пристигне международна хуманитарна помощ, в това число и от Колумбия и Бразилия. Правителството на Венецуела нарече това „евтино шоу на олигархията“. В момента границата с Бразилия и Колумбия е затворена по решение на официален Каракас. Опитите на опозицията да достави товара са  несполучливи, засега.  Ивелина Ватова", "date": "2019.02.24", "title": "ТАСС: Венецуелска журналистка съобщи, че ВМС на републиката са задържали плавателен съд с хуманитарна помощ"}
{"url": "http://www.focus-news.net/news/2019/02/24/2627277/pregled-na-mezhdunarodnite-novini-do-6-chasa-agentsiya-fokus.html", "text": "Германският външен министър Хайко Маас смята, че проектът \"Северен поток-2\" няма да може да бъде спрян от американските санкции, предава  ТАСС . \r\n„Никой не може да го спре“- заяви Маас. Според него санкциите от Вашингтон могат да доведат до оттеглянето на германските компании от проекта, но тогава Русия сама ще го реализира. \r\n\"Но тези (санкции на САЩ) няма да доведат до факта, че проектът няма да бъде изпълнен\", каза министърът. Въпреки това, съществува риск, че в този случай никой няма да може да повлияе на решенията относно запазването на транзита на руски газ през територията на Украйна, подчерта той. \r\nГоворейки за писмата със заплахи за санкции, които американският посланик в Германия Ричард Гренел изпрати до германски компании, Маас заяви, че не е негова задача да казва на дипломатите какво трябва да правят. \r\nПо-рано Гренел предупреди компаниите, по-специално BASF и Uniper, в писмена форма за възможността за предприемане на ограничителни мерки срещу тях поради подкрепата за изграждането на газопровода. Американският дипломат подчерта, че участието им в проекта \"може да доведе до налагане на санкции\". \r\n*** В четвъртък британският премиер Тереза Мей и опозиционният лидер Джеръми Корбин задълбочиха спора си, а двете партии – Консервативната и Лейбъристката – държат 88 процента от гласовете в 650-местнат Камара на общините, съобщава  Reuters .  \r\nКорбин повтори предварителните си условия, за да има разговор между тях, докато Мей се обръна към него с писмо, в което написа: „Вие винаги сте държал на диалога в политиката. Наистина ли вярвате, че е справедливо, след като отказвате да разговаряме, да карате вашите депутати да не търсят ершение заедно с правителството“  \r\nСлед като двугодишните усилия на Мей да постигне развод по взаимно споразумения и независима търговска политика бяха унищожени от парламента при най-голямото поражение, което британски премиер е преживявал в съвременната история, лидерът на кабинета в Лондон помоли партийните ръководства да представят своите интереси, за да се намери общо решение.  \r\nКолкото повече МЕй се насочва към „по-мек“ Брекзит, толкова повече тя се отдалечава от консерваторите- „брекзитиъри“, според които  заплахата от излизане без сделка може да се окаже голям шанс и не е нужно да се страхуват от този вариант. В четвъртък говорителка от кабинета на премиера обяви, че Мей е провела „конструктивни“ разговори с различни депутати, дори с някои от лейбъристите.   \r\nАко не успее да постигне консенсус, петата най-голяма икономика ще напусне ЕС на 29 март без сделка или ще бъде принудена да отложи Брекзит, вероятно да проведе национални избори или нов референдум. \r\n*** Лейбъристкият лидер Джеръми Корбин иска нови избори, нещо, което Тереза Мей отказва, след като изгуби парламентарното мнозинство през 2017 г. и трябваше да разчита на подкрепата на малката Демократична юнионистка партия на Северна Ирландия, привърженик на Брекзит, коментира агенция  Reuters .  \r\nМей постоянно твърди, че нов референдум ще доведе до разклащане на доверието в демокрацията сред  близо 17 милиона и половина британци, които през 2016-та гласуваха за напускане на ЕС. Нейният говорител обяви, че Великобритания не е поставяла все още въпроса за отлагане на процедурата по напускане на Съюза.   \r\nДокато Обединеното кралство се тресе от най-голямата икономическа и политическа промяна от края на Втората световна война, останалите държави, членки на Евросъюза, предлагат да се водят разговори.   \r\nГерманският външен министър Хайко Маас заяви в четвъртък: “Ще направим всичко, което можем, тъй че Великобритания да напусне Съюза с или без споразумение“. \r\nГлавният преговарящ от страна на Брюксел, Мишел Барние, твърди, че блокът е отворен към възможността за „по-амбициозна“ сделка от предложената от Мей, която не може да бъде променена при условията, които тя постави. Но никой не може да стори нищо, докато Лондон не реши какво точно иска.  Засега политиците му не са постигнали споразумение как и дори дали да се напуска блока. \r\nВ понеделник Мей ще предложи следващи стъпки.В следващата седмица, от парламентаристите се очаква да предложат алтернативи. На 29 януари трябва да обсъдят плановете, а гласуването ще определи коя идея може да получи най-голяма подкрепа. След това Мей ще се срещне с лидерите на ЕС, за да потърси пътища за промяна на нейния проект за Брекзит. Британският парламент трябва отново да гласува всяко ново споразумение. \r\nКога ще се случи това, съвсем не е ясно!? \r\n*** В четвъртък е взривена кола-бомба при нападение срещу Полицейската академия в Богота, Колумбия. Убити са 10 души, ранените са 65, съобщава  AFP . Това е най-тежкият инцидент в колумбийската столица от 16 години насам.  \r\nМинистърът на отбраната е оценил инцидента като „терористичен акт“, при който са използвани 80 килограма експлозиви.   \r\nВ Туитър президентът Иван Дуке е записал \"Всички колумбийци отхвърлят тероризма, ние се обединяваме в борбата срещу него\"  \r\nПредполага се, че нападателят е бил убит при атаката. До този момент никоя групировка не е поела отговорност за атентата. \r\n*** \r\nТАСС: Визитата на Владимир Путин в Белград е нова стъпка към по-нататъшното развитие на двустранните връзки  \r\nНова важна стъпка по пътя към по-нататъшно развитие и укрепване на руско-сръбските връзки е визитата на руския президент Владимир Путин в Белград, съобщава ТАСС.  \r\nВ четвъртък  по време на визитата си в Белград държавният глава на РФ проведе с президента на Сърбия Александър Вучич серия от преговори в тесен и разширен състав. В тях участваха министри и ръководители на големи компании от двете страни.  Подписани са няколко важни споразумения.  Двамата лидери отделиха специално внимание на въпроси, свързани с икономическото сътрудничество, главно в областта на енергетиката, инфраструктурата и инвестициите. Путин обяви, че Русия е готова да инвестира 1,4 млрд. щатски долара за развитие на инфраструктурата в Сърбия, за да мине през страната една от тръбите на газопровода „Турски поток“.   \r\nТой окачестви преговорите като „съдържателни и резултатни“ и благодари на жителите на Белград и на гражданите на Сърбия за топлия и радушен прием, който получиха всички членове от руската делегация. \r\nНа президента на Сърбия Александър Вучич бе връчен орден „Александър Невски“ за личен принос в развитие на отношенията с Русия.  \r\nПри връчване на отличието държавният глава на Русия му е благодарил за „принципната позиция“, за да може \"руско-сръбското взаимодействие да се развива успешно във всички направления, без да е изложено на риск от международната конюнктура \". \r\n*** По време на визитата си в Белград в четвъртък Владимир Путин е изразил надежда, че съглашението за свободна търговска зона между Сърбия и Евразийския икономически съюз (ЕАИС) ще бъде подписано вече през 2019 г., съобщава  ТАСС . \r\n \"Общо е мнението ни, че то ще открие допълнителни възможности за разширяване и диверсификация на стоковите потоци. \", е казал Путин, като е изтъкнал, че сред ключовите сфери на сътрудничество е енергетиката. Износът на руски природен газ за Сърбия, по данни от 2018 година, достига 2,3 млрд куб. м. Газпром планира към 2022 година доставките за Сърбия да се увеличат до 3,5 млрд куб.м. С тази цел още през 2019 година ще започне да се разработва проекта за увеличаване на подземното хранилище \"Банатски двор\" от сегашните 450 до 750 млн куб.м. Продължава и работата по разширяване на сръбската газопреносна мрежа. Според руския държавен глава „всичко това ще укрепи енергийната сигурност на Сърбия и на целия Балкански регион“. Според него допълнителен импулс за развитие на сръбската икономика може да се постигне и при осъществяването нас съвместни планове в областта на мирния атом. С участието на Руски държавни железници в Сърбия се изгражда съвременен единен диспечерски център, което ще помогне значително да се увеличи пропусквателността на транспортната мрежа на страната.   \r\nДруго направление на двустранните икономически отношения е военно-техническото. Според Путин \"това е пълноценна взаимна работа с двупосочно движение . Ние не само доставяме военна техника, но и придобиваме военно имущество в Сърбия, в това число и бойна техника.\" \r\n*** На пресконференцията след разговорите в Белград между Владимир Путин и Александър Путин в четвъртък, руският държавен глава е отделил специално внимание на ситуацията на Балканите, информира  ТАСС . \r\nПрезидентът на РФ е изразил съжаление за решението на косовските власти да създадат своя армия. В това тяхно решение той вижда огромна опасност за дестабилизацията на ситуацията на Балканите. \" В последно време косовските власти предприемат серия от провокационни стъпки, което сериозно изостря обстановката. Преди всичко имам предвид обявеното на 14 декември създаване на тъй наречената Армия на Косово. Без съмнение, това е пряко нарушение на резолюцията на Съвета за сигурност на ООН, която не допуска на територията на Косово да има никакви военни формирования  освен международния контингент на ООН. Подобни безотговорни действия на ръководството на Косово могат да доведат до дестабилизацията на Балканите“, е добавил Владимир Путин, като е пояснил, че Москва и Белград са заинтересовани тя да остане стабилна и сигурна. Той е припомнил, че Москва поддържа позицията Белград и Прищина да постигнат „ жизнеспособно и взаимно приемливо решение по косовското регулиране въз основа на Резолюция 1244 на Съвета за сигурност на ООН“. Според него справедливо решение на Косовския въпрос може да се постигне единствено, ако е съобразено с международното право. Той е привел няколко примера за предишни нарушения: \"Да кажем, нужно беше да се създадат сръбски общини в Косово. Нищо не е създадено.“, уточнява Путин, „ Резолюция 1244… се предвиждаше  присъствие на сръбски полицейски и дори гранични части на територията на Косово. Къде са те? Няма нищо.“  \r\n \"Понякога се създава впечатление, че приетите по-рано решения се използват само, за да се разпилее сръбският народ по разни държавни жилища. Но всички те едва ли ще са жизнеспособни, ако не са справедливи.\"   \r\n\"Длъжни сме да убедим нашите партньори, че ако искаме стабилност в региона, трябва да се научим на компромиси, а когато ги открием, нека да ги спазваме \", е казал в заключение президентът на РФ. \r\n*** Голяма част от международните медии, включително и водещи телеграфни агенции и телевизии, съобщават за посещението на Владимир Путин в Белград, информира  ТАНЮГ  и обобщава, че  оценките им варира от \"триумфално\" и \"братско\" до забележки за топлото посрещане на ръководителя на руската държава в страна, която се стреми към членство в ЕС. \r\n120 000 души, жители на сръбската столица, са посрещнали Владимир Путин в Белград. \r\n*** Джеръми Корбин може да получи десетки оставки от водещи лейбъристки личности, ако партията подкрепи втори референдум като начин за излизане от кризата около Брекзит, пише  The Guardian . \r\nРедица младши министри от правителството в сянка са заявили пред вестника, че те са твърдо против идеята за втори референдум. Те се страхуват, че той би изложил Лейбъристката партия на опасността да изгуби избирателите си.   \r\nТази информация идва след още един ден на напрежение в Уестминстър между Тереза Мей и лейбъристкия лидер. \r\nВ четвъртък Корбин отказа да разговаря с премиера, ако тя не се откаже от идеята за напускане на ЕС без сделка и заяви, че депутатите от неговата партия ще откажат подобни покани. По-късно Мей написа в писмо до Корбин, че вариантът „без сделка“ е „невъзможен“ и го призова да се присъедини към междупартийните разговори за търсене на изход от кризата.   \r\nНадеждите на Корбин за общи избори избледняват, след като министър-председателят постигна слаба победа, печелейки вота на недоверие. Това даде повод на някои лейбъристки поддръжници да засилят натиска си върху Корбин да подкрепи втори референдум.    \r\nThe Guardian се е свързал с някои висши министри от правителството в сянка, които са гласували за напускане на ЕС. Те са заявили, че ще преразгледат позициите си, ако Корбин не се откаже да настоява за втори референдум.   \r\n Според министъра за Брекзит в правителството в сянка Киир Стармър, „След като направихме всички обещания по време на общите избори, сега трябва да ги изпълняваме. Тази идея за блокиране на Брекзит е погрешна и ще прекъсне връзката ни с милиони традиционно наши избиратели, които очакват от нас да  държим на думата си”. \r\nЛейбъристката група, която организира анти-Брекзит кампания под мотото „Вотът на народа“, публикува в сряда списък на 71 депутати от партията, които подкрепят каузата. Според нея има и много други, които я подкрепят, но не обявяват това публично.   \r\nНо депутати, които имат влияние при формиране на мнения, твърдят, че това е информация от твърдите опоненти на референдума. \r\nСкептично настроени са и други лейбъристки министри в сянка. Според тях партиен приоритет е да се продължи с натиска за общи избори.   \r\nСпоред партийните стратези не трябва да се изключва и свободният избор при втори референдум. Без да има договорени условия за напускане на Евросъюза, съвсем не е ясно какви опции ще се появят при него, а референдумът според тях е лош вариант за разрешаване на сегашната сложна ситуация.    \r\nНа митинг в Единбург в четвъртък вечерта лейбъристите са говорили, че „парализираният и демобилизиран“ парламент в Уестминстър засилва гнева на публиките, които искат все по-ясно и техният глас да бъде чут при вземането на решение. При последното измерване на нагласите в сряда се оказва, че 56 процента от 1 000 избиратели са за оставане в ЕС, а 44 на сто искат напускането му.   \r\n***", "date": "2019.02.24", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/24/2627276/sport-karatancheva-otpadna-ot-turnira-v-santa-fe.html", "text": "Сесил Каратанчева отпадна във втория кръг от турнира по тенис на твърди кортове в Ранчо Санта Фе (САЩ).  \r\nТя отстъпи пред 18-годишната представителка на домакините Ан Ли с 3:6 и 5:7. \r\nНаградният фонд на този турнир е 25 хиляди долара.", "date": "2019.02.24", "title": "Спорт: Каратанчева отпадна от турнира в Санта Фе"}
{"url": "http://www.focus-news.net/news/2019/02/24/2627278/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Венецуела: националната гвардия и протестиращите влязоха в сблъсък, когато на границата напрежението се изостри. Венецуелската полиция използва сълзотворен газ, когато на границата избухнаха сблъсъци, пише The Guardian в обширен текст.  Събитията и героите им : Хуан Гуайдо  от Туитър призоваваше да се продължи битката: „Това е само началото“. „Ако си мислят, че ще се изморим, лъжат се“. „Ще сме на улиците, докато спечелим свободата си“. Николас Мадуро  обяви, че скъсва връзките с Колумбия. Гуайдо  обвини режима на Мадуро, че застрашава международното право: „В Женевската конвенция ясно е написано, че ако унищожаваш хуманитарна помощ, извършваш престъпление срещу човечеството.  \r\nСлед като Мадуро обяви, че прекъсва връзките с Колумбия, отговорът дойде от колумбийския вицепрезидент  Марта Лучия Рамирес :“ Мадуро не може да къса дипломатически отношения с Колумбия, защото Колумбия няма дипломатически отношения с него. Нашето правителство не е изпратило посланик там, нито сме признали посланика на Мадуро. Той е само един диктатор, който насилствено окупира двореца „Мирафлорес“”.  \r\nВ телевизионна реч венецуелският президент обвини опозицията в предателство и заяви, че ще приеме помощта, ако това стане през законните канали, но каза, че храната е канцерогенна и „развалена“. Обърна се и към американския президент  Доналд Тръмп , който призна Гуайдо за легитимен президент, да „махне ръцете си от Венецуела“. Протестиращ  е убит във венецуелски граничен град \r\nАмериканският вицепрезидент  Майк Пенс  е изпратил послание на Гуайдо и на силите, които се опитват да вкарат хуманитарната помощ във Венецуела.   Медиите и техните журналисти :  , „Светкавица“: „Майор от венецуелската Национална гвардия току-що влезе в сградата на моста „Тиендитас“, където е Гуайдо. Той не е дошъл по един от трите моста, а като е оставил оръжието си и с плуване е преминал през реката. Името му е майор Хуго Парра. , Венецуела: Броят на преминаващите на другата страна продължава да расте. 60 души от венецуелските сили за сигурност вече го сториха.   ,Никарагуа:  Кораб с 250 тона хуманитарна помощ от Пуерто Рико беше принуден от венецуелските ВМС да се върне. Венецуелският вице е заявил на пресконференция, че корабът е „обкръжен“. В събота първи информация за кораба дава губернаторът на Пуерто Рико Роселло: „Целта на тази мисия е хуманитарна и ние молим за уважение към екипажа и медиите, които са на борда“.   съобщава от Кукута, Колумбия: На моста „Сантандер“ съм, грозно е. Сълзотворният газ идва на талази, а colectivos хвърлят камъни. Три жертви в последните няколко минути. Стреля се по венецуелската страна.  съобщава от Пакарайма, Бразилия: Малобройна групичка от 50-тина протестиращи хвърлят камъни и коктейли „Молотов“ по посока на венецуелските военни на границата. Никой не ги улучва, но военните от националната гвардия реагират като пръскат сълзотворен газ по тях.  Правителството на бразилския граничен щат Рорайма съобщи, че пет венецуелци с рани от стрелба в събота са приети за лечение в болница в Бразилия, всички са в тежко. В петък са приети деветима венецуелци.  съобщава от Каракас:Поддръжниците на президента Николас Мадуро се организираха на марш, когато той обяви опозицията, която се опитва да вкара помощи в страната, за „предатели“ и нападна САЩ.    съобщава от моста „Симон Боливар“: Опозицията се върна, когато срещна твърда съпротива, докато се опитваше да вкара камионите с помощите през моста „Симон Боливар“. От един камион се призоваваше: „Не бъдете импулсивни, бъдете разумни“. Обясняваше се, че има заповед да не се бърза напред, след като горят камиони и се обвинява Венецуела, че е „в състояние на война“.     \r\n*** Отлагането на Брекзит е „слонски капан“, който не можем да избегнем, предупреждават старши министри, пише  The Telegraph    \r\nМинистърът за Северна Ирландия Джон Пенроуз  казва, че опитът да се премахне опцията за напускане на ЕС на 29 март без сделка може „да торпилира напълно Брекзит ”.   \r\nОтлагането на британското излизане от Евросъюза е „слонски капан“, който може да убие Брекзит, е предупредил старши министърът в събота вечерта. В текст за неделното издание на всекидневника той пише, че това „торпедо“ може да доведе до по-нататъшни временни удължавания и проточвания на срокове, което „да се превърне в постоянна практика“.  \r\nЛайън Фокс, министърът за международната търговия, предупреждава, че от съществено значение е „да държим нервите си“, докато Тереза Мей търси пътища да постигне отстъпки, с които да спечели подкрепата на парламента за своята сделка. \r\n*** На Тереза Мей са препоръчали да си сдържа нервите срещу „враговете“ на Брекзит, тъй като навлиза в изключително важна седмица за своето лидерство, пише  The Daily Express  .   \r\nПремиерът се изправя пред натиските от всички страни, както и с измяната на депутатите. Министрите от кабинета заплашват, че ще гласуват за отлагане на излизането, а Брюксел отказва да промени мнението си по ирландския предпазен механизъм.  Тя ще бъде принудена да не слага на масата „без сделка“ през седмицата, която се задава, тъй като в противен случай я заплашва министерски бунт и рискува нови депутати да „й обърнат гръб“ и да се присъединят към новосъздадената Независима група. Заклетите привърженици на Брекзит я съветват да се държи резервирано и да не хвърля ключовата си карта за преговори, като се откаже от излизане без сделка.   \r\nСтраната трябва да излезе на 29 март, защото британския народ няма да приеме „да не е победител, а победен и в ръцете на ЕС“. Вчера Мей се обърна към редовите тори на Националната консервативна Конвенция и им каза, че трябва да си свърши работата.  Тя каза: „нашият фокус да „произведем“ Брекзит трябва да е категоричен. Ние, а и аз, няма да се чувстваме огорчени след като направим най-голямото демократично упражнение в историята на страната.В самия край на този процес най-лошото, което можем да направим, е за изгубим фокуса си.“  \r\nПартийните активисти също подкрепят подобен възглед: „Нов референдум, отлагане след европейските избори, изваждане на проекта за „без сделка“ от дневния ред на обсъжданията“ като цяло тези неща ще огорчат живота хората, които в 2016-та гласуваха и ще повреди както демокрацията, така и нашата партия за десетилетия напред.", "date": "2019.02.24", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/24/2627280/predstoyashti-sabitiya-v-stranata-za-24-fevruari-agentsiya-fokus.html", "text": "*** \r\nОт 09.30 часа в Патриаршеската катедрала \"Св. Александър Невски\" ще бъде отслужена тържествена архиерейска св. Литургия по повод 6 години от интронизацията на Негово светейшество Българския патриарх и Софийски митрополит Неофит. \r\n*** \r\nОт 11.00 часа зад храм-паметника „Св. Ал. Невски“ ще се проведе фермерски пазар.  \r\n*** \r\nОт 13.00 часа пред Народното събрание ще се проведе протест и шествие, организирано от инициативата „Референдуми за справедливост\", с искания за оставка на правителството и разпускане на парламента.  \r\n*** \r\nОт 10.00 часа в Спортна зала „Младост“ ще се състои първият интерактивен детски хепънинг. \r\n*** \r\nВ зала „Младост“ ще се проведе инициативата „Бургас играе волейбол“.  \r\n*** \r\nОт 10.00 часа в заведението на ул. „Иван Аксаков” №7 за поредна година организацията на ГЕРБ във варненския район „Приморски” ще проведе конкурс за най-атрактивна мартеница. \r\n*** \r\nОт 10.00 часа край  чешмичките до Община Велико Търново ще се проведе благотворителен базар за мартеници в подкрепа на двойки с репродуктивни проблеми. \r\n***  \r\nОт 10.00 часа в Мол Велико Търново продължава Фестивала за настолни игри „Настолен град“. \r\n*** \r\nОт 11.00 часа в Държавен куклен театър „Дора Габе“ ще се състои кукленият спектакъл „Глупавият вълк“. \r\n*** \r\nОт 10.30 часа читалище „Отец Паисий” ще раздава мартеници на всички жители на селата Гърляно и Ръсово. \r\n*** \r\nВъв всички храмове на град Пловдив ще бъде отслужен благодарствен молебен след инцидента на 16 февруари с товарния влак, превозващ пропан-бутан. \r\n*** \r\nОт 19.00 часа в Дома на културата в Пловдив ще бъде представен новият спектакъл на режисьора Теди Москов. \r\n*** \r\nВ Сандански ще се проведе 10-ия Зимен университет на Младежки ГЕРБ. \r\n*** \r\nОт 09.00 часа в храм „Св. вмчк Георги“ Константийският епископ Яков ще оглави Архиерейска света Литургия. \r\n*** \r\nОт 11.00 часа в Куклен театър ще се състои спектакълът за деца „Меко казано“ от Валери Петров.", "date": "2019.02.24", "title": "Предстоящи събития в страната за 24 февруари (Агенция „Фокус“)"}
{"url": "http://www.focus-news.net/news/2019/02/24/2627265/ria-novosti-venetsuela-poveche-ot-60-voennosluzheshti-sa-potarsili-ubezhishte-v-kolumbiya.html", "text": "Главата на МВнР на Колумбия Карлос Олмес Трухильо съобщи, че за ден само над 60 венецуелски военни са потърсили убежище в страната, предава  РИА „Новости“ .  \r\nНа пресконференцията в Кукута той е казал: \"При нас дойдоха повече от 60 военнослужещи, които помолиха да получат убежище на територията на страната“.   \r\nПредстои за тези хора да се открие процедура за удовлетворяване на молбата им. \r\nПо-рано в събота депутат от опозиционния венецуелски парламент, Хуан Андрес Мехия, съобщи, че над 20 държавни служители и военни за един ден са преминали на страната на Гуайдо.   Ивелина Ватова", "date": "2019.02.24", "title": "РИА „Новости“: Венецуела: повече от 60 военнослужещи са потърсили убежище в Колумбия"}
{"url": "http://www.focus-news.net/news/2019/02/24/2627279/aktualna-patna-obstanovka.html", "text": "Информация за състоянието на републиканските пътища към 06.00 часа на 24 февруари 2019 г., съобщиха от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 19° до - 1°. \r\nВремето над страната е облачно. \r\nВятър духа в областите Търговище, Силистра, Монтана,  Пловдив, Кюстендил, Бургас, София, Видин, В.Търново, Русе, Разград, Пазарджик, Шумен, Варна и Смолян.  \r\nСлаб сняг вали в област Плевен и вa района на Антоново и Омуртаг /обл.Търговище/; Берковица, Г.Геново и Белотинци /обл.Монтана/; Котел /обл.Сливен/; Троян /обл.Ловеч/; пр. „Шипка“; Бяла и Обретеник /обл.Русе/; пр. „Република“; АМ „Хемус“ /обл.Шумен/; \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 01.03.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 24.02.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Печинско“ - забранен за МПС над 12 т.; \r\n- „Превала“ - забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижение с повишено внимание по път I-9 Обзор – Баня от км 167 +100 до км 181+100 в участъка се извършват строително-ремонтни дейности на банкета.Участъка е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 в участъка се осъществява в една лента на определени участъци поради частични ремонтни дейности на асфалтовата настилка.Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 поради довършителни дейности свързани с работа по банкети, и поставяне на ОСП полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.24", "title": "Актуална пътна обстановка"}
{"url": "http://www.focus-news.net/news/2019/02/24/2627281/sport-pari-sen-zhermen-pobedi-nim-s-klasicheskoto-30.html", "text": "Пари Сен Жермен победи Ним с 3:0 в мач от 26 кръг на френското футболно първенство \r\nПървият гол вкара Нкунку в 40-та минута след асистенция на Марко Верати., а другите два са на Мбапе – в 69-тата и 89-тата мин. \r\nТака Пари Сен Жермен (68) е на върха във френското футболно първенство и има преднина от  17 точки пред Лил (51), вторият отбор в класирането. Трети е Лион с 46 т.  \r\nДруги резултати от съботните мачове в 26-ия кръг на френското първенство: Гинган - Анже 1:0, Амиен - Ница 1:0.", "date": "2019.02.24", "title": "Спорт: Пари Сен Жермен победи Ним с класическото 3:0"}
{"url": "http://www.focus-news.net/news/2019/02/24/2627275/the-daily-express-bez-panika-na-mey-sa-kazali-da-si-sdarzha-nervite-es-nyama-da-dade-znak-do-posledniya-mig.html", "text": "На Тереза Мей са препоръчали да си сдържа нервите срещу „враговете“ на Брекзит, тъй като навлиза в изключително важна седмица за своето лидерство, пише  The Daily Express  .   \r\nПремиерът се изправя пред натиските от всички страни, както и с измяната на депутатите. Министрите от кабинета заплашват, че ще гласуват за отлагане на излизането, а Брюксел отказва да промени мнението си по ирландския предпазен механизъм.  Тя ще бъде принудена да не слага на масата „без сделка“ през седмицата, която се задава, тъй като в противен случай я заплашва министерски бунт и рискува нови депутати да „й обърнат гръб“ и да се присъединят към новосъздадената Независима група. Заклетите привърженици на Брекзит я съветват да се държи резервирано и да не хвърля ключовата си карта за преговори, като се откаже от излизане без сделка.   \r\nСтраната трябва да излезе на 29 март, защото британския народ няма да приеме „да не е победител, а победен и в ръцете на ЕС“. Вчера Мей се обърна към редовите тори на Националната консервативна Конвенция и им каза, че трябва да си свърши работата.  Тя каза: „нашият фокус да „произведем“ Брекзит трябва да е категоричен. Ние, а и аз, няма да се чувстваме огорчени след като направим най-голямото демократично упражнение в историята на страната.В самия край на този процес най-лошото, което можем да направим, е за изгубим фокуса си.“  \r\nПартийните активисти също подкрепят подобен възглед: „Нов референдум, отлагане след европейските избори, изваждане на проекта за „без сделка“ от дневния ред на обсъжданията“ като цяло тези неща ще огорчат живота хората, които в 2016-та гласуваха и ще повреди както демокрацията, така и нашата партия за десетилетия напред.  Ивелина Ватова", "date": "2019.02.24", "title": "The Daily Express: Без паника! На Мей са казали да си сдържа нервите. 'ЕС няма да даде знак до последния миг'"}
{"url": "http://www.focus-news.net/news/2019/02/24/2627283/nimh-shte-preobladava-slanchevo-vreme-maksimalnite-temperaturi-shte-sa-mezhdu-minus-2-i-3.html", "text": "Днес ще преобладава слънчево време, над Югоизточна България ще е със значителна облачност и на отделни места там ще превали слаб сняг. Вятърът ще е от север-североизток, ще бъде слаб, в източните райони – умерен. Максималните температури ще са предимно между минус 2° и 3°. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Мартин Славчев. Атмосферното налягане е значително по-високо от средното за месеца. \r\nНад Черноморието облачността ще е значителна и на отделни места, главно в южните райони, ще превали сняг. Ще духа умерен, временно и силен вятър от север-североизток. Максималните температури ще са между 0° и 3°. Температурата на морската вода е около 6°. Вълнението на морето ще е 3-4 бала с тенденция да отслабва. \r\nНад планините облачността ще е променлива, по-значителна над източната половина от страната. Ще е почти без валежи. Ще духа умерен, по-високите и открити части и временно силен североизточен вятър и остават условията за снегонавявания. Максимална температура на височина 1200 метра – около минус 5°, на 2000 метра – около минус 10°.", "date": "2019.02.24", "title": "НИМХ: Ще преобладава слънчево време, максималните температури ще са между минус 2° и 3°"}
{"url": "http://www.focus-news.net/news/2019/02/24/2627286/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост-Видин“. Това съобщиха от  ГД „Гранична полиция“ .  На всички останали гранични контролно-пропускателни пунктове на страната движението е нормално.", "date": "2019.02.24", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост-Видин“"}
{"url": "http://www.focus-news.net/news/2019/02/24/2627284/tass-guaydo-prizova-svetovnata-obshtnost-da-obsadi-vsichki-varianti-za-regulirane-na-situatsiyata-vav-venetsuela.html", "text": "Лидерът на опозицията твърди, че „вътрешният и външният натиск играят ключова роля за освобождението“ на страната, предава ТАСС. \r\nВ събота Хуан Гуайдо призова международната общност да обсъди всички варианти за разрешаване на сегашната криза.    \r\n\"Днешните събития ме принуждават да предприема тази стъпка: официално се обръщам към световната общественост, за да кажа, че сме длъжни да предположим всички варианти за освобождение на нашата родина, която се бори и ще продължи да се бори“, е написал той в Туитър.   \r\nВ събота противниците на действащия президент Николас Мадуро се опитаха да доставят хуманитарна помощ в страна въпреки съпротивата на властите. В няколко района на Венецуела избухнаха доста сериозни стълкновения между опозицията и силите на Националната гвардия и полицията. До този момент е известно, че са загинали няколко човека, а пострадалите са стотици.   \r\nПо-рано в интервю за ТАСС ГУайдо обяви, че опозицията възнамерява да настоява Мадуро „да предаде властта не по насилствен, а демократичен“ път.   Ивелина Ватова", "date": "2019.02.24", "title": "ТАСС: Гуайдо призова световната общност да обсъди всички варианти за регулиране на ситуацията във Венецуела"}
{"url": "http://www.focus-news.net/news/2019/02/24/2627282/predstoyashti-mezhdunarodni-sabitiya-za-24-fevruari-agentsiya-fokus.html", "text": "Парламентарни избори в Молдова \r\n***  Поход в памет на убития опозиционен лидер Борис Немцов \r\n***  Референдум за запазването на американската военна база на архипелага \r\n***  Церемония по случай 30 години от интронизацията на император Акихито \r\n***  Среща на лидерите на ЕС със страните от Арабската лига \r\n***  Президентски избори \r\n***  Референдум за одобряване на новата конституция на Куба", "date": "2019.02.24", "title": "Предстоящи международни събития за  24 февруари  (Агенция \"Фокус\")"}
{"url": "http://www.focus-news.net/news/2019/02/24/2627288/sofiya-sdvr-predpriema-merki-za-ohrana-na-reda-vav-vrazka-s-macha-mezhdu-otborite-na-pfk-levski-i-pfk-tsska-sofiya.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата преди, по време и след провеждането на футболната среща между отборите на ПФК „Левски” и ПФК „ЦСКА – София”. Това съобщиха от  пресцентъра на МВР. \r\nДербито ще се състои от 13.00 часа на Националния стадион ”Васил Левски”. Срещата е определена като рискова и съгласно Закона за опазване на обществения ред при провеждане на спортни мероприятия в деня на мача няма да бъдат продавани билети на каса, а само онлайн. Привържениците на отбора домакин ПФК „Левски” ще бъдат настанени в сектори „А” и „Б”, а тези на ПФК „ЦСКА – София” - в сектори „В” и „Г”. \r\nНа изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Феновете ще бъдат допускани с документ за самоличност и билет (пропуск) за футболната среща. Малолетните ще влизат само с пълнолетен придружител и предварително попълнена декларация, която може да бъде изтеглена онлайн или взета от обособени пунктове, подсигурени от организатора, в района на стадиона. \r\nУниформените ще следят за недопускане на зрители във видимо нетрезво състояние, както и такива, носещи забранени предмети и вещи: огнестрелни оръжия; пиротехнически изделия; ножове; палки; боксове; бутилки, в това число и парфюми; чадъри. Предприети са стриктни мерки за недопускане на 21 футболни фенове, които имат наложена съдебна забрана за посещение на спортни мероприятия. \r\nАнгажимент по охрана на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. Те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, се приканват зрителите да се възползват от по-ранното отваряне на входовете на стадиона. Вратите за посетители ще бъдат отворени в 11.00 часа. \r\nВъв връзка с провежданата спортна среща е възможно да възникне временно затруднение в движението в централната градска част, уточняват от СДВР. \r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва: \r\nот 08.00 до 15.00 часа на моста пред Национален стадион \"Васил Левски\"; \r\nот 09.00 до 15.00 часа на ул. \"Ген. Гурко\" между булевардите \"Евлоги и Христо Георгиеви\" и \"Васил Левски\". \r\nОт 12.00 часа до приключване на футболната среща само при необходимост и по преценка на ръководството на СДВР, ще се забранява влизането на пътни превозни средства в двете посоки, с изключение на автобусите на масовия градски транспорт по: \r\nул. \"Ген. Гурко\" между булевардите \"Васил Левски\" и \"Евлоги и Христо Георгиеви\"; \r\nбул. \"Евлоги и Христо Георгиеви\" между пл. \"Орлов мост\" и бул. \"Черни Връх\"; \r\nбул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\".", "date": "2019.02.24", "title": "София: СДВР предприема мерки за охрана на реда във връзка с мача между отборите на ПФК „Левски” и ПФК „ЦСКА” – София"}
{"url": "http://www.focus-news.net/news/2019/02/24/2627287/arabska-liga-spravka-na-agentsiya-fokus.html", "text": "Арабската лига е създадена на 22 март 1945 г. Година по-рано са разписани основните цели на организацията в Александрийския протокол. Това, което обединява държавите – членки от Арабската лига е  разширяването на връзките помежду им, координацията на политиката между тях и работата за независимостта и  по-доброто им бъдеще. Към момента в Арабската лига членуват 21 държави.  \r\nОснователи на Арабската лига са държавите: Египет, Сирия, Ливан, Йордания, Ирак, Саудитска Арабия и Йемен. Към организацията се присъединяват: Судан, Либия, Мароко, Тунис, Кувейт, Алжир, Бахрейн, Катар, Оман, ОАЕ, Мавритания, Сомалия, Палестина, Джибути и Коморски острови. През 2011 г. е преустановено  членството на Сирия. Три държави са със статут на наблюдатели, а именно:  Еритрея, Венецуела и Индия. Върховният орган на организацията е Съветът на Лигата. Решенията на Съвета се изпълняват от Генералния секретариат, който се занимава още със финансовата политика на организацията. Арабският парламент и Арабският икономически и социален съвет също са част от ръководните органи на Лигата. \r\nПървият генерален секретар на Арабската лига е Абдел Рахман Азам. Към момента този пост се заема от Набил Елараби. Генералният секретар се избира за срок от пет години и е възможно само веднъж да бъде подновен мандатът му.  \r\nОт създаването си досега Арабската лига провежда над 30 срещи на върха. Последната проведена в Шарм ел-Шейх е на 1 март 2003г.", "date": "2019.02.24", "title": "Арабска лига (Справка на Агенция \"Фокус\")"}
{"url": "http://www.focus-news.net/news/2019/02/24/2627289/navarshvat-se-6-godini-ot-intronizatsiyata-na-negovo-sveteyshestvo-balgarskiya-patriarh-i-sofiyski-mitropolit-neofit.html", "text": "На 24 февруари се навършват 6 години от интронизацията на Негово светейшество Българския патриарх и Софийски митрополит Неофит. По този повод в Патриаршеската катедрала \"Св. Александър Невски\" ще бъде отслужена тържествена архиерейска св. Литургия, предаде репортер на  Агенция \"Фокус\" . Литургията ще бъде оглавена от Негово високопреосвещенство Пловдивския митрополит Николай. Дядо Николай ще бъде в съслужение с митрополити, епископи и др. представители на клира на Българската православна църква. В светата Литургия, в чест на патриарх Неофит, православните песнопения ще бъдат изпети, освен от хора на патриаршеската катедрала и от известния хор \"Св. Йоан Кукузел\".  Началото на на св. литургия е от 9.30 часа. \r\nНикола ПЕТКОВ", "date": "2019.02.24", "title": "Навършват се 6 години от интронизацията на Негово светейшество Българския патриарх и Софийски митрополит Неофит"}
{"url": "http://www.focus-news.net/news/2019/02/24/2627291/konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-georgi-v-selo-tserovo.html", "text": "В село Церово от 9.00 часа ще бъде отслужена Архиерейска света Литургия в храм „Св. вмчк Георги“, предаде репортер на  Агенция \"Фокус\" . С благословението на Негово Високопреосвещенство Пловдивския митрополит Николай, богослужението ще оглави Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия.  \r\nНикола ПЕТКОВ", "date": "2019.02.24", "title": "Константийският епископ Яков ще оглави Архиерейска света Литургия в храм \"Св. Георги\" в село Церово"}
{"url": "http://www.focus-news.net/news/2019/02/24/2627274/the-telegraph-otlaganeto-na-brekzit-e-slonski-kapan.html", "text": "Отлагането на Брекзит е „слонски капан“, който не можем да избегнем, предупреждават старши министри, пише  The Telegraph    \r\nМинистърът за Северна Ирландия Джон Пенроуз  казва, че опитът да се премахне опцията за напускане на ЕС на 29 март без сделка може „да торпилира напълно Брекзит ”.   \r\nОтлагането на британското излизане от Евросъюза е „слонски капан“, който може да убие Брекзит, е предупредил старши министърът в събота вечерта. В текст за неделното издание на всекидневника той пише, че това „торпедо“ може да доведе до по-нататъшни временни удължавания и проточвания на срокове, което „да се превърне в постоянна практика“.  \r\nЛайън Фокс, министърът за международната търговия, предупреждава, че от съществено значение е „да държим нервите си“, докато Тереза Мей търси пътища да постигне отстъпки, с които да спечели подкрепата на парламента за своята сделка.  Ивелина Ватова", "date": "2019.02.24", "title": "The Telegraph: Отлагането на Брекзит е „ слонски капан“"}
{"url": "http://www.focus-news.net/news/2019/02/24/2627270/topcorru-rusiya-guaydo-napusna-venetsuela.html", "text": "Хуан Гуайдо, когото Вашингтон обяви за «президент» на Венецуела, напусна страната си и замина за Колумбия, информира руският електронен сайт  topcor.ru .  \r\nВ Кукута той взе участие в благотворителен концерт Venezuela Aid Live. \r\nТой се срещна с президентите на държави, които в момента са противници на Венецуела и поддържат САЩ в изпълнение на сценария за държавен преврат. \r\nВ Кукута той е дал пресконференция, на която е разказал как е успял да стигне до Колумбия в момент, когато Върховният съд на Венецуела му забрани да напуска страната. По думите му помощ е получил и от някои военни.     \r\nПодготовката за разгръщане на война във Венецуела е скрита зад маската на „благотворителен концерт“, „хуманитарна помощ“ и много думи за „демокрация“.  \r\nЗа съжаление, този евтин спектакъл заплашва с много кръв.  Разбира се, най-добрият сценарий за страната е Гуайдо да остане в Колумбия, но очевидно не за това го използват външните му покровители, пише в сайта  topcor.ru.  Ивелина Ватова", "date": "2019.02.24", "title": "topcor.ru (Русия): Гуайдо напусна Венецуела"}
{"url": "http://www.focus-news.net/news/2019/02/24/2627290/poseshteniya-na-ministar-predsedatelya-boyko-borisov-v-stranite-ot-arabskiya-svyat-spravka-na-agentsiya-fokus.html", "text": "Министър-председателят Бойко Борисов ще участва в срещата на върха Европейски съюз – Арабска лига. По този повод  Агенция „Фокус“  публикува справка за посещенията и срещите на българския премиер със страни от Арабската лига. Бойко Борисов посещава много от държавите в организацията, а някои и повече от веднъж. Държавите от Арабската лига, в които досега бяха проведени български визити са: ОАЕ, Катар, Кувейт, Тунис, Мароко, Саудитска Арабия, Египет и Палестина. Дългогодишни са познанствата на Бойко Борисов и с краля на Йордания Абдулла II. Бойко Борисов посещава Йордания още през 2005 г. в качеството си на главен секретар на МВР.  ноември  2018 г.  \r\nМинистър-председателят Бойко Борисов пристига на официално посещение в Кралство Мароко. Той е посрещнат  лично от премиера на Кралството Саад Еддин Ел Отмани. По-късно двамата министър-председатели  провеждат  двустранна среща. Темата на срещата е задълбочаването на двустранните отношения и новите възможности за  сътрудничество в различни области от взаимен интерес. При посещението си в Кралство Мароко Борисов разговаря с председателя на Камарата на съветниците в мароканския парламент Абделхаким Беншамаш. След срещата министър-председателят Борисов изнася лекция за ролята на България за европейската интеграция на страните от Западните Балкани по време на първото българско председателство на Съвета на ЕС. Част от делегацията е и вицепремиерът и министър на външните работи Екатерина Захариева.  октомври 2018 г.  \r\nМинистър-председателят Бойко Борисов пристига на официално посещение в Кайро, Египет. Той е посрещнат с почетен гвардейски шпалир лично от премиера на страната - Мустафа Мадбули. По време на визитата си в Египет Борисов разговаря с президента на Арабска Република Египет Абдел Фатах Ас - Сиси. В продължение на разговорите им по време на 73-та сесия на Общото събрание на ООН, двамата обсъждат  активизиране на двустранните отношения и задълбочаване на сътрудничеството във всички области от взаимен интерес. В делегацията са още вицепремиерът и министър на външните работи Екатерина Захариева и министърът на финансите Владислав Горанов. октомври 2018 г.  \r\nПрез октомври 2018 г. премиерът Бойко Борисов е на официално посещение в Обединените арабски емирства (ОАЕ). Това е първа визита на това равнище в историята на двустранните отношения между България и ОАЕ. Визитата се явява продължение на усилията за по-нататъшно активизиране на двустранното сътрудничество, след като в началото на 2018 г. България и ОАЕ откриват свои посолства в Абу Даби и София. В българската делегация са вицепремиерът и министър на външните работи Екатерина Захариева и министърът на финансите Владислав Горанов.  В рамките на визитата си премиерът Борисов се среща с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян. Възможностите за активизиране на двустранното сътрудничество е водещата тема в срещата на министър-председателя Бойко Борисов с престолонаследника. В рамките на посещението си в ОАЕ министър-председателят Бойко Борисов разговоря и със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян. В Дубай министър-председателят провежда разговори с вицепрезидента и министър-председател на ОАЕ шейх Мохамед бин Рашид Ал Мактум. Във фокуса на разговорите са засилването на двустранното сътрудничество. Министър-председателят Бойко Борисов посещава и Центъра по операциите на полицията в Дубай.  Там живеят и работят почти 7 000 български граждани.  юни 2018 г.  \r\nПрез юни 2018 г. премиерът Бойко Борисов посещава Израел и Палестина. Заедно с българската делегация министър-председателят Борисов провежда среща с премиера на Палестина Рами Хамдала. Срещата се провежда в Рамала. Обсъжданите теми са възможностите за разширяване на двустранното сътрудничество и Близкоизточния мирен процес.  март 2018 г.  \r\nПрез март 2018 г. министър-председателят на Република България  Бойко Борисов посещава Кувейт. В рамките на визитата е договорено да се проведе бизнес форум с двустранни срещи между представители на деловите среди на Република България и Кувейт. Проявата се организира на място от Кувейтската търговско - промишлена палата. Бизнес форумът има за цел да насърчи директните контакти между бизнесa от двете страни при създаване на благоприятни условия за развитие на двустранните търговско-икономически отношения, производствено коопериране, внедряване на добри производствени и търговски практики, създаване на бизнес партньорства, трансфер на знания и технологии. Първото посещение на премиера Бойко Борисов в Кувейт е през 2010 г.  ноември 2017 г.  \r\nПрез ноември 2017 г. премиерът Бойко Борисов осъществява своята визита в  Саудитска Арабия.  Там Борисов се среща с крал Салман бин Абдулазиз Ал-Сауд. По-късно като потвърждение на постигнатите договорености престолонаследникът на Кралство Саудитска Арабия Мохамед бин Салман Ал-Сауд посещава министър-председателя Бойко Борисов в резиденция „Крал Сауд“, където българският премиер е настанен по време на визитата си.  „Обещавам Ви, че визитата Ви ще има реални резултати. Ние сме известни с това, че спазваме обещанията си“, посочи Мохамед бин Салман ал-Сауд, който е и първи вицепремиер и министър на отбраната. Българският министър-председател взима участие и в традиционни саудитски танц арда. Резултат от тогавашното посещение на Борисов е визитата на съветника в Кралския двор на Саудитска Арабия принц Турки Ал Сауд в България през декември 2018 г. Саудитският принц се  среща с премиера Бойко Борисов. На срещата двамата се договорят  България и Саудитска Арабия да си сътрудничат в множество бизнес сфери. Те обсъждат още   двустранното сътрудничество в областта на инфраструктурата, енергетиката, индустрията и хранително-вкусовата промишленост.  март 2012 г.  \r\nПрез март 2012 г. българският министър-председател  Бойко Борисов посещава Катар за втори път. В рамките на тридневно посещение премиерът провежда срещи с емира на Катар шейх Хамад бин Халифа Ал - Тани и с премиера на арабската страна шейх Хамад Бин Джасим Бин Джабр Ал-Тани. Основна тема в разговорите са  развитието и задълбочаването на двустранните икономически отношения между Катар и България. Акцент във визитата е българо-катарски бизнес форум, който българският правителствен ръководител открива в катарската столица Доха. В събитието се включват представители на 103 български фирми от различни браншове - хранително-вкусова промишленост, туризъм, строителство и недвижими имоти, фармация и др. Българската страна е представена като потенциална инвестиционна дестинация за компании от Катар и региона. Визитата в Катар на министър-председателя е втора поред.   февруари 2012 г.  \r\nПрез февруари 2012 г. министър-председателят Бойко Борисов е първият български премиер от Европейския съюз, който посещава Тунис след Жасминовата революция. Поводът за посещението на българския премиер е откриването на Училището за политика. С тунизийския си колега Хамади Джебали Бойко Борисов изнася съвместна пресконференция. „Аз съм първият премиер на ЕС, който посещава Тунис след промените и се надявам, че първите проекти на Тунис с ЕС ще бъдат с България“, обявява премиерът Бойко Борисов на съвместна пресконференция с премиера на Тунис Хамади Джебали след двустранната им среща. Министър-председателят посочва, че България може да окаже юридическа помощ на Тунис в изработването на нова Конституция.  Премиерът на Тунис приветства българската делегация с „Добре дошли в революционен Тунис”. България и Тунис включват и  темата за културния туризъм в обмена между двете страни. март 2010 г.  \r\nПремиерът Бойко Борисов е на официално посещение в Катар. Целта на посещението е подобряване на сътрудничеството в областта на икономиката, енергетиката и отбраната. В Катар премиерът Борисов се срещна с министър-председателя на Катар Хамад Бин Джасем Бин Джабер ал Тани и със заместник-емира и престолонаследник на държавата Шейх Тамим бин Хамад ал Тани. Борисов води делегация, в която влизат  външният министър  делегацията, Николай Младенов, министърът на икономиката и енергетиката Трайчо Трайков и  на транспорта  Александър Цветков.  март 2010 г. \r\nПрез март министър-председателят Бойко Борисов посещава Кувейт и се среща с  кувейтския премиер шейх Насър ал Мохамед  ал Ахмед ал Сабах и с емира на държавата шейх Сабах ал Ахмад ал Джабер ал Сабах. Борисов разговаря и с председателя на парламента на Кувейт Джасем Мохамед ал Харафи. Част от делегацията са тогавашните министри: Николай Младенов, Трайчо Трайков и  Александър Цветков. Цел на посещението е подобряване на сътрудничеството между двете страни.  февруари 2005 г.  \r\nКонтактите на българския министър-председател с краля на Йордания  Абдулла II датират още от 2005 г. Тогава като главен секретар на МВР ген. Бойко Борисов се среща с краля на Йордания. Срещата е по време на  тридневно работно посещение в държавата, където Борисов в качеството си на главен секретар на МВР, се среща с представители на йорданските служби. Министър-председателят се среща с краля на Йордания и през юни 2018 г., когато е на посещение в албанската столица Тирана. Там премиерът Борисов  участва в среща по Процеса Акаба по въпросите на Балканите, както и в конференция, посветена на борбата с насилствения екстремизъм, заедно с премиера на Албания Еди Рама и краля на Йордания Абдулла II.", "date": "2019.02.24", "title": "Посещения на министър-председателя Бойко Борисов в страните от Арабския свят (Справка на Агенция „Фокус“)"}
{"url": "http://www.focus-news.net/news/2019/02/24/2627272/the-guardian-venetsuela-natsionalnata-gvardiya-i-protestirashtite-vlyazoha-v-sblasak-kogato-na-granitsata-naprezhenieto-se-zasili.html", "text": "Венецуелската полиция използва сълзотворен газ, когато на границата избухнаха сблъсъци, пише The Guardian в обширен текст.  Събитията и героите им : Хуан Гуайдо  от Туитър призоваваше да се продължи битката: „Това е само началото“. „Ако си мислят, че ще се изморим, лъжат се“. „Ще сме на улиците, докато спечелим свободата си“. Николас Мадуро  обяви, че скъсва връзките с Колумбия. Гуайдо  обвини режима на Мадуро, че застрашава международното право: „В Женевската конвенция ясно е написано, че ако унищожаваш хуманитарна помощ, извършваш престъпление срещу човечеството.  \r\nСлед като Мадуро обяви, че прекъсва връзките с Колумбия, отговорът дойде от колумбийския вицепрезидент  Марта Лучия Рамирес :“ Мадуро не може да къса дипломатически отношения с Колумбия, защото Колумбия няма дипломатически отношения с него. Нашето правителство не е изпратило посланик там, нито сме признали посланика на Мадуро. Той е само един диктатор, който насилствено окупира двореца „Мирафлорес“”.  \r\nВ телевизионна реч венецуелският президент обвини опозицията в предателство и заяви, че ще приеме помощта, ако това стане през законните канали, но каза, че храната е канцерогенна и „развалена“. Обърна се и към американския президент  Доналд Тръмп , който призна Гуайдо за легитимен президент, да „махне ръцете си от Венецуела“. Протестиращ  е убит във венецуелски граничен град \r\nАмериканският вицепрезидент  Майк Пенс  е изпратил послание на Гуайдо и на силите, които се опитват да вкарат хуманитарната помощ във Венецуела.   Медиите и техните журналисти :  , „Светкавица“: „Майор от венецуелската Национална гвардия току-що влезе в сградата на моста „Тиендитас“, където е Гуайдо. Той не е дошъл по един от трите моста, а като е оставил оръжието си и с плуване е преминал през реката. Името му е майор Хуго Парра. , Венецуела: Броят на преминаващите на другата страна продължава да расте. 60 души от венецуелските сили за сигурност вече го сториха.   ,Никарагуа:  Кораб с 250 тона хуманитарна помощ от Пуерто Рико беше принуден от венецуелските ВМС да се върне. Венецуелският вице е заявил на пресконференция, че корабът е „обкръжен“. В събота първи информация за кораба дава губернаторът на Пуерто Рико Роселло: „Целта на тази мисия е хуманитарна и ние молим за уважение към екипажа и медиите, които са на борда“.   съобщава от Кукута, Колумбия: На моста „Сантандер“ съм, грозно е. Сълзотворният газ идва на талази, а colectivos хвърлят камъни. Три жертви в последните няколко минути. Стреля се по венецуелската страна.  съобщава от Пакарайма, Бразилия: Малобройна групичка от 50-тина протестиращи хвърлят камъни и коктейли „Молотов“ по посока на венецуелските военни на границата. Никой не ги улучва, но военните от националната гвардия реагират като пръскат сълзотворен газ по тях.  Правителството на бразилския граничен щат Рорайма съобщи, че пет венецуелци с рани от стрелба в събота са приети за лечение в болница в Бразилия, всички са в тежко. В петък са приети деветима венецуелци.  съобщава от Каракас:Поддръжниците на президента Николас Мадуро се организираха на марш, когато той обяви опозицията, която се опитва да вкара помощи в страната, за „предатели“ и нападна САЩ.    съобщава от моста „Симон Боливар“: Опозицията се върна, когато срещна твърда съпротива, докато се опитваше да вкара камионите с помощите през моста „Симон Боливар“. От един камион се призоваваше: „Не бъдете импулсивни, бъдете разумни“. Обясняваше се, че има заповед да не се бърза напред, след като горят камиони и се обвинява Венецуела, че е „в състояние на война“.      Ивелина Ватова", "date": "2019.02.24", "title": "The Guardian: Венецуела: националната гвардия и протестиращите влязоха в сблъсък, когато на границата напрежението се засили."}
{"url": "http://www.focus-news.net/news/2019/02/24/2627294/sport-horhe-molina-ot-hetafe-se-sravni-s-futbolnata-legenda-ferents-pushkash.html", "text": "Срещата в събота между Хетафе и Райо Валекано от 25-тия кръг на испанската ЛаЛига завърши с 2:1.  \r\nЕдиният гол за Хетафе отбеляза 36-годишният нападател Хорхе Молина в 68-та минута. Така той регистрира десет попадения в испанското първенство и се превърна в първия футболист над 35 години, който има такъв или по-голям брой попадения от половин век насам. Последният подобен случай принадлежи на унгарската футболна легенда  Ференц Пушкаш, който през 1963-64 година вкарва 20 гола за Реал Мадрид. Тогава той е на 37 години.  \r\nРезултатът откри Мата, който в 28-та мин. вкара първия гол за Хетафе.  \r\nГолът за Райо Валекано отбеляза Де Томас в 58-та минута. \r\nДруги резултати от испанската ЛаЛига: \r\nСевиля-Барселона 2:4 \r\nАлавес-Селта Виго 0:0 \r\nАтлеко Билбао-Ейбар 1:0.", "date": "2019.02.24", "title": "Спорт: Хорхе Молина от Хетафе се сравни с футболната легенда Ференц Пушкаш"}
{"url": "http://www.focus-news.net/news/2019/02/24/2627293/denyat-24-fevruari-v-balgarskata-istoriya.html", "text": "През 1861 г. на 24 февруари Вселенската патриаршия свиква в Цариград велик църковен събор с участието на девет бивши и настоящи патриарси и 27 владици. Съборът обявява действията на Иларион Макариополски, Авксентий Велешки и Паисий Пловдивски за противоканонични, низвергва ги и ги осъжда на заточение. През 1945 година е взето решение за провеждане на Мурската настъпателна операция на Първа Българска армия, командвана от ген. Владимир Стойчев. На 24 февруари са родени: стенографът Теодор Гълъбов, алпинистът Христо Проданов. На тази дата умират: физикът Георги Наджаков, математикът Николай Лобачевски. \r\n2009 г. \r\nПрезидента на България Георги Първанов награждава Джорджо Наполитано, президент на Италианската република с лента „за изключително големите му заслуги за развитието и укрепването на българо-италианските отношения.“ \r\n2007 г. \r\nЗакрити са селата Драгоица, Мириовец, Мишкарете, Нановица, Присоето и Слатина в Община Ябланица, Северна България \r\n1992 г. \r\nЗа председател на КНСБ е преизбран проф. Кръстьо Петков. Кръстьо Петков е роден на 18 ноември 1943 г. гр. Димово, Видинска област. Завършва политическа икономия във Висшия икономически институт \"Карл Маркс\" (дн. Университет за национално и световно стопанство). Работи в Института по труда, в Профсъюзния институт \"Георги Димитров\" и в Института по социология към БАН. От 1990 г. Петков преминава на профсъюзна работа - председател е на Конфедерацията на независимите синдикати в България (КНСБ). От 1997 г. се включва в политическия живот на страната - учредител и председател е на Обединения блок на труда. От 5 юли 2001 г. до 17 юни 2005 г. е депутат в 39-то Народно Събрание като представител на парламентарна група на “Коалиция за България”. \r\n1949 г. \r\nВНС приема Закон за вероизповеданията, който дава възможност на държавата да активизира намесата си в работата на църквата. Публикуван е на 1 март същата година. \r\n1945 г. \r\nПо време на Втората световна война (1939-1945 г.) в щаба на Трети украински фронт командващият Първа българска армия генерал-лейтенант Владимир Стойчев получава задачата за провеждане на Мурската настъпателна операция. Като част от Виенската операция (за завършване на разгрома на германската група армии и за завземане на Виена) Мурската операция се провежда от 29 март до 13 май 1945 г. Тя е настъпателна операция на Първа българска армия срещу войски на Третия райх, отбраняващи линията Кишбайом-Надкорпад-Нагятад-Хересне северно от река Драва. Целта на настъплението е да се прекрати използването от Вермахта на петролните извори в района на град Нагканижа. Първа българска армия настъпва с основните си сили по десния си фланг, съвместно с 57 съветска армия, а с по-малка част от силите си осигурява левия фланг по река Драва. Вследствие на успешното настъпление на съветските войски, хитлеристките части южно от езерото Балатон се оттеглят, което облекчава настъплението на българите. Те овладяват първата отбранителна линия, след тежки боеве завземат и втората, форсират канала Принципалиш и река Мур и преминават в отбрана на линията Велики Ког-Ястребци до 7 май. На 7 май подновяват настъплението, преследват, доразгромяват и пленяват остатъците от Вермахта и на 13 май 1945 г. достигат подножието на Австрийските Алпи в околностите на Клагенфурт. \r\n1944 г. \r\nСреща в София между Началника на щаба на група армии „Югоизток\" -генерал-лейтенант Фьорч, военния аташе - генерал Геде с Началника на щаба на войската генерал-лейтенант К. Лукаш и Началника на оперативния отдел полковник Ив. Попов. \r\n1942 г. \r\nБългарския кораб “Струма” потегля от Констанца, Румъния към Палестина с бежанци от България, Бесарабия, Буковина и Румъния. Край Босфора кораба е торпилиран от руска подводница “Щ-213”. На борда на кораба пътуват 778 еврей и 13 души български екипаж. Корабът е построен през 1867 г. в английското пристанище Нюкасъл от фирмата \"Палмер брос и сие\". През 1932 г. носи името \"Есперос\", по-късно новият й собственик я преименува на \"Македония\". През 1940 г. \"Македония\" е купен от дружество \"Струма\", ремонтира го и му дава своето име. През 1941 г. корабът \"Струма\" е препродаден на семейство Дора и Барух Конфино за превозване на бежанци - евреи от Румъния за Палестина, През Втората световна, стотици евреи търсят спасение в бягство по море. \r\n1941 г. \r\nВ хода на Втората световна война (1939-1945 г.) от влака за Цариград българското разузнаване отвлича Вадим Гриневич - агент на британските тайни служби в България. След разпит го предава на германците. Едновременно с това в София са арестувани 6 британски агенти, от които 5 са осъдени и екзекутирани на 13 август. \r\n1940 г. \r\nОткрито е XXV ОНС. Негов председател става Никола Логофетов, а от 16 май 1941 - Христо Калфов. Никола Петров Логофетов е роден на 18 април 1880 г. в с. Ново село, Видинско. Завършва гимназия във Видин, след което следва право в СУ \"Св. Климент Охридски\". От 1909 г. до 1943 г. работи като адвокат в Лом. Взема участие в Балканските войни 1912-1913 г. и Първата световна война 1914-1918 г. Бил е общински съветник в Лом и окръжен съветник във Видин. От 1938 г. до 1944 г. е депутат в ХХIV и ХХV ОНС, през 1940-1941 г. е председател на ХХV ОНС. След 9 септември 1944 г. е осъден на смърт от т. нар. Народния съд. \r\n1921 г. \r\nС Указ на цар Борис III е утвърден Закон за попълване на армията, жандармерията и пограничната стража с личен състав. С този закон се премахва наборната военна служба и се преминава към платена доброволческа служба на войнишкия състав. \r\n1916 г. \r\nПо време на Първата световна война завършва дипломатическата криза между България и Австро-Унгария за владеенето на Косово и Албания. Тя трае от 31 януари до 24 февруари 1916 г. На 29 март под немски натиск двете страни се споразумяват България да опразни Елбасан и Дяково, но да задържи Прищина, Призрен и Качаник. \r\n1878 г. \r\nВ хода на Руско-турската освободителна война (1877-1878 г.) щабът на руската армия пристига в Сан Стефано. Главнокомандващият - княз Николай Николаевич, е посрещнат от военния министър Реуф паша. Установена е нова демаркационна линия между руската и турската армия. Същия ден румънски отряди заемат Видин и Белоградчик, а руски войски влизат в Горна Джумая (Благоевград). \r\n1867 г. \r\nФренският посланик в Цариград връчва на Високата порта меморандум, в който Франция предлага осъществяването на нови реформи в Османската империя. Според меморандума се предвижда допускане на християните до държавните служби, въвеждане на задължителна военна служба, модернизиране на просветното дело, на данъчната система, на администрацията и съдилищата. \r\n1861 г. \r\nВселенската патриаршия свиква в Цариград велик църковен събор с участието на 9 бивши и настоящи патриарси и 27 владици. Съборът обявява действията на Иларион Макариополски, Авксентий Велешки и Паисий Пловдивски за противоканонични, низвергва ги и ги осъжда на заточение. На ръкоположените от тях духовни лица е отнет санът, а на християните се забранява да общуват с тях. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт той дава открит израз на желанието на българския народ да скъса с върховенството на Патриаршията и с гръцката църковна зависимост. За тази постъпка Иларион Макариополски е заточен в Мала Азия, където престоява до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. Паисий Пловдивски е ръкоположен за гръцки митрополит в Пловдив през 1858 г. 3 години по-късно се отказва от Цариградската патриаршия и застава на страната на българите в борбата им за извоюване на църковна национална независимост. Заточен е в Мала Азия до 1868 г. \r\nНа тази дата са родени: \r\n1950 г. \r\nРоден е Любен Чаталов - български актьор. Учи градско озеленяване в Лесотехническия институт. По-късно завършва ВИТИЗ при проф. Е. Михайлова (1978 г.). Първият му филм е “Адаптация”. Разпределен е в Смолян, но поради ангажименти в киното остава да работи в София. Работи за кратко в Старинния театър (“Похвално слово за словото”), но основните му постижения са в тв и киното. Филмография: “Бумеранг” (1979 г.), “Адаптация” (тв, 1979 г.), “Голямото нощно къпане” (1980 г.), “Игра на любов” (1980 г.), “Лавината” (1982 г.), “Издирва се …” (тв, 1984 г.), “Пясък” (тв, 1987 г.), “Тони” (1991 г.), “Мълчанието” (1991 г.), “Под игото” (тв, 1991 г.), “ЧАДО - ООД” (тв, 1993 г.), “Асистентът” (1999 г.), “Наблюдател” (тв, 2002 г.). \r\n1943 г. \r\nРоден е Христо Иванов Проданов – български алпинист. Започва да тренира алпинизъм още като ученик. Работи като инженер металург в Кремиковци. Първия си 7-хилядник изкачва през 1967 г. - връх Ленин (преди това покорява върхове в Алпите). По-големите му успехи са свързани с изкачването на Хиндукуш (1976 г.) и Лхотце (1981 г., първият българин, изкачил този връх). Загива на 20 април 1984 г. при спускането на югозападния склон на Еверест (Джомолунгма), в състава на първата българска експедиция, покорила най-високия връх на планетата. Той е тринадесетият човек в света, успял да достигне до върха без кислороден апарат по най-трудния и дълъг път – западния (непалски) склон, наричан още “Жестокия път”. След неговото изкачване, България става деветнадесетата страна, чиито представител покорява Еверест. Получава орден \"Георги Димитров\" (1981 г.; 1984 г., посмъртно), \"НРБ\", II ст. (1977 г.), Герой на НРБ (1984 г., посмъртно); алпинист № 1 на България за ХХ в. (2001 г.). \r\n1892 г. \r\nРоден генерал-лейтенант Никола Наков, командващ 1-ва армия (11.04.1942 -13.09.1944). \r\n1890 г. \r\nРоден е Ангел Димитров (А. Д. Иванов) - български цирков артист. Възпитаник на П. Панайотов (работи в неговия цирк от 1903 г.). Изявява се в акробатиката, гимнастиката, еквилибристиката, дресурата, клоунадата. Постига успех със своята трупа, в която участват и 6-те му дъщери. През 1909 г. основава с А. Първанов и Г. Пенчев цирк \"България\". В съдружие с Н. Димитров - Пощата, организира през 1912 г. цирк \"Танго\", а през 1918 г. - стационарния цирк \"България\" в София. От 1933 г. до 1948 г. работи в цирк \"Роял-Добрич\", който създава заедно с Л. Добрич и К. Михайлов. Умира на 7 април 1965 г. \r\n 1870 г. \r\nРоден е Теодор Христов Гълъбов - български стенограф. Гълъбов разработва теорията и методиката на българската стенография. През 1918 г. подготвя \"Доклад и правилник проект за стенографската служба в Народното събрание до господина Председателя на Народното събрание\". Председател е на стенографско дружество \"Габелсбергер\" (1897 г.), на дружество \"Бързопис\" (1903 г.). В периода 1923-1929 г. е доцент по стенография в СУ “Св. Климент Охридски”. През 1926 г. е назначен за директор на Български стенографски институт и остава на този пост до 1935 г. Гълъбов е редактор и издател на вестник \"Бързопис\" (1895 г.), на сп. \"Бързопис\" (1906-1907 г.) и \"Стенографско списание\" (1924-1926 г.). През 1925 г. като притурка към \"Стенографско списание\" излиза съставената от Теодор Гълъбов \"Кратка стенографска енциклопедия\". \r\n1864 г. \r\nРоден е Александър Радев - политически и държавен деец. Завършва Юридическия факултет на университета в Атина, Гърция. След завръщането си в България работи в съдебната система в Ловеч, Търново и София. От 1892 г. е адвокат. Избран е за председател на адвокатския съвет и на Юридическото дружество. Включва се активно в дейността на македоно-одринското революционно движение, като през 1898–1899 г. е председател на ВМОК. Той е един от лидерите на Прогресивнолибералната партия. Член е на Централното бюро на партията в края на 90-те години на ХIХ в. Радев участва в управлението на държавата в началото на ХХ в. – министър на правосъдието (19.02.1901 г.–3.11.1902 г.) и министър на народното просвещение (3.11.1902 г.–5.05.1903 г.). \r\nНа тази дата умират: \r\n2016 г.  \r\nУмира Йордан Соколов -  юрист, политик и държавник, едно от емблематичните лица на българския преход към демокрация. Той бе министър на вътрешните работи в първия кабинет на СДС през 1992 г, народен представител в четири парламента, председател на 38-то Народно събрание. Йордан Соколов бе сред ключовите фигури в първите години на СДС, а после и в управлението на ОДС през 1997-2001 година. През 2004 г. напусна СДС и стана един от учредителите на Демократи за силна България. През 2005 г. Йордан Соколов се върна към адвокатската професия, а през 2011 г. напусна ДСБ и окончателно се отказа от активна политическа дейност. \r\n1981 г. \r\nУмира Георги Стефанов Наджаков - български физик, обществен и държавен деец. През 1920 г. завършва физика и математика в СУ “Св. Климент Охридски”, а от 1925 г. до 1926 г. специализира в Париж в лабораторията на Пол Ланжвен и в института \"Радиум\" в Сорбоната при Мария Склодовска - Кюри. През 1927 г. получава научна степен доцент, а през 1932 г. става професор по физика. В периода 1937-1962 г. е ръководител на Катедрата по експериментална физика, от 1939 до 1940 г. е декан на Физико-математическия факултет, а от 1947 до 1951 г. е ректор на Софийски университет. Наджаков е основател и директор на секцията за научна апаратура и специални проблеми към Физическия институт при БАН за периода 1946-1971 г. Бил е подпредседател на БАН (1947-1959 г.) и председател на Физико-математическото дружество в България. Той е един от основателите и член на научния съвет и постоянен представител на България в Обединения институт за ядрени изследвания в Дубна. Освен това е един от основателите на Световното движение за защита на мира и член и председател на Световния съвет на мира за периода 1970-1981 г. В областта на физиката открива \"фотоелектретното състояние на веществата\". Откритието за фотоелектричния ефект при диелектрици и полупроводници е известно под името Ефект на Наджаков-Андрейчин. В България е узаконено едва през 1981 г., когато е вписано в Държавен регистър на откритията и изобретенията под номер 1. Георги Стефанов Наджаков е автор на около 120 оригинални научни статии, студии и трудове. Носител е на златен медал за мир \"Фредерик Жолио-Кюри” (1967 г.). \r\n1935 г. \r\nУмира Христо К. Стойчев - български лекар, общественик и публицист. Той е роден на 14 септември 1872 г. в Асеновград. Завършва медицина и специализира вътрешни болести в Лион. Създател е на почивна станция в Кюстендилско и на водолечебния санаториум в Хисаря (Карловско). През 1913 г. възстановява масонството в България. Автор на много статии и брошури. \r\n1934 г. \r\nУмира Гаврил Занетов - български юрист, историк, публицист, литературен критик, дописен член на БАН (1898-1900 г.). Роден е през 1863 г. Завършва гимназия в Болград и право в Швейцария. Работи като прокурор и съдия в Сливен, Враца, Варна и др. Член е на Апелативния съд в София. Автор е на студии върху съдбата на българското население в други страни - \"Български колонии в Русия\" (1891-1895 г.), \"Западните български земи и Сърбия\" (1917 г.), \"Населението по долината на Велика Морава\" (1918 г.), на историко-политически коментари за събития и документи от Балканските войни (1912-1913 г.), на изследването \"Българското население в средните векове\" (1902 г.). Сътрудничи със статии и рецензии на сп. \"Денница\", \"Български преглед\" (1893-1900 г.), \"Периодическо списание\", вестник \"Воля\" и др. Той е един от първите значителни литературни критици след Освобождението. В книгите си \"Две статии по нашата литература\" (1893 г.) разглежда творчеството на Иван Вазов и му дава оценка с историческа перспектива, поставя важни проблеми на българския периодичен печат. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.24", "title": "Денят 24 февруари в българската история"}
{"url": "http://www.focus-news.net/news/2019/02/24/2627295/kardzhali-obraboteni-i-prohodimi-sa-patishtata-v-oblastta.html", "text": "Обработени и проходими са пътищата в област Кърджали. Това съобщиха от Областно пътно управление за  Радио „Фокус“ . Навсякъде пътните настилки са почистени, опесъчени и обработени със специални смеси. Няма валежи от сняг, частични заледявания през нощта е имало в районите на Даладжа, Мост, Чал, Крумовград. Времето е ясно, на места облачно, духа умерен вятър, няма мъгли. Температурите са от  - 10  до  - 2 градуса.  \r\nДарина ДЕЕНИЧИНА", "date": "2019.02.24", "title": "Кърджали: Обработени и проходими са пътищата в областта"}
{"url": "http://www.focus-news.net/news/2019/02/24/2627297/denyat-24-fevruari-v-svetovnata-istoriya.html", "text": "През 1719 г. в Санкт Петербург по нареждане на Петър І е учредена Кунсткамерата - първият руски музей. През 1881 г. започва изграждането на Панамския канал. Дължината му е 81 600 м. и свързва пристанищата на Карибско море (Кристобал, Колон) и на Тихия океан (Панама, Балбоа). Шест години по-късно, през 1887 г., Париж и Брюксел стават първите столици свързани с телефонна връзка. Хуан Перон става президент на Аржентина (1946-а). Легендарният Мохамед Али печели първата си световна титла по бокс през 1964 г. Той е първият боксьор, който печели общо три пъти световната титла в тежка категория за професионалисти - 1964 г., 1974 г. и 1978 г. Рокпевецът Джими Хендрикс изнася последния си концерт в Англия през 1969 година. Извършена е най-крупната в историята на авиацията вертолетна десантна операция на 24 февруари 1991 г. в Персийския залив в операцията участват 550 вертолета с десант от 2000 войника. На 24 февруари са родени: единият от братята Грим - Вилхелм, германски филолог, един от основателите на германистиката и на проучването на германските легенди и предания, френският пилот Ален Прост. На тази дата умират: английският футболист Боби Мур, Василий Василиевич Завялов – руски физиолог, доктор по медицина. \r\n2018 г.  \r\nДва бомбени атентата в близост до президентския дворец в Могадишу (Сомалия) убиват най-малко 38 души. Ал Шабаб поема отговорност за атаките. \r\n2018 г.  \r\nСъветът за сигурност на ООН единодушно одобрява резолюция, която изисква 30-дневно примирие в Сирия. \r\n2018 г.  \r\nИслямистки самоубийствени бомбардировачи и въоръжени лица се опитват да превземат щаба на отдела за борба с тероризма в йеменския град Аден, като убиват най-малко 14 души и ранят 40 души. \r\n2018 г.  \r\nНай-малко 29 души загиват при четири нападения в три провинции в Афганистан.  \r\n2017 г. \r\nПодкрепената от Турция Свободна сирийска армия (ССА) превзема Ал-Баб от ИДИЛ след няколко месечни боеве. \r\n2016 г. \r\nУмира Йордан Соколов -  юрист, политик и държавник, едно от емблематичните лица на българския преход към демокрация. Той бе министър на вътрешните работи в първия кабинет на СДС през 1992 г, народен представител в четири парламента, председател на 38-то Народно събрание. Йордан Соколов бе сред ключовите фигури в първите години на СДС, а после и в управлението на ОДС през 1997-2001 година. \r\nПрез 2004 г. напусна СДС и стана един от учредителите на Демократи за силна България. През 2005 г. Йордан Соколов се върна към адвокатската професия, а през 2011 г. напусна ДСБ и окончателно се отказа от активна политическа дейност. \r\n2014 г. \r\nВърховната Рада на Укарйна приема оставката на управителя на Централната банка на Украйна Игор Соркин и назначава Степан Кубив е от партията „Баткивщина“ на Юлия Тимошенко. \r\n2013 г. \r\nНикос Анастасиадис. печели президентските избори в Кипър на втория тур. \r\n2012 г. \r\nБившият генерален секретар на ООН Кофи Анан е назначен като специален посланик на ООН и Лигата на арабските държави по орегулиране на кризата в Сирия. \r\n2008 г. \r\nРаул Кастровстъпва в длъжност като президент на Куба \r\n2006 г. \r\nГърция ратифицира договора за присъединяване на Българяи и Румъния към ЕС по време на председателството на италианското правителство \r\n2004 г. \r\nЕдинното национално движение и Движението на обединените демократи в Грузия се сливат. Новото политическо движение е наречено Национално движение — Демократи. \r\n2003 г. \r\nВ Израел е открито древно еврейско селище. \r\n2000 г. \r\nПрочеченски настроени демонстранти в Полша извършват нападение над руското консулство в Познан. \r\n1991 г. \r\nАмериканската армия започва сухопътна операция срещу Ирак. \r\n1988 г. \r\nВ Немската опера зрители аплодират Лучано Павароти в продължение на 1 час и 7 минути, в резултат на което той излиза на сцената 165 пъти. \r\n1988 г. \r\nВ Белград започва конференция на външните министри на балканските държави, продължила до 26 февруари. България и Турция подписват първия от близо четири години протокол за подобряване на двустранните отношения. Предвидени са мерки за активизиране на търговията и за събиране на разделените семейства. \r\n1981 г. \r\nБъкингамският дворец обявява годежа на принц Чарлз и лейди Даяна Спенсър. \r\n 1969 г. \r\nДжими Хендрикс изнася последния си концерт в Англия - в Кралския Албърт-Хол.  Хендрикс е американски рок и блускитарист и певец. Неговото творчество е повлияно от блускитаристи като М. Уотърс, Би Би Кинг. Започва да концертира под името Джими Джеймз. Свири със Сам Кук, Би Би Кинг, Л. Ричард, Айк и Тина Търнър, У. Пикет, “Айсли Брадърс”, Кинг Къртис. През 1965 г. сформира групата “Джими Джеймз енд Флеймс” и свири в клубовете на “Гринич Вилидж”. В Лондон създава триото “Икспириънс” заедно с Ноел Рединг - китара, и Мич Мичъл - ударни инструменти, с което записва първия си шлагер “Хей, Джо” и най-значимите си албуми. Свири на фестивалите в Монтерей (1967 г.) и Уудсток (1969 г.). След това създава групата “Бенд ъф джипсис”, която съществува само няколко месеца. Умира от свръхдоза. \r\n1946 г. \r\nХуан Перон (1895-1974 г.) е избран за президент на Аржентина. По време на управлението му са направени демократични реформи (облекчение в областта на външната търговия, повишение на заплатите и др.). През 1947 г. създава Перонистката партия, чиято дейност е основана на принципите на хустисиализма (от 1958 г. партията се нарича Хустисиалистка). От 1943 г. до 1945 г. е министър на труда, военен министър и вицепрезидент. Президент е на Аржентина до 1955 г., като последните шест години е диктатор. През 1955-1973 г. е в емиграция. Съпругата му Исабел Перон (Мария Естела Мартинес) наследява президентския пост, но през 1976 г. е свалена от власт от армията. \r\n1941 г. \r\nЯпония провъзгласява своето “природно право” над островите в Океания. \r\n1925 г. \r\nКанада и САЩ създават комисия за установяване на границата помежду им. \r\n1907 г. \r\nРазбива се Австро-унгарският параход “Императрица”. Загиват 137 човека. \r\n1887 г. \r\nПариж и Брюксел стават първите държавни столици свързани с телефонна връзка. \r\n1881 г. \r\nЗапочва изграждането на Панамския канал. Водният път е с международно значение в Централна Америка. Дължината му е 81 600 м. Свързва пристанищата на Карибско море (Кристобал, Колон) и на Тихия океан (Панама, Балбоа). Построен през 1914 г., каналът е официално открит през 1920. От 1914 г. до 1979 г. се намира под юрисдикцията на САЩ, до 2000 г. се управлява от специална комисия, след което преминава под пълната власт на Панама. \r\n1824 г. \r\nАнглия обявява война на Бирма. Войната се води точно 2 години и завършва на 24 февруари 1826 г. Между Англия и Бирма се водят три войни (1824-1826 г., 1852-1853 г. и 1885 г.), в резултат на които Бирма е завладяна и превърната в колония на Британската империя. \r\n1821 г. \r\nЕдинадесет години след започналата през 1810 г. освободителна борба на мексиканския народ срещу испанците Мексико получава своята независимост. Освободителната борба срещу испанските колонизатори се води под ръководството на М. Идалго-и-Костиля и Х. М. Морелос-и-Павон. Идалго-и-Костиля е един от ръководителите на народното въстание в Мексико през 1810-1811 г. Той е пленен от испанците и впоследствие е разстрелян. След неговото убийство делото е продължено от Х. М. Морелос-и-Павон. Той ръководи народната революция през 1810-1815 г. Прокламира независимостта на Мексико през 1814 г. Разстрелян е от испанците. \r\n1783 г. \r\nАнглийският парламент взема решение за прекратяване на войната със САЩ. Войната за независимост на Северна Америка (1775-1783 г.) избухва заради задълбочаващия се конфликт между метрополията и 13 английски колонии. Военните действия започват на 19 април 1775 г. при Лексингтън и Конкорд. На 4 юли 1776 г. американския Конгрес приема декларацията за независимостта на Съединените щати. През началния период британските войски имат надмощие, но победата на американците в битката при Саратога (октомври 1777 г.) води до обрат в хода на войната. През 1778 г. се създава френско-американски съюз, към който през 1779 г. се присъединява и Испания. По инициатива на Русия европейските държави обявяват благоприятен за САЩ неутралитет. Към американската армия, командвана от Джордж Вашингтон, се присъединяват и доброволци от европейските държави. На 19 октомври 1781 г. капитулацията на английската армия при Йорктаун слага край на войната. С подписването на Парижкия мирен договор през 1783 г. бившата метрополия признава независимостта на САЩ. \r\n1719 г. \r\nВ Санкт Петербург по нареждане на Петър І е учредена Кунсткамерата – първия руски музей. Сградата е триетажна, с две крила, разположени успоредно на река Нева, а в централната й част се издига шест етажна кула с уникална архитектурна външност, купол и орнаменти открояващи я от заобикалящите сгради. Вътре са разположени просторни зали за колекциите. В Кунсткамерата се помещава библиотека, обсерватория и лаборатория. Една от най-интересните експозиционни зали е с кръгла форма и там е подредена колекцията от географски глобуси. В двете крила е разположена постоянната експозиция с преобладаващи музейни предмети с природонаучен характер. Във фондовете на този първи в Русия музей, се натрупват и колекции от археологически, етнографски и исторически паметници. \r\n1662 г. \r\nЕпископът на Нова Франция (Квебек) предупреждава, че всички християни, които продават алкохол на индианците ще бъдат отлъчени от църквата. \r\n1510 г. \r\nПапа Юлиан II отменя наложеното над Венеция отлъчване от църквата. \r\nНа тази дата са родени: \r\n1932 г. \r\nРоден е Мишел Льогран - френски композитор, аранжор, пианист и диригент. Акомпанира на М. Шевалие и записва с М. Дейвис. Пише музика за филмите \"Шербургските чадъри\", \"Лятото на 42-ра\" и др. През 1981 г. получва \"Оскар\" за музика. Много от песните му се превръщат в евъргрийни. \r\n1912 г. \r\nРоден е Иржи Трънка - чешки режисьор и художник. Учи рисуване при Й. Скупа и в Пражкия институт за приложни изкуства. Той е основател на кукления “Дървен театър” в Прага (1936 г.). В началото на 40-те години е театрален художник. В киното е от 1945 г. Той е основоположник на националната школа за куклена анимация и на детската художествена кинематография. Анимационни филми: “Как дядо посадил ряпа” (1945 г.), “Палавникът и есесовците” (1946 г.), “Животното и разбойниците”, “Подаръкът” (1946 г.). През 1947 г. режисира първия си куклен филм “Чешка година”, определен като епопея на националния живот. Куклени филми: “Славеят на императора” (1948 г.), “Принцът на Баяя” (1950 г.), “Старинни чешки приказки” (1953 г.). Претворява литературната класика: “Приключенията на храбрия войник Швейк” (1955 г.) и “Сън в лятна нощ” (1959 г.). Критикува и осмива технизацията на обществото в “Страст” (1961 г.) и “Кибернетична бабичка” (1962 г.). Иржи Трънка умира на 30 декември 1969 г. \r\n1895 г. \r\nРоден е Всеволод Вячеславович Иванов - руски писател. Публикува произведения от 1915 г., издава първата си книга през 1919 г. През 1921 г. се установява в Петроград. Присъединява се към литературна група \"Серапионови братя\". Става известен с повестите \"Партизани\" (1921 г.), \"Брониран влак 14-69\" (1922 г.) и \"Цветни ветрове\" (1922 г.). За прозата му от 20-те години е типично повишеното внимание към биологическото в човека: \"Тайното в тайните\" (1927 г.), \"Особнякът\" (1928 г.) и др. Същевременно пише повестите \"Хабу\" (1925 г.), \"Гибелта на Железни\" (1928 г.), \"Пътешествие в несъществуваща страна\" (1930 г.), пиесата \"Брониран влак 14-69\" (1927 г.), в които главни герои са комунисти - участници в Гражданската война, ръководители на социалистическото строителство. Автор е на романа \"Сиви пясъци\" (1922 г.), автобиографичния роман \"Похожденията на факира\" (1934-1935 г.), романа \"Пархоменко\" (1939 г.; филма \"Александър Пархоменко\", 1942 г.), спомените \"Срещи с М. Горки\" (1947 г.), драмата \"Ломоносов\" (1953 г.), разкази, публицистични статии; романът \"При превземането на Берлин\". Посмъртно са издадени спомени, дневници, романите \"Вулкан\" (1966-1968 г.), \"Y\", \"Кремъл\" и сборник с фантастични разкази \"Зелената лампа\". Умира на 15 август 1963 г. \r\n1885 г. \r\nРоден е Честър Уйлям Нимиц - американски военачалник, адмирал от флота (1944 г.). Завършва Морската академия през 1905 г. Служи на командни и щабни длъжности (от 1918 г. е началник-щаб на подводните сили на Атлантическия флот на САЩ). По време на Втората световна война (1939-1945 г.) командва Тихоокеанския флот на САЩ и провежда редица успешни морски операции срещу Япония в хода на Тихоокеанската кампания (1941-1945 г.). На 2 септември 1945 г. подписва акта за капитулация на Япония. От 1947 г. е в оставка. Става съветник към Морското министерство. На негово име е наречен един от самолетоносачите на САЩ. Умира на 20 февруари 1966 г. в Сан Франциско. \r\n1885 г. \r\nРоден е Станислав Игнаций Виткевич - полски писател и драматург, представител на полския авангардизъм. Първите си произведения публикува през 1919 г. Автор е на повече от 30 пиеси и на романите \"Сбогуване с есента\" (1927 г.), \"Ненаситност\" (1930 г.). Самоубива се на 18 септември 1939 г. при навлизането на хитлеристките войски в Полша. \r\n1842 г. \r\nРоден е Ариго Бойто - италиански поет и композитор, автор на операта “Мефистофел” и либрета на оперите \"Отело\" и \"Фалстаф\" от Дж. Верди, както и \"Джоконда\" от Р. Понкиели. \r\n1829 г. \r\nРоден е Фридрих Шпилхаген - германски писател. Учи право в Берлинския университет и философия в Бонския и Грайфсвалдския университети. Автор е на романите “В строя” (1866 г.) и “Бурният поток” (1876). Умира на 25 февруари 1911 г. в Берлин. \r\n1786 г. \r\nРоден е Вилхелм Грим - немски филолог и автор на приказки. Брат на Якоб Грим. Братя Грим са основатели на германистиката и на проучването на немските народни приказки и предания. Широко известни са със сборника \"Приказки за деца\". Работят като професори в Гьотингенския университет, но през 1838 г. са уволнени затова, че се отказват да се закълнат на хановерския крал. От 1841 г. са професори в Берлинския университет. Заедно с това са членове на Пруската Академия на науките. Изследват и публикуват много средновековни текстове: \"За старонемския майстор Занк\" (1811 г.), \"Цветарникът на розите\" (1836 г.), \"Бедният Хайнрих\" (1815 г.), \"Кума Лиса\" (1834 г.), изследването \"Германски героични сказания\" (1829 г.). Създават т. нар. митологична школа във фолклористиката, като се опират на сравнителните методи (книгата на Я. Г. \"Немската митология\", 1835 г.). Автори са на: \"Детски и семейни приказки\" (т. 1-2, 1812-1814 г.) и \"Немски предания\" (т. 1-2, 1816-1818 г.), които обогатяват немската и световна литература. Братя Грим настояват за точно записване на текстовете на приказките, като се съхранява своеобразието на народната фантазия и езикът на устното разказване. Митологичната им теория намира много последователи сред учените (А. Кун, В. Шварц, А. Пикте, Ф. И. Буслаев, А. Н. Афанасиев и др.). \r\n1619 г. \r\nРоден е Шарл Льо Брюн – френски художник-живописец и декоратор. Учи при Ж. Перие (от 1632 г.) и С. Вуе (1634-1637 г.). Заедно с Н. Пусен посещава Италия (1642-1646) г., където изучава произведенията на Рафаел, болонските академисти и античната скулптура. Шарл Льо Брюн е един от основателите (1648 г.) на Кралската академия по живопис и скулптура и неин ректор от 1668 г. През 60-те год. на ХVII в. е \"пръв живописец на краля\" и директор на кралската манифактура за гоблени. Ръководи създаването на декоративни ансамбли в интериорите на Лувъра, Версай и др., изпълнява проекти за скулптури, мебели. Сред по-известните му живописни платна са: \"Каещата се Магдалена\" (1656-1657 г.), серията картини \"Историята на Александър Македонски\" (1660-1668) и други, в които нормативността на класическата композиция е проникната от театралност, патетика и декоративна пищност. Шарл Льо Брюн е един от създателите на официалния придворен стил на Луи ХIV. Умира на 12 февруари 1690 г. \r\n1500 г. \r\nРоден е Карл V - испански крал (1516-1556 г.), император на Свещената Римска империя в периода 1519-1556 г. Представител е на династията Хабсбурги. Стреми се да установи световна християнска монархия. Води войни с Франция и Османската империя. Той сключва Аугсбургския религиозен мир с князете от Свещената Римска империя за прекратяване на религиозните борби. Този мир регламентира правото на князете да определят вероизповеданието на поданиците си (на принципа: чиято е властта, негова е и вярата). Владетелят утвърждава с диктат, а гражданите имат право на избор на религията. С Аугсбургския религиозен мир се слага край на конфликтите между протестанти и католици. През 1556 г. Карл V разделя своите владения между сина си Филип II и брат си Фердинанд Хабсбургски. \r\nНа тази дата умират: \r\n1941 г. \r\nУмира Емил Зегадлович - полски писател. Роден е на 20 юли 1888 г. В периода 1906-1911 г. следва в Ягелонския (Краков), Виенския и Дрезденския университет. Автор е на поемите \"Песен за Силезия\" (1933 г.) и \"Черният ден\" (1936 г.); романа \"Мъртвото море\" (1939 г.) и драмата памфлет за живота в Полша \"Картоненият дом\" (1940 г., публ. 1954 г.). \r\n1930 г. \r\nУмира Василий Василиевич Завялов – руски физиолог, доктор по медицина (1899 г.), професор (1903 г.). Роден е на 15 юни 1873 г. Следва медицина в Москва и Дерпт (дн. Тарту, Естония). От 1920 г. до края на живота си е емигрант в България. Основател и завеждащ Катедрата по органична химия и физиология в Софийския Медицински факултет (1920-1930 г.). Работи в областта на физиологичната химия. \r\n1862 г. \r\nУмира Бернхард Северин Ингеман - датски писател. Роден е през 1789 г. От 1822 г. е професор по датски език и литература. Творчеството му се развива под влияние на немския романтизъм и особено на Ф. Новалис. Автор е на мелодраматичната историческа трагедия \"Мазаниело\" (1815 г.), сантименталната трагедия \"Бланка\" (1816 г.). Историческите романи на Ингеман идеализират средновековието: \"Валдемар Велики и неговата дружина\" (1824 г.), \"Валдемар Победителя\" (1826 г.), \"Принц Ото Датски\" (1835 г.), \"Кралица Маргарет\" (1836 г.). Автор е на религиозни стихове (сб. \"Утринни и вечерни песни\", 1838 г., \"Лирически псалми\", 1854 г.). Романът му \"Селски деца\" (1852 г.) в идилична форма разказва за щастливата съдба на човек, произлязъл от демократичните слоеве. \r\n1856 г. \r\nУмира Николай Иванович Лобачевски – руски математик. Професор и ректор на Казанския университет. В труда си \"За началата на геометрията\" (1832 г.) формулира принципите на нова, \"неевклидова\" геометрия, различна от традиционната. Идеите му остават непризнати от съвременниците. Независимо от това в Германия излиза на немски език книгата му \"Геометрични изследвания\" (1840 г.). К. Ф. Гаус стига до началата на неевклидовата геометрия, но не ги разработва и се отказва от публикуването им. По негово предложение Лобачевски е избран за член-кореспондент на Гьотингенското научно дружество. Теоретичните идеи на Лобачевски поставят началото на редица нови геометрии. \r\n1810 г. \r\nУмира Хенри Кавендиш - английски физик и химик, член на Лондонското кралско дружество от 1760 г. Роден е на 10 октомври 1731 г. През 1753 г. завършва Кеймбриджкия университет. Основните му трудове са по химия на газовете и експериментална физика. Разработва методика за събиране, пречистване и изучаване на газове, с помощта на която получава чист водород и въглероден двуокис (1766 г.) и определя свойствата и относителното им тегло. През 1781 г. установява състава на въздуха. Три години по-късно определя състава на водата, като изгаря водород. С помощта на електрическа искра получава азотни окиси и изследва свойствата им през 1785 г. Повечето негови трудове върху топлината и електричеството са публикувани много години след смъртта му. Въвежда понятието електрически потенциал, изучава взаимодействието на електрически заряди и изпреварва закона на Ш. Кулон. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.24", "title": "Денят 24 февруари в световната история"}
{"url": "http://www.focus-news.net/news/2019/02/24/2627285/ministar-predsedatelyat-boyko-borisov-shte-uchastva-v-sreshtata-na-varha-mezhdu-stranite-chlenki-na-es-i-tezi-na-ligata-na-arabskite-darzhavi.html", "text": "Министър-председателят Бойко Борисов ще участва в срещата на върха между страните членки на Европейския съюз и държави членки на Лигата на арабските държави. Форумът ще се проведе днес и утре в египетския град Шарм Ел-Шейх. Съпредседатели на срещата ще бъдат председателят на Европейския съвет Доналд Туск и египетският президент Абдел Фатах ал-Сиси. Срещата на върха в Египет ще събере за първи път държавните и правителствените ръководители от ЕС и Лигата на арабските държави. Тя ще бъде открита с официална церемония в 17.30 ч.  След това ще се проведе първата пленарна сесия. Вечерта е предвидена официална вечеря за ръководителите на делегациите.   \r\nЦелта на форума е да бъде постигнато задълбочаване на европейско-арабското партньорство и да бъдат начертани насоки за справяне с глобалните предизвикателства. Лидерите от ЕС и Лигата на арабските държави ще направят още преглед на отношенията между двете страни и ще обсъдят общите усилия за решаване на регионални въпроси от взаимен интерес. Във фокуса на разговорите в Шарм Ел-Шейх ще бъдат теми като търговия и инвестиции, миграция, сигурност и ситуацията в региона. Срещата на върха в Шарм Ел-Шейх трябва да подчертае необходимостта от засилени стратегически отношения между ЕС и арабския свят. \r\nДеница КИТАНОВА", "date": "2019.02.24", "title": "Министър-председателят Бойко Борисов ще участва в срещата на върха между страните членки на ЕС и тези на Лигата на арабските държави"}
{"url": "http://www.focus-news.net/news/2019/02/24/2627298/nimh-zhalt-kod-za-niski-temperaturi-e-v-sila-za-12-oblasti-na-stranata.html", "text": "Жълт код за ниски температури е в сила за 12 области на страната, сочи справка на сайта на  Националния институт по метеорология и хидрология (НИМХ) . Предупреждението за ниски температури е за областите: Кюстендил, Перник, София и Софийска област, Монтана, Враца, Ловеч, Габрово, Велико Търново, Търговище, Разград и Шумен. В тези райони се очакват отрицателни дневни температури. По Черноморието преди обяд ще духа силен север-северозападен вятър с пориви от 15-20 м/сек. (7 – 8 бала по Бофор).", "date": "2019.02.24", "title": "НИМХ: Жълт код за ниски температури е в сила за 12 области на страната"}
{"url": "http://www.focus-news.net/news/2019/02/24/2627301/sofiya-vavezhda-se-organizatsiya-na-dvizhenieto-za-provezhdaneto-na-fermerski-festival.html", "text": "Въвежда се организация на движението за провеждането на фермерски фестивал в София. Това съобщиха от пресцентъра на  Столична община . \r\nДо 19.00 часа се забраняват престоят и паркирането на пътни превозни средства, с изключение на автомобилите на участниците в мероприятието, както следва:  \r\n- на североизточната дъга на пл. „Св. Александър Невски” между ул. „Дунав” и ул. „Оборище”; \r\n- на ул. „Оборище” между бул. „Васил Левски” и пл. „Св. Александър Невски”.  \r\nДо 19.00 часа се забранява влизането на пътни превозни средства по ул. „Оборище” между бул. „Васил Левски” и пл. „Св. Александър Невски”.", "date": "2019.02.24", "title": "София: Въвежда се организация на движението за провеждането на фермерски фестивал"}
{"url": "http://www.focus-news.net/news/2019/02/24/2627299/", "text": "Метеорологичната система „Океанис” премина през цяла Гърция през уикенда, като понижи температурите и донесе снеговалеж в голяма част от Северна Гърция и планинските части на Атика, пише електронното издание на гръцкия вестник  Kathimerini . \r\nСтудът засегна северните райони най-тежко, създавайки затруднения за шофьорите и прекъсвайки достъпа до монашеската общност в Атон. \r\nНа север от Атина имаше и снеговалеж, макар че столицата до голяма степен бе пощадена от лошото време. Вятърът беше особено силен, достигайки 10 степен по скалата на Бофорт в северната част на Егейско море. \r\nВъпреки че Океанис е по-слаба от очакваното, тя сложи край на неестествено хубавото време, и температурите спаднаха с повече от 14 по Целзий, достигайки  минус 6 във Флорина.  Юлиян Марков", "date": "2019.02.24", "title": "Kathimerini: Лошото време обхвана Северна Гърция"}
{"url": "http://www.focus-news.net/news/2019/02/24/2627302/tass-zapochnaha-parlamentarnite-izbori-v-moldova.html", "text": "Парламентарните избори в Молдова започнаха в неделя в 7:00 часа местно време (съвпада с българското), предава  TACC . \r\nВ страната бяха отворени всички 2018 избирателни секции, съобщи кореспондентът на ТАСС от пресслужбата на Централната избирателна комисия. \r\nЗа първи път тези избори ще се проведат по смесена система, която предполага, че 50 депутати ще бъдат избрани по пропорционален принцип с партийни листи , а 51 - от едномандатни избирателни райони. Едновременно с изборите ще се проведе републикански консултативен референдум. Гражданите ще бъдат питани по два въпроса - за намаляване на броя на членовете на парламента до 61, а вторият - за възможността избирателите да отзоват депутати. \r\nЦИК съобщи, че над 4 хиляди полицаи ще участват в осигуряването на обществения ред по време на изборите. Над три хиляди наблюдатели ще следят процеса на гласуване в избирателните секции. Сред тях са представители на ОССЕ, ОНД и Европейския съюз, които след това ще публикуват окончателни доклади и ще дадат своите оценки. \r\nГласуването ще приключи в 21:00 часа местно време . За тези избори няма минимален праг на избирателната активност. За да влязат в парламента партиите, е необходимо да се преодолее бариерата от 6%, а за коалициите - 8%. В едномандатните избирателни райони печели кандидатът спечелил  обикновено мнозинство от гласовете. Първите предварителни резултати ще бъдат обявени в рамките на един час след затварянето на секциите-около 22 часа.  Юлиян Марков", "date": "2019.02.24", "title": "ТАСС: Започнаха парламентарните избори в Молдова"}
{"url": "http://www.focus-news.net/news/2019/02/24/2627303/kyustendil-chitalishte-otets-paisiy-shte-razdade-martenitsi-na-vsichki-zhiteli-na-selata-garlyano-i-rasovo.html", "text": "Читалище „Отец Паисий” ще раздаде мартеници на всички жители на селата Гърляно и Ръсово. Това съобщи за  Радио „Фокус” – Кюстендил  председателят на читалището Силвия Китанова. По думите й традиционната инициатива ще се състои от 10.30 часа. Самите мартеници са изработени от членове на читалището. Изработването на мартениците е традиция в населеното място, след което те се подаряват на всички жители в селата Гърляно и Ръсово. Мартениците се изработват от децата към клуба „Традиции и съвременност”, както и от членове към читалището. Те ще бъдат раздадени в навечерието на празника „Баба Марта” за здраве и за берекет във всеки един дом от двете села. \r\nВенцеслав ИЛЧЕВ", "date": "2019.02.24", "title": "Кюстендил: Читалище „Отец Паисий” ще раздаде мартеници на всички жители на селата Гърляно и Ръсово"}
{"url": "http://www.focus-news.net/news/2019/02/24/2627304/burgas-shte-se-provede-parviyat-interaktiven-detski-hepaning-v-zala-mladost.html", "text": "Тази неделя от 10.00 часа Спортна зала „Младост“ ще се напълни с над 300 деца от 16 бургаски детски градини, които заедно със своите родители ще се включат в първия голям и весел интерактивен празник, в който светът на технологиите ще срещне този на приказките. Това съобщиха от пресцентъра на  Община Бургас . Детските заведения, в които преди три години бе въведена програмата за ранно компютърно обучение, ще бъдат представени от 20 деца в четвърта възрастова група. Те ще бъдат разпределени в отбори по 5 малчугани, които с помощта на таблети, мултимедия и интерактивни дъски ще трябва да намерят верните отговори на задачи в областите – математика, български, английски език и околен свят. Всеки отговор ще помогне на децата да съберат отделните части от пъзела и сглобят заедно приказката. Всичко, което децата правят на таблетите и интерактивните дъски ще бъде показвано на голям екран в залата за присъстващите, а в последната игра участие ще вземат и родителите. Приказни герои ще помагат на отборите да се справят с поставените задачи, а в паузите малчуганите ще играят, пеят и танцуват.  \r\nИнтерактивният детски хепънинг се организира от Община Бургас като естествено продължение на програмата за първоначално компютърно обучение, въведена по идея на кмета Димитър Николов в 20 детски градини. За тази цел детските заведения бяха оборудвани с 20 интерактивни дъски, с лаптопи, рутери, проектори и над 500 таблета. На тях 1500 деца в 3-та и 4-та група се обучават дозирано по 15-20 минути чрез образователен софтуер с над 200 интерактивни ситуации по математика, български, английски език, околен свят и над 2000 разнообразни задачи. Работата на таблетите е съчетана с дидактични игри, екипни задачи, музикални дейности и занимания в книжките на децата. Атрактивното състезание в зала „Младост“ ще покаже знанието на децата и резултатите от ранното компютърно обучение в детските градини. Освен това, то ще бъде своеобразен преход към надграждащия проект на Община Бургас – „Първокласно начало“, който включва обновяване на всички 92 класни стаи за първокласниците в училищата с антибактериални настилки, лед осветление, нови шкафчета, единични чинове и оборудването им със съвременни образователни технологии – интерактивни тъчскрийн дъски с възможности за използване на електронни учебници и електронен дневник. Идеята за въвеждането на заниманията с таблети в детските градини и първите класове е заимствана от примера на най-развитите в сферата на образованието страни, в които отдавна се възпитава правилно отношение към технологиите в ранна възраст като средство не за игра, а за получаване на информация и знания. Целта на Общината е Бургас да не изостава от съвременните тенденции в образованието, а младото поколение да расте висококвалифицирано и подготвено за новите професии.", "date": "2019.02.24", "title": "Бургас: Ще се проведе първият интерактивен детски хепънинг в зала „Младост“"}
{"url": "http://www.focus-news.net/news/2019/02/24/2627305/veliko-tarnovo-blagotvoritelen-bazar-za-martenitsi-v-podkrepa-na-dvoyki-s-reproduktivni-problemi-shte-se-provede-v-grada.html", "text": "Благотворителен базар за мартеници в подкрепа на двойки с репродуктивни проблеми ще се проведе във Велико Търново. Това съобщиха за  Радио „Фокус“ – Велико Търново  от Фондация „Искам бебе“ в града. Събитието ще се състои от 10.00 до 17.00 часа. Щандът на организацията ще е разположен край чешмичките до Община Велико Търново. На него ще се продават ръчно изработени мартенички в подкрепа на двойка с репродуктивни затруднения. От „Искам бебе“ призовават, който желае да подпомогне организацията, да дари ръчно изработени мартеници. „Фокус“ припомня,  че тази година Община Велико Търново отпуска 70 000 лева по програмата за асистирана репродукция. Постъпленията във фонд „Ин витро” са целева помощ за семейства с репродуктивни проблеми, като предназначението им е за изследвания, процедури и лечение на стерилитет.  Програмата за асистирана репродукция е създадена през 2011 година. Общо 60 бебета са проплакали във Велико Търново, благодарение на средствата от  фонд „Ин витро“. \r\nНадежда КРЪСТЕВА", "date": "2019.02.24", "title": "Велико Търново: Благотворителен базар за мартеници в подкрепа на двойки с репродуктивни проблеми ще се проведе в града"}
{"url": "http://www.focus-news.net/news/2019/02/24/2627307/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 31 юли. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.02.24", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2019/02/24/2627296/sofiya-vavezhda-se-organizatsiya-na-dvizhenieto-vav-vrazka-s-futbolna-sreshta.html", "text": "Във връзка с провеждането на футболна среща на ПФК „Левски” АД на 24 февруари 2019 г. на Национален стадион „Васил Левски” се въвеждат промени в организацията на движение. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите на участниците в мероприятието, както следва: \r\nот 08.00 до 15.00 часа на 24 февруари 2019 г. на моста пред Национален стадион „Васил Левски” . \r\nот 09.00 до 15.00 часа на 24 февруари 2019 г. на ул. „Ген. Гурко“ между бул. „Евлоги и Христо Георгиеви“ и бул. „Васил Левски“. \r\nОт 12.00 часа до приключване на футболната среща на 24 февруари 2019 г., само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\nул. „Ген. Гурко” между бул. „Васил Левски” и бул. „Евлоги и Христо Георгиеви”; \r\nбул. „Евлоги и Христо Георгиеви” между пл. „Орлов мост” и бул. „Черни връх”; \r\nбул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.02.24", "title": "София: Въвежда се организация на движението във връзка с футболна среща"}
{"url": "http://www.focus-news.net/news/2019/02/24/2627306/", "text": "Футбол: Рома победи трудно Фрозиноне като гост с 3:2 в мач от 25-ия кръг на италианската серия „А“. Домакините откриха резултата с гол още в петата минута, след което гостите поведоха с 2:1 преди края на първото полувреме. В 80-тата минута домакините изравниха резултата, но Един Джеко от Рома вкара победния гол в последната минута на добавеното време. След победата Рома запази петото място във временното класиране със 44 точки – с една по-малко от четвъртия Милан. Фрозиноне заема 19-тото място в зоната на изпадащите с 16 точки.", "date": "2019.02.24", "title": "Спорт: Рома победи трудно Фрозиноне като гост с 3:2 в мач от 25-ия кръг на италианската серия „А“"}
{"url": "http://www.focus-news.net/news/2019/02/24/2627308/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-podgotovkata-i-provezhdaneto-na-futbolna-sreshta-na-stadion-ivaylo.html", "text": "Въвежда се временна организация на движението във връзка с подготовката и провеждането на футболна среща на стадион „Ивайло“. Това съобщиха от пресцентъра на  Община Велико Търново . Футболната среща е между отборите на ФК „Етър-1924“ и „Локомотив“ - Пловдив. \r\nЗа времето от 08.00 до приключване на спортното събитие се затваря за движение паркингът пред Северен вход на стадион „Ивайло\". От 12.00 до приключване на спортното събитие се затваря за движение ул. „Филип Тотю“ до кръстовището с ул. „Славянска“ до кръстовището с ул. „Бойчо Войвода“.", "date": "2019.02.24", "title": "Велико Търново: Въвежда се временна организация на движението във връзка с подготовката и провеждането на футболна среща на стадион \"Ивайло\""}
{"url": "http://www.focus-news.net/news/2019/02/24/2627292/tass-spored-guaydo-ugo-chaves-ne-bi-odobril-deystviyata-na-maduro.html", "text": "Водачът на венецуелската опозиция Хуан Гуайдо в събота изрази мнение, че лидерът на Боливарската революция Уго Чавес не би одобрил действията на своя наследник на президентския пост Николас Мадуро, предава  ТАСС . Според него днешният президент внася в страната „страх, глад, насилие и репресии“.  \r\nВ Туитър той пише: „Съмнявам се, че Уго Чавес би се съгласил с това, което прави Мадуро. Той унищожи всичко, създадено от Чавес, като се започне от конституцията от 1999 година\". \r\nТой твърди, че е провел разговор с представителите на венецуелските въоръжени сили, които са решили да преминат на негова страна. \"Те постоянно казват, че днес в армията цари страх, принуда и неуважение. Това са войници, които са искали да градят военна кариера, а днес са заложници на терора \", добавя Гуайдо. \r\nПо данни на колумбийската миграционна служба, в събота над 60 души от силовите структури на Венецуела прекосиха границата и преминаха на страната на опозицията. Преди това в Туитър Гуайдо обяви, че всеки, който е решил да дезертира, няма да бъде смятан за предател на родината или дезертьор.  Ивелина Ватова", "date": "2019.02.24", "title": "ТАСС: Според Гуайдо Уго Чавес не би одобрил действията на Мадуро"}
{"url": "http://www.focus-news.net/news/2019/02/24/2627309/plovdiv-noviyat-spektakal-na-rezhisyora-tedi-moskov-shte-bade-predstaven-v-doma-na-kulturata-v-grada.html", "text": "Новият спектакъл на режисьора Теди Москов ще бъде представен в Дома на културата в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. „Аз обичам, ти обичаш, тя обича“ ще бъде представен в 19.00 часа. В спектакъла участват Малин Кръстев, Филип Аврамов, Владимир Зомбори, Каталин Старейшинска, Ирини Жамбонас, Иван Петрушинов, Таня Пашанкова, Мак Маринов и Георги Кацарски. \r\n„Аз обичам, ти обичаш, тя обича“ ще бъде представен в Пловдив малко след официалната си премиера на сцената на Малък градски театър „Зад канала”. Сценарият е написан от Теди Москов и Симон Шварц, сценографията е на Петя Стойкова, а музиката е на Антони Дончев. Спектакълът е вдъхновен от филма на Еторе Скола „Обичахме се толкова много“ от 1974 година, в който  участват изключителните Клаудия Кардинале, Нино Манфреди, Виторио Гасман, Алдо Фабрици и Стефано Сата Флорес.", "date": "2019.02.24", "title": "Пловдив: Новият спектакъл на режисьора Теди Москов ще бъде представен в Дома на културата в града"}
{"url": "http://www.focus-news.net/news/2019/02/24/2627310/veliko-tarnovo-izsichat-se-hrasti-v-uchastak-ot-patya-mezhdu-polski-trambesh-i-veliko-tarnovo-vodachite-tryabva-da-badat-vnimatelni.html", "text": "Изсичат се храсти в участък от пътя между Полски Тръмбеш и Велико Търново, водачите трябва да бъдат внимателни. За това призоваха чрез  Радио „Фокус“ – Велико Търново  от Областно пътно управление. Дейностите текат в отсечката от км 88+050 до км 93+060 трябва да приключат до края на февруари. Условията за пътуване в региона са нормални за сезона. Настилките са предимно сухи, в по-усойните участъци има мокри отсечки, както и заледявания. Времето е облачно, без намалена видимост. В района на Прохода на Републиката вали слаб сняг. Нови въведени ограничения няма. Екипи на КАТ има и на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.02.24", "title": "Велико Търново: Изсичат се храсти в участък от пътя между Полски Тръмбеш и Велико Търново, водачите трябва да бъдат внимателни"}
{"url": "http://www.focus-news.net/news/2019/02/24/2627313/burgas-signal-za-zapalen-korab-na-pristanishte-burgas-e-podaden-prez-izminaloto-denonoshtie.html", "text": "Сигнал за запален кораб на Пристанище „Бургас“ е подаден през изминалото денонощие, съобщиха за  Радио „Фокус“ - Бургас  от Община Бургас. Пожарът е потушен и няма пострадали. Общо два са регистрираните пожари за изминалото денонощие, другия подаден сигнал е за запален комин. „Няма регистрирани катастрофи в Бургас“, съобщиха от ОДМВР-Бургас. \r\nДеница ДИМИТРОВА", "date": "2019.02.24", "title": "Бургас: Сигнал за запален кораб на Пристанище „Бургас“ е подаден през изминалото денонощие"}
{"url": "http://www.focus-news.net/news/2019/02/24/2627312/plovdiv-zaledeni-na-mesta-sa-patnite-nastilki-v-usoynite-i-planinski-rayoni-na-oblastta.html", "text": "Пътните настилки в усойните и планински райони на Пловдивска област са заледени на места, но обработени и нормално проходими при зимни условия. Това съобщиха за  Радио „Фокус“ – Пловдив  от Областното пътно управление. В равнинната част на областта пътищата също са обработени и нормално проходими. Водачите трябва да шофират с подготвени за зимни условия автомобили, с повишено внимание и съобразена скорост, както и да не предприемат рискови маневри. Към този час трафикът на територията на областта се извършва с нормална интензивност и без затруднения. По-засилено е автомобилното движение по пловдивския участък на АМ „Тракия“ и по пътя Пловдив-Карлово. Проходът Троян-Кърнаре остава затворен за движение на всички моторни превозни средства. Опасност от падащи камъни има по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец, предупреждават от Областното пътно управление. Ограничено е движението за моторни превозни средства над 5 тона в района на км 6 по пътя Плодовитово-Първомай, поради намален габарит на пътното платно на стоманен мост на река Марица. Обходният маршрут е по път Стара Загора-Поповица и път І-8 София-Пловдив-Свиленград. Забранено все още е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. \r\nДвижението на територията на град Пловдив също се извършва нормално и без затруднения. Главните градски булеварди предимно сухи и нормално проходими. На места по вътрешнокварталните улици и тротоарите са се образували заледявания. \r\nТони МИХАЙЛОВ", "date": "2019.02.24", "title": "Пловдив: Заледени на места са пътните настилки в усойните и планински райони на областта"}
{"url": "http://www.focus-news.net/news/2019/02/24/2627300/plovdiv-blagodarstven-moleben-shte-bade-otsluzhen-vav-vsichki-hramove-na-grada-sled-intsidenta-s-tovarniya-vlak-prevozvasht-propan-butan.html", "text": "Във всички храмове на град Пловдив ще бъде отслужен благодарствен молебен след инцидента на 16 февруари с товарния влак, превозващ пропан-бутан. Това съобщиха за  Радио „Фокус“ – Пловдив  от Пловдивската света митрополия. „Отново Божията десница твори сила, запазвайки богоспасяемия град Пловдив и жителите му от злощастие и беда, когато в ранното съботно утро на 16 февруари товарен влак, превозващ пропан-бутан, дерайлира на гара Пловдив без инциденти“, съобщават от митрополията. Благодарственият молебен ще бъде отслужен на 24 февруари във всички храмове в града след светата Литургия, с благословението на Негово Високопреосвещенство Пловдивския митрополит Николай.", "date": "2019.02.24", "title": "Пловдив: Благодарствен молебен ще бъде отслужен във всички храмове на града след инцидента с товарния влак, превозващ пропан-бутан"}
{"url": "http://www.focus-news.net/news/2019/02/24/2627314/kyustendil-normalno-intenziven-e-trafikat-po-glaven-e-79-i-avtomagistrala-struma-v-uchastaka-ot-oblastta.html", "text": "Нормално интензивен е трафикът по главен Е-79 и автомагистрала „Струма“ в участъка от областта. Това съобщи за  Радио \"Фокус\" – Пирин  дежурният служител в Областно пътно управление-Кюстендил. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750, поради извършване на аварийно-възстановителни дейности по обрушване на ската.  Участъкът е сигнализиран с пътни знаци. Срокът за приключване на ремонтните дейности е 28 февруари 2019 година. В една лента се осъществява и движението на третокласен път 602 Горна Козница-Бобов дол от км 16+000 до км 28+000, поради подмяна на ограничителни системи. Срокът за изпълнение на ремонтните дейности е до 28 февруари. \r\nНатали СТЕФАНОВА", "date": "2019.02.24", "title": "Кюстендил: Нормално интензивен е трафикът по главен Е-79 и автомагистрала „Струма“ в участъка от областта"}
{"url": "http://www.focus-news.net/news/2019/02/24/2627319/blagoevgrad-bez-zabavyane-se-izvarshva-preminavaneto-prez-gkpp-kulata-promahon-i-gkpp-ilinden-eksohi.html", "text": "С нормална интензивност е трафикът на ГКПП „Кулата-Промахон“. Това съобщиха за  Радио „Фокус“-Пирин  от „Гранична полиция“. Без забавяне се извършва преминаването и през ГКПП „Илинден-Ексохи“. С нормална интензивност е движението и на останалите контролно-пропусквателни пунктове на границата с Република Гърция. Спокойно се осъществява преминаването и през ГКПП „Златарево-Ново село“ на границата със Северна Македония. \r\nНатали СТЕФАНОВА", "date": "2019.02.24", "title": "Благоевград: Без забавяне се извършва преминаването през ГКПП „Кулата-Промахон“ и ГКПП „Илинден-Ексохи“"}
{"url": "http://www.focus-news.net/news/2019/02/24/2627317/varna-prohodimi-i-obraboteni-sa-patishtata-v-oblastta.html", "text": "Проходими и обработени са пътищата във Варненска област. Това съобщиха за  Радио „Фокус“ – Варна  от Областно пътно управление – Варна. По данни на дежурния диспечер на територията на областта няма затворени или непроходими участъци във връзка с метеорологичната обстановка. Пътищата продължават да се обработват при сигнали за заледени участъци. Във вчерашния ден 43 машини са работили по опесъчаването и хвърлянето на луга в цялата област. Пътните настилки в областта са предимно сухи, като са възможни заледявания по високите и усойни места. Видимостта е добра в сутрешните часове на деня. \r\nПродължават ремонтните дейности по автомагистрала „Черно море“ от км 0 до км 8, като преминаването на автомобили се осъществява изцяло в платното за Бургас. Очаква се ремонтите да приключат до края на март. По път I-9 в участъка Кранево – Варна при км 83 е ограничено движението на моторни превозни средства над 10 тона поради опасност от свлачище. Осигуреният обходен маршрут е през Кичево и Оброчище. Нормалното преминаване в района ще бъде възстановено до края на месеца. \r\nБояна АТАНАСОВА", "date": "2019.02.24", "title": "Варна: Проходими и обработени са пътищата в областта"}
{"url": "http://www.focus-news.net/news/2019/02/24/2627316/dimitar-margaritov-kzp-zabranihme-neloyalna-praktika-na-telekom-prodaval-telefon-mostra-za-nov.html", "text": "Комисията за защита на потребителите (КЗП) забрани нелоялна практика на търговец, който е продал на свой клиент демонсрационен телефон за нов. Върховният административен съд е потвърдил решението на контролния орган. Това съобщи по „Дарик” радио председателят Димитър Маргаритов, съобщиха от пресцентъра на  КЗП . \r\n„Човекът си закупува телефон, който му се представя за нов, а се оказва, че това е мострен модел, който е бил дълго време изглежда в съответния шоурум, защото той установява, че в паметта на устройството има съхранени снимки, направени преди няколко месеца. Разочарованието е голямо и в случая става въпрос за нелоялен подход от страна на този, който е предложил въпросната стока, представяйки я за нова”, обясни Маргаритов. \r\nПредседателят на КЗП посочи, че и в миналото контролният орган се е произнасял по подобни казуси. „Без това да бъде представено на вниманието на потребителите, се продаваха като нови т.нар. рециклирани телефони. Т.е. устройството е ползвано известно време, след това са му възстановени фабричните настройки, няма видими следи от това да е било употребявано и сигурно до голяма степен притежава достойнствата на ново”, даде пример той. „Но търговецът е длъжен винаги когато продава такъв тип стоки, да информира коректно потребителите”, добави Маргаритов”. И посочи, че „това е едно от проявленията на нелоялната търговска практика – спестяването на тази важна информация, която ако би била известна на съответния човек, той най-вероятно не би продължил по-нататък със сключването на сделката”.    \r\nПо-често обаче в сектора телекомуникации нелоялните практики са свързани с договори за различен тип услуги. „Има случай, в който потребител се оказва обвързан с договор, без да го е подписвал. От него беше изискано да плати сметки за това, че е ползвал услуга. Оказа се, че той е получил оферта по телефон, водил е някакви преговори за сключване на сделката, но договор така и не е подписвал”, даде пример Маргаритов.  \r\n„Трябва да обърна внимание, че дори и тогава, когато потребители са атакувани по телефон или чрез други комуникационни средства с предложения за определени договори, без да има подпис на хартиен носител, пък било то и изпратен по куриер и върнат обратно по търговеца, правоотношение не може да се породи и съответно не могат да възникнат задължения от такова нещо“, посочи председателят на КЗП.  \r\n„В конкретния случай недобросъвестни служители на този оператор бяха направили такъв опит, но се установи безспорно, че човекът не е подписвал. Търговецът разбра своята грешка и след намесата на прокуратурата и нашето произнасяне се предприеха необходимите мерки, за да се получи компенсация от засегнатото лице“, обясни още Маргаритов.", "date": "2019.02.24", "title": "Димитър Маргаритов, КЗП: Забранихме нелоялна практика на телеком, продавал телефон-мостра за нов"}
{"url": "http://www.focus-news.net/news/2019/02/24/2627311/tass-sergey-lavrov-ne-izklyuchi-razpolaganeto-na-ruska-voenna-politsiya-na-siriysko-turskata-granitsa.html", "text": "Руската военна полиция може да бъде разположена в буферната зона, създадена на границата между Сирия и Турция. Това заяви руският външен министър Сергей Лавров в интервю за виетнамската телевизия, Китайската централна телевизия и китайската телевизия Phoenix, цитиран от  TACC . \r\n\"Говори се за създаване на буферна зона въз основа на споразумение, подписано между Турция и Сирия през 1998 г.\", каза Лавров. \"Това е споразумение за сътрудничество за премахване на терористични заплахи на съвместната граница, включително възможността турската страна да разположи някои части от границата на сирийска територия. \" \r\n\"Сега окончателният формат на тази буферна зона се финализира с участието на военните и, разбира се, като се вземе предвид позицията на Дамаск и максималното възможно зачитане на интересите на Турция\", добави той. \r\nВъпреки това руският външен министър обясни, че не става дума за съвместни военни действия. \r\n\"Ние по принцип имаме опит, когато споразуменията\" на място \"за прекратяване на огъня, спазването на мерките за сигурност и създаването на зони за обезвреждане бяха придружени от разполагането на руската военна полиция, каза министърът.\" Тази възможност остава за тази буферна зона. В момента военните уточняват подробностите, като се вземат предвид позициите на Дамаск и Турция. \" \r\nРусия, Иран и Турция не планират съвместни военни операции в Сирия, каза Лавров. \r\n\"Ние не планираме съвместни военни действия на Русия, Турция и Иран на територията на Сирия\", заяви Лавров. \"Русия и Иран действат на територията на Сирия по покана на легитимното правителство на Сирия. Турция спомена загрижеността за заплахата за своята сигурност и сирийското правителство протестира срещу престоя на турските военни в Сирия. \" \r\nКакто Лавров отбеляза, Русия и Турция не са достигнали до общо разбиране за това кои кюрдски формации в Сирия се считат за терористични и кои не. \r\n\"В повечето части на Сирия има прекратяване на огъня,\" каза той. \"Проблемът остава в Идлиб, където има нужда да се разделят конструктивно въоръжената опозиция и терористите, както и на североизток, където САЩ са създали много проблеми, разчитайки на кюрдите, които са започнали да се заселват в земите на арабите, като по този начин предизвикват тяхното раздразнение и безпокойство в Турция. \" \r\n\"Може би планът на Вашингтон е да създаде толкова много проблеми, така че по-късно, както им харесва, да ръководят процеса\", предложи министърът. \r\n\"Ние нямаме общо разбиране за това кои от кюрдите се смятат за терористи. Турция има специална позиция\", каза той. \"Разбираме загрижеността й, но все пак е необходимо да се отдели зърното от плявата и да видим кое от кюрдските формирования е наистина екстремистко и представлява заплаха за сигурността на Турската република. \"   Юлиян Марков", "date": "2019.02.24", "title": "ТАСС: Сергей Лавров не изключи разполагането на руска военна полиция на сирийско-турската граница"}
{"url": "http://www.focus-news.net/news/2019/02/24/2627320/plovdiv-prodalzhava-obrazovatelnata-kampaniya-plovdiv-se-uchi-da-glasuva.html", "text": "В града продължава образователната кампания „Пловдив се учи да гласува“. Това съобщиха за  Радио „Фокус“ – Пловдив  от Областната администрация. Вторият ден на кампанията започва в 11.00 часа във фоайето на Областната администрация, когато консултантски екип ще разясни на всеки желаещ жител на града и областта ползите от машинното гласуване, сигурността и начините за използване на българските машини за гласуване. Присъстващите ще имат възможност да зададат своите въпроси към създателите. Разяснителни лекции ще се проведат в 11.00 и в 15.00 часа. \r\nТони МИХАЙЛОВ", "date": "2019.02.24", "title": "Пловдив: Продължава образователната кампания „Пловдив се учи да гласува“"}
{"url": "http://www.focus-news.net/news/2019/02/24/2627315/burgas-initsiativata-burgas-igrae-voleybol-shte-se-provede-v-zala-mladost.html", "text": "Инициативата „Бургас играе волейбол“ ще се проведе в зала „Младост“. Това съобщиха от пресцентъра на  Община Бургас . В края на миналата година „Бургас играе Баскетбол“ даде успешно начало на програмата „Активни и здрави“ на Община Бургас, която е координирана от Гергана Брънзова. Организацията продължава с интерактивното събитие „Бургас играе волейбол“. Целта на новата мащабна  инициатива е да популяризира различните спортове, да амбицира повече млади хора да бъдат активни, както и техните родители, да повиши интереса към училищния спорт и  да приобщи всички клубове в обща платформа. Участници в спортния празник „Бургас играе волейбол“ на 24 февруари могат да бъдат всички на възраст над 6 г. – деца, ученици, родители. По-малки също са добре дошли. Организации в същия формат ще има и занапред, като идеята е да се включат различни спортове. \r\nЗаявки за участие се подават  . Потвърдилите участие ще имат възможност да се включат в демонстративните и забавни мачове, в които всеки е победител, защото споделя радостта и емоцията към играта. Програмата включва възможност всички присъстващи да се запознаят отблизо с основните елементи на волейбола, водени от специалисти и състезатели по волейбол, забавни интерактивни игри и награди. В спортния празник ще участват всички волейболни клубове. Първите 100 заявили участие получават волейболна топка. За всички присъстващи също ще има изненади.", "date": "2019.02.24", "title": "Бургас: Инициативата „Бургас играе волейбол“ ще се проведе в зала „Младост“"}
{"url": "http://www.focus-news.net/news/2019/02/24/2627322/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“, издание на  Радио „Фокус“ , всяка седмица ви представяме личности, борили се за освобождението, културното и духовното въздигане на този край. На 26 февруари се навършват 48 години от кончината на Видински митрполит Неофит. Негова е заслугата за създаване на епархийски фондове за подпомагане на бедни, построяване на сиропиталище и професионално училище във Видин, както и за изграждането на мавзолея на първия български екзарх Антим, който също е бил и видински митрополит. Отделял е и много лични средства за дарителство и е помагал за обучението на духовниците. На заседание на Светия синод, ръководено от митрополит Неофит, 11 митрополити подписват писмо с настояване до цар Борис ІІІ за отмяна на репресивните мерки срещу евреите в страната За приноса му за модернизирането на социалната дейност във Видинската епархия разказва Светлана Кръстева, началник на отдел Държавен архив-Видин.  \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. В това предаване отиваме до Кула - градът, с който започва България от запад. С д-р Владимир Владимиров, кмет на Община Кула, разговаряме за туризма, който ще промени облика на града, i за амбициите на общината, които са в тази насока.  \r\nПредаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2019.02.24", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/02/24/2627321/pss-dobri-sa-usloviyata-za-turizam-v-planinite.html", "text": "Добри са условията за туризъм в планините в условията на ниски температури. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите варират между минус 17 и минус 11 градуса. В по-голямата част от планините има висока разкъсана облачност, във високите части духа вятър. Лифтовите съоръжения в курортите работят спрямо зимния си график.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.24", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/24/2627325/ekipi-na-pss-sa-proveli-aktsiya-po-izdirvane-na-izgubil-se-turist-v-rayona-na-hizha-trastenaya.html", "text": "През вчерашния ден екипи на ПСС са провели акция по издирването на 29-годишен мъж, изгубил се в района на хижа „Тръстеная“.  Това съобщиха за  Агенция „Фокус“  от  Планинската спасителна служба (ПСС)  при БЧК. 15 души са се включили в издирването. Мъжът се е появил сам около 2.00 ч. в село Лакатник. \r\nЦветилена СИМЕОНОВА", "date": "2019.02.24", "title": "Екипи на ПСС са провели акция по издирване на изгубил се турист в района на хижа „Тръстеная“"}
{"url": "http://www.focus-news.net/news/2019/02/24/2627326/burgas-patnite-nastilki-v-oblastta-sa-chisti-i-suhi-samo-na-otdelni-mesta-ima-zasnezheni-uchastatsi-koito-sa-opesacheni.html", "text": "Пътните настилки в област Бургас са чисти и сухи, само на отделни места има заснежени участъци, които са опесъчени. Това съобщиха за  Радио „Фокус“-Бургас  от Областното пътно управление. Времето е облачно. Духа слаб северозападен вятър. Температурата на въздуха е от минус 5° до минус 8°. Няма затворени пътища и проходи. Спокойно е движението.  \r\nВременно са въведени няколко ограничения за движение на МПС. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срокът е до 31 май 2019 г. Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т поради стесняване на пътното платно до 21 декември 2019 г. Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно за същия срок.  \r\nСпокойно се осъществява движението в сутрешните часове  на последния ден от седмицата в град Бургас.  \r\nДеница ДИМИТРОВА", "date": "2019.02.24", "title": "Бургас: Пътните настилки в областта са чисти и сухи, само на отделни места има заснежени участъци, които са опесъчени"}
{"url": "http://www.focus-news.net/news/2019/02/24/2627328/gabrovo-slab-snyag-prevalyava-v-prohoda-shipka-patnata-nastilka-e-obrabotena-i-prohodima-pri-zimni-usloviya.html", "text": "Мокра, но обработена и проходима при зимни условия е пътната настилка в прохода Шипка. В района превалява слаб сняг. Това съобщи за  Радио „Фокус“ – Велико Търново  дежурният в Областно пътно управление – Габрово. В прохода остава в сила забраната за товарни автомобили над 12 тона. Други въведени ограничения заради метеорологичната обстановка в областта няма. Времето е навсякъде е облачно, но без валежи и намалена видимост. Пътните настилки са мокри, по усойните и планински райони – частично заледени, но обработени и проходими при зимни условия.  \r\nРемонтни дейности се извършват по пътя между Севлиево и село Драгановци в отсечката от км 0+000 до км 14+600. Срокът за приключване на преасфалтирането в реайона е 22 юни 2019 година. Пропаднал участък затруднява движението при км 7+060 на пътя между Габрово и село Стоманеците. Една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да шофират с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.24", "title": "Габрово: Слаб сняг превалява в прохода Шипка, пътната настилка е обработена и проходима при зимни условия"}
{"url": "http://www.focus-news.net/news/2019/02/24/2627329/montana-shofyor-na-bus-e-zaginal-pri-katastrofa-s-avtobus-na-izhoda-na-grada.html", "text": "Шофьор на бус е загинал при катастрофа с автобус на изхода на града. Това съобщиха за  Агенция „Фокус“  от пресцентъра на  МВР . Инцидентът е станал около 8.00 часа на изхода на Монтана. Ударили са се автобус и бус, като шофьорът на буса е починал на място. Няма информация за други пострадали. Причините за пътнотранспортното произшествие се изясняват. \r\nЦветилена СИМЕОНОВА", "date": "2019.02.24", "title": "Монтана: Шофьор на бус е загинал при катастрофа с автобус на изхода на града"}
{"url": "http://www.focus-news.net/news/2019/02/24/2627332/dnevni-avaz-bosna-i-hertsegovina-gartsiya-izgubi-turisticheskata-bitka-s-turtsiya.html", "text": "Желанието на европейците да пътуват нараства все повече, а връщането на Турция в голямата игра постави Гърция в сянка, особено когато става въпрос за туристи от Германия. Това пише босненският всекидневник  \"Dnevni Avaz\"  в коментар на последните тенденции, отчетени на туристическите борси, озаглавен \"Гърция изгуби туристическата битка с Турция\".  \r\nВ публикацията се извеждат топ дестинациите в предпочитанията на германските туристи през изтеклата 2018 г., както и заявените намерения през първите дни на настоящата 2019 г. Сред тях първото място се отрежда на Испания, следвана от Италия, Турция, Азия и Америка – Карибски район и Южна Америка, предава Радио „Фокус“ в рубриката „Балкански туристически часовник“.  \r\nПрави впечатление, че Гърция отсъства от първите десет страни, предпочитани за почивка, въпреки че ръстът на германските туристи постоянно расте, като всеки трети германец пътува поне веднъж годишно за почивка по предварително определена и резервирана дестинация.  \r\n\"Dnevni Avaz\" твърди, че 54% от германците са пътували из цяла Европа, а първата дестинация, избрана от повечето от тях продължава да бъде Испания.  \r\nИзданието заключава, че интерес предизвиква завръщането на Турция на германския туристически пазар, като страната се нарежда на трето място в избора на германците, когато става въпрос за лятна почивка и за посрещане на празници, което в никакъв случай не е в интерес на Гърция.", "date": "2019.02.24", "title": "\"Dnevni Avaz\" (Босна и Херцеговина): Гърция изгуби туристическата битка с Турция"}
{"url": "http://www.focus-news.net/news/2019/02/24/2627324/ramush-hardinay-okolo-40-sarbi-iskat-da-stanat-kosovski-voynitsi.html", "text": "Косовският премиер Рамуш Харадинай твърди, че желанието на около 40 сърби да станат косовски войници свидетелства за края на изнудването и използването на косовските сърби от Белград, предаде агенция Танюг, цитирана от  “Макфакс“ . \r\nХарадинай е подчертал, че това е ясен знак за интеграция и доверие в Косовските сили за сигурност (КСС) и че е налице воля у сръбската общност да се интегрира в косовските структури.  Юлиян Марков", "date": "2019.02.24", "title": "Рамуш Хардинай: Около 40 сърби искат да станат косовски войници"}
{"url": "http://www.focus-news.net/news/2019/02/24/2627331/blagoevgrad-svetovnata-kupa-po-ski-v-bansko-prodalzhava-sas-sastezanie-v-distsiplinata-gigantski-slalom.html", "text": "Световната купа по ски в Банско продължава със състезание в дисциплината Гигантски слалом. Това съобщиха за  Радио „Фокус“-Пирин  от Община Банско. Стартът на Супергигантския слалом на 23 февруари бе отложен поради лоши метеорологични условия. Специално за състезанието на Бъндеришка поляна е построена сглобяема трибуна за 5000 души. В световната купа по ски в Банско тази година участва целият световен ски елит. \r\nНатали СТЕФАНОВА", "date": "2019.02.24", "title": "Благоевград: Световната купа по ски в Банско продължава със състезание в дисциплината Гигантски слалом"}
{"url": "http://www.focus-news.net/news/2019/02/24/2627333/veliko-tarnovo-sveta-liturgiya-se-otsluzhva-v-katedralniya-hram-rozhdestvo-bogorodichno.html", "text": "Света литургия се отслужва в катедралния храм „Рождество Богородично“ във Велико Търново, предаде репортер на  Радио „Фокус“ – Велико Търново . Българската православна църква почита Неделя 17 след Неделя подир Въздвижение на Блудния син и 1-во и 2-ро намиране честната глава на св. Йоан Кръстител. Началото на богослужението в града бе дадено с камбанен звън, който събра десетки миряни, дошли да се помолят за здраве и благоденствие. \r\nСв. Йоан Кръстител, известен и като св. Йоан Предтеча, е братовчед и предшественик на Исус Христос, който според Евангелието, предсказва пришествието на месията (на Христа). Живял отшелнически живот в пустинята. Вероятно е убит през 30 година от новата ера по заповед на цар Ирод Антипа. \r\nКогато била отсечена честната глава на свети Иоан Предтеча, дъщерята на Иродиада я приела на блюдо и я отнесла на майка си. Учениците на свети Иоан Кръстител тайно взели тялото му и през нощта го погребали в самарийския град Севастия, а Иродиада закопала главата на светия Предтеча дълбоко в тайно безчестно място в двореца си. \r\nСамо жената на Иродовия домакин Хуза, на име Иоана, знаела това място. Скърбейки в сърцето си за убийството на великия и свят пророк и за поругаването над честната му глава, тя взела главата тайно през нощта, поставила я в глинен съд и я погребала на Елеонската планина. \r\nСлед много време един знатен велможа, на име Инокентий, повярвал в Иисуса Христа. Като оставил света, той дошъл в Иерусалим, купил това място на Елеонската планина, което някога принадлежало на Ирод, построил си там килия и станал монах, като изпълнявал заповедите Христови. Като желаел да си построи неголяма каменна църква, той започнал да копае ров за основите. И по Божий промисъл, той намерил скрития в земята глинен съд с главата на Христовия Предтеча. \r\nПредчувствайки кончината си, този монах отново скрил в земните недра светата глава на Предтечата, боял се да не би след кончината му някой да започне да постъпва с нея безчестно. Положил я на същото място, където била килията и църквата му. След това тя е намерена от двама монаси, отишли на поклонение в Йерусалим. Третото намиране на главата се отбелязва на 25 май. \r\nЛуиза ТРАНЧЕВА", "date": "2019.02.24", "title": "Велико Търново: Света литургия се отслужва в катедралния храм „Рождество Богородично“"}
{"url": "http://www.focus-news.net/news/2019/02/24/2627327/blagoevgrad-prodalzhava-10-iyat-zimen-universitet-na-mladezhi-gerb-v-sandanski.html", "text": "Продължава 10-ият Зимен университет на Младежи ГЕРБ в Сандански. Това съобщиха от пресцентъра на  ПП ГЕРБ . Събитието, което започна на 23 февруари, преминава под мотото #EU.bg. Участват над 140 младежи от цялата страна. Обучението се организира с подкрепата на Сдружение „Граждани за европейско развитие на България“ и фондация „Ханс Зайдел“. \r\nДесетият Зимен университет на МГЕРБ бе открит от председателя на ПГ на ГЕРБ и заместник-председател на партията Цветан Цветанов, председателя на МГЕРБ и заместник-министър на външните работи Георг Георгиев и представителя на „Ханс Зайдел“ за България Богдан Мирчев. Приветствие към участниците отправиха и кметовете на Сандански и Благоевград Кирил Котев и Атанас Камбитов, както и областният координатор на ГЕРБ – Благоевград и народен представител Даниела Савеклиева. \r\nПо време на форума участниците дебатират по теми, свързани с национални и местни приоритети в контекста на глобалната европейска политика, с икономиката, с генезиса и съдържанието на българския политически процес в условията на демокрация, както и с бъдещето на Европа. Сред гостите на Зимния университет на МГЕРБ са председателят на Народното събрание Цвета Караянчева, българският еврокомисар Мария Габриел, заместник-министърът на икономиката Александър Манолев, евродепутатите от ГЕРБ/ЕНП, депутатът и актьор Евгени Будинов, политологът Румяна Коларова и журналистът и документалист Христо Христов.", "date": "2019.02.24", "title": "Благоевград: Продължава 10-ият Зимен университет на Младежи ГЕРБ в Сандански"}
{"url": "http://www.focus-news.net/news/2019/02/24/2627330/sergey-lavrov-rusiya-i-sasht-zapazvat-dialoga-po-siriya-severna-koreya-i-afganistan.html", "text": "Москва и Вашингтон поддържат контакти със Сирия, КНДР и Афганистан, но не съществува пълномащабен диалог между двете страни по целия спектър от отношения. Това заяви руският външен министър Сергей Лавров в интервю за виетнамската телевизия, Китайската централна телевизия и китайския телевизионен канал Phoenix, цитиран от  TACC . \r\n\"Вече споменах, че имаме контакти с американски дипломати и военни\", каза той. \"В Сирия е създаден канал на така наречения „деконфликтинг“ - намаляване на риска от непредвидени инциденти. Той работи редовно. Има и консултации, за които не се разпространява информация. но те продължават като цяло по отношение на аспектите на сирийското урегулиране. \" \r\nРуският външен министър отбеляза, че подобни контакти са полезни, защото САЩ, макар и незаконно, са в Сирия. \"За да се предотвратят всякакви нежелани инциденти, е необходим такъв диалог\", продължи той. \"Сега е още по-необходимо, като се има предвид намерението на САЩ ще изтеглят въоръжените си сили от Сирия.\" \r\nКакто посочи Лавров, все още не е ясно как и кога ще се изтеглят американските войски. \"Мнозина обикновено се съмняват дали това ще стане\", отбеляза той. \"Но такъв диалог е полезен. Радваме се, че Съединените щати остават ангажирани с изпълнението на Резолюция 2254 на Съвета за сигурност на ООН, чиято основна цел е съдбата на Сирия да бъде решена от самите сирийци без външен натиск“ \r\nДруги области, в които Русия и САЩ поддържат контакти, според Лавров, са Северна Корея и Афганистан. \"Американците се интересуват от нашия съвет, в оценките, както и в оценките на Пекин,\" каза той. \"Те провеждат тесни консултации с Китайската народна република, с Република Корея.\" \r\n\"Афганистан е и посоката на външнополитическия календар, където американците поддържат контакти с нас, дори те сами ги инициират\", продължи руският външен министър. \"Специалният представител на Държавния департамент за афганистанско национално помирение Залмай Халилзад неколкократно е комуникирал с моя заместник Игор Моргулов., като е оценил високо усилията на Русия за нормализиране на обстановката в Афганистан, включително провеждане на среща в т.нар. московски формат, където взеха участие Китай, Пакистан, Иран, Индия и всички централноазиатски страни. \r\nМинистърът припомни, че Съединените щати редовно са поканени на този формат, но по време на срещата през октомври те отказаха поканата. \"Сигурен съм, че когато продължаваме да се срещаме в такъв кръг, ще продължим да каним американски представители\", добави той. \r\n\"Можете да се разгледат и други въпроси от дневния ред на Съвета за сигурност на ООН, на които се поддържат нашите контакти. За съжаление, това са важни, но отделни въпроси. Но няма диалог, който да бъде посветен на целия спектър от нашите отношения\", заключи Лавров.   Юлиян Марков", "date": "2019.02.24", "title": "Сергей Лавров: Русия и САЩ запазват диалога по Сирия, Северна Корея и Афганистан"}
{"url": "http://www.focus-news.net/news/2019/02/24/2627323/montana-pochisten-i-opesachen-e-patyat-prez-prohoda-petrohan.html", "text": "Почистен и опесъчен е пътят през прохода Петрохан, каза за  Радио „Фокус“ – Видин  дежурният служител в Областно пътно управление – Монтана. Снеговалежът на Петрохан е спрял, температурата в района на прохода в сутрешните часове е била минус 11 градуса. По усойните места има заледени участъци, в които е разхвърлян пясък. Пътят през прохода е проходим при зимни условия, остава забраната за преминаване през Петрохан на автомобили над 12 тона. Трафикът през прохода в сутрешните часове не е интензивен, като се очаква след обяд движението в посока София да е натоварено. \r\nПочистена до асфалт и суха е пътната настилка на главен път I-1 Монтана – Видин, трафикът е засилен и в двете посоки, пътуват предимно тежкотоварни камиони. \r\nАнна ЛОЗАНОВА", "date": "2019.02.24", "title": "Монтана: Почистен и опесъчен е пътят през прохода Петрохан"}
{"url": "http://www.focus-news.net/news/2019/02/24/2627318/", "text": "Дипломатите и консулските служители на Колумбия трябва да напуснат Венецуела в рамките на 24 часа, се казва в изявление на външното министерство, цитирано от  РИА Новости . \r\nСпоред министерството Съединените щати и Колумбия са организирали  \"пропагандно шоу\" на границата с Венецуела, нарушили са нормите на ООН и са поставили в опасност мира в страната и региона. \r\nКаракас прекъсна на 23 февруари дипломатическите и политическите отношения с Богота. Властите на Колумбия обещаха възможно най-скоро да изтеглят своите дипломати от Венецуела. \r\nВлошаването на отношенията между двете държави се дължи на ситуацията около доставката на американска хуманитарна помощ от Колумбия към Венецуела. \r\nОпозицията настоява хуманитарната помощ да бъде допусната в страната, но президентът Николас Мадуро категорично отказа да я приеме. Каракас разположи войски до границата, за да предотврати преминаването на камиони. \r\nСпоред Мадуро американската помощ се е превърнала във \"фалшиво шоу\", тъй като Вашингтон блокира активите на държавната петролна компания PDVSA и забранява сделките с нея, лишавайки Венецуела от повече от десет милиарда долара, а Банката на Англия отказва да върне на Каракас златните му резерви.  Юлиян Марков", "date": "2019.02.24", "title": "РИА Новости: Венецуела е дала 24 часа на колумбийските дипломати да напуснат страната"}
{"url": "http://www.focus-news.net/news/2019/02/24/2627336/pazardzhik-93-zashtiteni-zhivotni-otglezhdani-v-domashni-usloviya-sa-registrirani-v-riosv.html", "text": "Регионална инспекция по околната среда и водите (РИОСВ) – Пазарджик е регистрирала 93 отглеждани в домашни условия защитени животни, включени в Конвенцията за международна търговия със застрашени видове от дивата флора и фауна, съобщиха от  РИОСВ – Пазарджик . Сред тях има папагали от породите зеленокрил ара, сив жако, пъстра розела, малко скално жако, голям и малък Александър, сокол скитник, ловен сокол, сокол на Барбари, мишелов на Харис, йеменски хамелеони, зелени игуани, кралски и тигров питон, обикновена боа и бразилска дъбова боа. През изминалата година РИОСВ-Пазарджик е издала регистрационни карти на притежателите на мишелов на Харис и зеленокрил ара. Екземплярите са с произход Република България и се отглеждат в село Синитево и град Пещера. Инспекцията издава на собствениците на защитени видове индивидуални регистрационни карти, които съпровождат екземплярите при продажба и даряване, както и разрешително за износ, само при изяснен произход на екземплярите.", "date": "2019.02.24", "title": "Пазарджик: 93 защитени животни, отглеждани в домашни условия, са регистрирани в РИОСВ"}
{"url": "http://www.focus-news.net/news/2019/02/24/2627334/varna-ne-sa-registrirani-problemi-s-vodopodavaneto-i-elektrozahranvaneto-v-oblastta-prez-poslednoto-denonoshtie-vav-vrazka-s-meteorologichnata-obstanovka.html", "text": "Не са регистрирани проблеми с водоподаването и електрозахранването в област Варна през последното денонощие във връзка с метеорологичната обстановка. Това съобщиха за  Радио „Фокус“ – Варна  от Областна администрация – Варна. Според сутрешните доклади на оперативните дежурни към общинските съвети за сигурност обстановката във всички общини на територията на Варненска област е нормална. По информация на дежурния диспечер не са постъпвали сигнали за паднали дървета, повреди по покриви или сгради.  \r\nОблачно е времето във Варна и областта. В някои райони, както и в града, вали слаб сняг. Валежът не се задържа по пътните настилки и не създава проблеми при движението на автомобили. Полетите на Летище „Варна“ се изпълняват по разписание. Пристанището също функционира нормално, като всички портове и канали са отворени за маневриране на плавателни съдове. \r\nБояна АТАНАСОВА", "date": "2019.02.24", "title": "Варна: Не са регистрирани проблеми с водоподаването и електрозахранването в областта през последното денонощие във връзка с метеорологичната обстановка"}
{"url": "http://www.focus-news.net/news/2019/02/24/2627338/varna-vodach-na-lek-avtomobil-e-s-kontuzni-naranyavaniya-sled-katastrofa-v-selo-chernevo.html", "text": "Водач на лек автомобил от село Чернево е с контузни наранявания след катастрофа, станала през денонощието. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По данни на дежурния диспечер катастрофата е станала в село Чернево, община Суворово. Пострадалият е прегледан от медицински екип и е без опасност за живота.  \r\nОбщо 6 пътнотранспортни произшествия са обслужили екипите на „Пътна полиция“ през изминалото денонощие. При останалите 5 инцидента са констатирани материални щети, без пострадали граждани. Според информация на полицията пътната обстановка във Варна в сутрешните часове е нормална. Към момента няма сигнали за неизправни светофарни уредби или катастрофи на територията на града. \r\nБояна АТАНАСОВА", "date": "2019.02.24", "title": "Варна: Водач на лек автомобил е с контузни наранявания след катастрофа в село Чернево"}
{"url": "http://www.focus-news.net/news/2019/02/24/2627337/nimh-nay-niski-temperaturi-sa-otcheteni-vav-vidin-knezha-i-sofiya.html", "text": "Най-ниски температури са отчетени във Видин, Кнежа и София. Това съобщиха за  Агенция „Фокус“  от  Националния институт по метеорология и хидрология (НИМХ) . Към 8.00 часа тази сутрин най-ниски са били температурите във Видин, където термометрите са показвали минус 14 градуса.  В Кнежа са измерени минус 13 градуса, София – минус 12, Драгоман – минус 11, Лом и Чирпан – минус 10. Най-голяма и през днешния ден остава снежната покривка в Монтана – 9 см., следвана от Видин и Хасково, където снегът е 7 см., а в София – 6 см. \r\nЦветилена СИМЕОНОВА", "date": "2019.02.24", "title": "НИМХ: Най-ниски температури са отчетени във Видин, Кнежа и София"}
{"url": "http://www.focus-news.net/news/2019/02/24/2627339/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-fevruari.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . На 25 февруари 2019 г. (понеделник), във връзка с подмяна на спирателен кран на бул. “Цариградско шосе“ вилна зона „Врана – Лозен- Триъгълника“, се налага спиране на водоподаването от 10.00 до 15.30 часа на клиентите на „Софийска вода”, живеещи в района на: \r\nбул. „Цариградско шосе“ от №164 до АМ „Тракия първи километър“, вилна зона „Врана – Лозен – Триъгълника“ и Институт по генетика на растенията  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Висо“ пред сервиз „Пежо“. \r\nНа 25 февруари 2019 г. (понеделник), във връзка с подмяна на сградно водопроводно отклонение на ул. “Русалка“ кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nпо ул. „Русалка“ от ул. „Царево“ до ул. 254  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ ъгъла с ул. „254“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства!", "date": "2019.02.24", "title": "„Софийска вода” временно ще прекъсне водоснабдяването в някои части на столицата на 25 февруари"}
{"url": "http://www.focus-news.net/news/2019/02/24/2627341/montana-49-godishen-e-shofyorat-na-mikrobus-zaginal-pri-katastrofa-s-avtobus-na-izhoda-na-grada-vodachat-na-avtobusa-e-s-leki-naranyavaniya.html", "text": "Тежък пътен инцидент отне живота на 49-годишен мъж. Това съобщиха от пресцентъра на  МВР . Сигнал за пътния инцидент, станал на изхода на Монтана, е подаден около 08.00 часа. По първоначални данни при челен удар между автобус, пътувал по редовна линия Видин-София, и микробус е загинал 49-годишният шофьор на микробуса. Водачът на автобуса е с леки наранявания, откаран е за преглед в болница. В автобуса е пътувала жена, която не е пострадала.  \r\nНа място са екипи на \"Пътна полиция\". Огледът продължава и в момента, тепърва ще се изясняват и причините за възникналата тежка катастрофа.", "date": "2019.02.24", "title": "Монтана: 49-годишен е шофьорът на микробус, загинал при катастрофа с автобус на изхода на града, водачът на автобуса е с леки наранявания"}
{"url": "http://www.focus-news.net/news/2019/02/24/2627340/pazardzhik-sluzhiteli-na-sektor-protivodeystvie-na-ikonomicheskata-prestapnost-sa-izzeli-golyamo-kolichestvo-kontrabanden-alkohol.html", "text": "Служители на сектор „Противодействие на икономическата престъпност“ в ОДМВР-Пазарджик иззеха голямо количество контрабанден алкохол. Това съобщиха от пресцентъра на  МВР . В рамките на проведена вчера операция по противодействие на производството и разпространението на безакцизен алкохол, екипи от сектор „Противодействие на икономическата престъпност“ при ОДМВР - Пазарджик предприели проверка на пункт за изкупуване на билки и прилежащите към него постройки в панагюрското село Левски. В хода на инспекцията е установено, че 62-годишният жител на селото съхранявал там голямо количество алкохол, разфасован в различни по вид и обем съдове. Общият обем на установената стока без бандерол е 4271 литра. Алкохолът е иззет, а мъжът е задържан в ареста на РУ - Пазарджик. Спрямо него е образувано полицейско производство, а работата по документирането на случая продължава.", "date": "2019.02.24", "title": "Пазарджик: Служители на сектор „Противодействие на икономическата престъпност“ са иззели голямо количество контрабанден алкохол"}
{"url": "http://www.focus-news.net/news/2019/02/24/2627345/novi-listharvatiya-gotov-e-parviyat-reklamen-klip-na-rieka-evropeyska-stolitsa-na-kulturata-za-2020-g.html", "text": "Готов е първият рекламен клип на Риека - Европейска столица на културата за 2020 г., предава електронното издание на вестник  \"Novi list\" , като уточнява, че за създаването му е работил екипът на известния режисьор Далибор Матанич, автор на филмите \"Счетоводителката иска да отиде на море\", \"Мили мъртви девойки\", \"100 минути слава\", Обичам те\" и др.  \r\nВ клипа са включени едни от най-емблематичните и знакови места в приказно красивия разделен град, който в Италия се нарича Триест, а в Хърватия – Риека.  \r\nИзданието уточнява, че рекламният клип е финансиран от Хърватския национален туристически съвет и от Туристическия съюз на Риека със съдействието на кметството на града и специално създаденото дружество \"Риека 2020\", а младият и талантлив режисьор Далибор Матанич е избран, чрез публична покана, обявена още през лятото на 2018 г., предава Радио „Фокус“ в рубриката „Балкански туристически часовник“.    \r\nПроизводството на всички рекламни филми за Риека като Европейска столица на културата е възложено на местната фирма „Filmeria“, базирана в Риека, която е специализирана в производството на продукти с аудио-визуално съдържание. Основната й задача ще бъде да представи Риека като хърватски градски феномен и да запознае чуждестранните гости с бурното и превратно минало на града и заедно с това да им подари частица  адриатически чар, мултикултурализъм, поп култура, свободата и ширината на духа.  \r\nСценарист на първия рекламен клип на Риека е драматурга Магдалена Лупи Алвир, директор на Градския куклен театър, която сама признава, че в него се опитва да комбинира сценариите – за да може да свърже различията.  \r\n\"Риека е свят на сблъсъци и главоблъсканици, на градски герои и на техните характери, които по уникален начин символизират идеята за едно общочовешко пристанище на разнообразието. Идеята е да се смесят документални фрагменти и художествена литература, а след това да поставяме действието на различни места в града и в най-атрактивни пространства. Мисля, че успяхме и  ще го видите във видеоклипа. Опитах се да предам духа на града чрез провокативни сцени и да го погледна с \"непознати\" очи, през героите, които са част от историята, настоящето и бъдещето на Риека. Също така, чрез космическия скрипт, се опитах да обхвана темите на програмните направления на Риека 2020, за да представя по някакъв начин самата програма”, заявява Магдалена Алвир, която съвсем наскоро е получила и признанието за най-желан театрален драматург от хърватската публика.  \r\n\"Novi list\" повдига и крайчеца на завесата пред съдържанието на смятания за уникален рекламен клип. Според вестника в него може да се види всичко – водолаз, който изплува на главна улица или на средновековните площади в центъра на града, до него танцуваща пънкарка и камбанария, гарнирана с лодка. Нали в Риека – пристанището на разнообразието, всичко е възможно.", "date": "2019.02.24", "title": "\"Novi list\"(Хърватия): Готов е първият рекламен клип на Риека - Европейска столица на културата за 2020 г."}
{"url": "http://www.focus-news.net/news/2019/02/24/2627343/api-otpada-ogranichenieto-za-dvizhenie-prez-prohoda-pechinsko-na-kamioni-nad-12-tona-s-remarketa-i-poluremarketa.html", "text": "Отпада ограничението за движение през прохода Печинско на МПС над 12 тона с ремаркета и полуремаркета. Това съобщиха от пресцентъра на  Агенция \"Пътна инфраструктура\" .", "date": "2019.02.24", "title": "АПИ: Отпада ограничението за движение през прохода Печинско на камиони над 12 тона с ремаркета и полуремаркета"}
{"url": "http://www.focus-news.net/news/2019/02/24/2627335/tass-sasht-osadiha-napadeniyata-nad-tsivilni-vav-venetsuela.html", "text": "Съединените щати осъждат нападенията срещу цивилни във Венецуела, за които се твърди, че са извършени от привърженици на венецуелския лидер Николас Мадуро. Това заяви в социалната мрежа „Туитър“  държавния секретар на САЩ Майкъл Помпео, цитиран от  TACC .  \r\n\"Съединените щати осъждат атаките срещу цивилни във Венецуела от бандитите на  Мадуро. Тези атаки доведоха до смърт и нарянявания\", пише дипломатът. \r\nТой \"изрази дълбоки съболезнования на семействата на загиналите в тези престъпления\". \"Ние се присъединяваме към искането им за (възстановяване на справедливостта)\", заключи Помпео. \r\nСъединените щати, продължи Помпео, \"осъждат отказа на Мадуро\" да позволи на конвой, който носи хуманитарна помощ да влезе във Венецуела. Той нарича \"отвратителни кадрите с  горящи камиони с (хуманитарна) помощ\". \r\n\"Докато лидерът на венецуелската опозиция Хуан Гуайдо ръководи усилията за предоставяне на помощ на хората, Мадуро изпраща въоръжени банди да атакуват невинни граждани\", казва ръководителят на Държавния департамент. Към думите си за ситуацията в републиката той прикрепи снимки на опозицията, която се опита да прекара хуманитарна помощ през границата между Колумбия и Венецуела. \r\nСпоред Помпео \"широка коалиция от демократични страни настоява, че Венецуела трябва да бъде свободна, а хуманитарната помощ трябва да бъде пропусната\". Във връзка с това той приветства усилията на властите на Бразилия и Колумбия. \r\nДържавният секретар подчерта, че \"САЩ ще предприемат мерки срещу онези, които възпрепятстват мирното възстановяване на демокрацията във Венецуела\". \"Сега е моментът да подкрепим отчаяния народ на Венецуела. Ние сме солидарни с тези, които продължават борбата за свобода\", каза той. \r\nВ събота съветникът по националната сигурност Джон Болтън заяви, че САЩ ще наложат санкции на венецуелските войници, които не подкрепиха опозицията и не позволиха на хуманитарен конвой да влезе във Венецуела. Той настоя те да \"приемат демокрацията, да защитават цивилните и да пропускат хуманитарната помощ\" или \"да се изправят пред още по-големи санкции и изолация\". \r\nБолтън спомена също за материал на агенция Reuters, в който се говори за евентуално затягане на едностранните санкции на САЩ срещу Венецуела още през следващата седмица. \r\nВ събота колумбийският външен министър Карлос Олмес Трухильо заяви, че най-малко 285 души са ранени при сблъсъци между доброволци и венецуелски правоохранителни органи на границата на Колумбия и Венецуела. Според външния министър сред пострадалите са 255 венецуелци и 30 колумбийци. \r\nПо-рано венецуелската полиция се опита да разпръсне хората, събрани на моста „ Симон Боливар“. Гражданите на Колумбия и Венецуела стигнаха до моста, за да участват в прехвърлянето на хуманитарна помощ във Венецуела. Срещу тях е бил използван сълзотворен газ. Също така журналистът Габриел Бастидас каза, че венецуелските полицаи са запалили три камиона с хуманитарна помощ в провинция Тачира на границата с Колумбия.  Юлиян Марков", "date": "2019.02.24", "title": "ТАСС: САЩ осъдиха нападенията над цивилни във Венецуела"}
{"url": "http://www.focus-news.net/news/2019/02/24/2627346/vesela-lecheva-bsp-shte-se-varnem-v-narodnoto-sabranie-kogato-se-varnat-otnetite-prava-na-balgarskite-grazhdani-i-se-izpalni-zakonat.html", "text": "БСП ще се върне в пленарната зала, когато видим, че този парламент е в състояние да води смислен дебат, не се занимава с жълтории под паравана на евродирективи - не се прокарват лобистки закони, и когато се върнат отнетите изборни права на българските граждани. Това заяви пред bTV зам.-председателят на ПГ на \"БСП за България\" Весела Лечева, съобщиха от пресцентъра на  БСП . Тя подчерта, че за левицата е важно да се следват законите на страната - да се въведе машинното гласуване, да започне процедура за избор на Централната избирателна комисия, да се върнат преференциите. \r\nВесела Лечева обясни, че с напускането си на парламента БСП е дал знак на управляващите, че начинът, по който се променят изборните правила и се отменят вече дадени права на българските граждани, е в разрез с очакванията на обществото.  \"Въпреки 16 часа дебати в пленарна зала, нашите аргументи не дадоха резултат. Единствената възможна крачка, за да ги накараме да чуят, че не сме съгласни с този начин на действие, беше напускането на парламента\", обясни тя и допълни, че това работи и припомни, че вече два пъти, излизайки от Народното събрание, аргументите на левицата биват чути. \r\nВесела Лечева заяви, че с напускането си на парламента БСП даде знак и към всички демократично настроени организации и политически партии за правовия ред в държавата. \"Ако парламентът нямаше толкова ниско доверие, не излъчваше толкова дефектни закони и беше в крак с дневния ред на хората, нямаше да водим този разговор и БСП нямаше да го напусне\", коментира тя. Лечева каза, че според последни проучвания- ниското  доверие на българските граждани в изборния процес е тревожно. \"Това, което направи управляващото мнозинство в последните дни и седмици, е промяна на правилата-  отмени права на българските грждани. Това не гарантира достоверността на резултатите на изборите\", каза още тя. Според нея това, че 65% от българите не вярват на резултатите от изборите, означава, че процесът е опорочен. \"Като законодатели сме длъжни да дадем възможност на тези, които са ни избрали, свободно, честно и открито да дадат своя вот\", подчерта зам.-председателя на ПГ на левицата. \r\nВесела Лечева припомни, че БСП е взела решението за напускане на парламента на заседание на своя Национален съвет, защото партията е демократична, а не е функция на един човек.", "date": "2019.02.24", "title": "Весела Лечева, БСП: Ще се върнем в Народното събрание, когато се върнат отнетите права на българските граждани и се изпълни законът"}
{"url": "http://www.focus-news.net/news/2019/02/24/2627348/mon-blizo-60-ot-uchenitsite-izbirat-stem-za-izvanklasni-zanimaniya.html", "text": "Над 16 500 занимания по интереси ще се провеждат в 2249 училища в страната до края на 2019 г. Това съобщиха от пресцентъра на  Министерството на образованието и науката . Групите трябва да бъдат сформирани окончателно до края на месеца, като за момента участие са заявили над 251 000 ученици. Близо 60% от тях са избрали направленията от STEM - „Дигитална креативност“, „Математика“, „Технологии“ и „Природни науки“. За провеждането на заниманията бяха отпуснати 25 млн. лв. от държавния бюджет. \r\nПоне два пъти в седмицата учениците ще имат занятия извън задължителните по учебните планове. Сред желаните направления са още „Изкуства и култура“ и „Спорт“. Засилен интерес има към заниманията по шах в цялата страна, като в тях ще се включат над 3200 деца. Шахът е третият най-популярен спорт за занимания по интереси след футбола и волейбола. Учениците в страната са поискали да спортуват още тенис и баскетбол. Близо 31 200 са избрали сценични и танцови изкуства, сред които са театрални кръжоци и народни танци. За първа година са сформирани групи по медийна грамотност и стилистичен анализ на медийната реч.  \r\nОсвен училищата, организатор могат да бъдат физически и юридически лица – треньори, спортни клубове, читалища, центровете за подкрепа за личностно развитие и др. Част от средствата са насочени и към общините, които ще имат ангажимент да организират съвместни прояви между училищата в населеното място или областта.", "date": "2019.02.24", "title": "МОН: Близо 60% от учениците избират STEM за извънкласни занимания"}
{"url": "http://www.focus-news.net/news/2019/02/24/2627350/gabrovo-okolo-20-sm-e-snezhnata-pokrivka-v-prohoda-shipka-do-50-70-sm-sa-navyavaniyata-v-kurorten-kompleks-uzana.html", "text": "Около 20 см е снежната покривка в прохода Шипка, до 50-70 см са навяванията в курортен комплекс Узана. Това съобщиха за  Радио „Фокус“ – Велико Търново  от пресцентъра на Община Габрово и уточниха, че пътищата в общината са мокри и проходими при зимни условия, като няма наложени ограничения на движението. Снежната покривка е между 10-12 см в градската част и до 20 см във високите участъци. На прохода Шипка е облачно, пътната настилка е почистена и обработена, снежната покривка е 20 см. Остава в сила забраната за движение на МПС с обща маса над 12 тона. Пътят към курортен комплекс Узана е почистен, снежната покривка там е около 20-25 см. Времето е облачно, със слаби превалявания от сняг и силен вятър. Има навявания до 50-70 см. Градските и междуградски автобусни линии на общинския пътнически транспорт се обслужват. Няма населени места без електроснбдяване. \r\nОсновните дейности относно транспорт, водоснабдяване, снабдяване на населението с хранителни и други стоки сe изпълняват в рамките на нормалното. \r\nЛуиза ТРАНЧЕВА", "date": "2019.02.24", "title": "Габрово: Около 20 см е снежната покривка в прохода Шипка, до 50-70 см са навяванията в курортен комплекс Узана"}
{"url": "http://www.focus-news.net/news/2019/02/24/2627354/veliko-tarnovo-ofitsialno-shte-bade-postaveno-nachaloto-na-proekt-za-izgrazhdane-na-tsentar-za-vazrastni-hora-v-nevazmozhnost-za-samoobsluzhvane-v-svishtov-s-preskonferentsiya-na-27-fevruari.html", "text": "Официално ще бъде поставено началото на проект за изграждане на Център за възрастни хора в невъзможност за самообслужване в Свищов. Това потвърдиха за  Радио „Фокус“ – Велико Търново  от пресцентъра на Общината. Встъпителна пресконференция по проекта ще се проведе от 10.00 часа на 27 февруари (сряда) в зала 1 на общината. Поканени да се включат са всички заинтересовани граждани и представители на различни институции. \r\nФинансирането на дейностите е безвъзмездна помощ, отпусната по Оперативна програма „Региони в растеж 2014-2020 година“. Свищовска община е една от 29-те в страната, които са бенефициенти по проекта. Основна цел е осигуряването на подходяща и ефективна социална инфраструктура, допринасяща за предоставяне на нови, качествени социални услуги за лица с увреждания и възрастни хора в невъзможност за самообслужване, в съответствие с Плана за действие за периода 2018-2021 г. за изпълнение на Националната стратегия за дългосрочна грижа. Размерът на помощта е  538 827,78 лв., дейностите ще продължат 18 месеца. \r\nАнелия Димитрова, зам.-кмет на Свищов, припомня, че това е изключително важна услуга, с оглед на нарастващите потребности на населението от такива. По думите й това ще обогати значително спектъра от социални услуги, които се предлагат в региона. \r\nЛуиза ТРАНЧЕВА", "date": "2019.02.24", "title": "Велико Търново: Официално ще бъде поставено началото на проект за изграждане на Център за възрастни хора в невъзможност за самообслужване в Свищов  с пресконференция на 27 февруари"}
{"url": "http://www.focus-news.net/news/2019/02/24/2627342/", "text": "Зоната за сигурност на границата със Сирия трябва да бъде под контрола на Турция, заяви в събота президентът Реджеп Тайип Ердоган, цитиран от  Анадолската агенция (АА) . \r\nВ телевизионно интервю Ердоган заяви, че Турция е първата страна, засегната от трансгранична стрелба. \"Ще взема предпазни мерки от другата страна на границата\", добави той. \r\nТурският президент каза, че мирната и стабилизирана обстановка, създадена в сирийските провинции Африн, Харабул и Ал Баб, трябва да се поддържа в граничните региони. \r\n\"За нас е важно решението на САЩ да се оттегли от Сирия да не води до развитие срещу интересите на нашита страна и политическото единство и териториалната цялост на Сирия\", каза Ердоган, добавяйки, че вакуумът след изтеглянето да бъде заменен от терористични групировки е неприемливо. \r\nЕрдоган каза, че споразумението от Адана - подписано между Анкара и Дамаск през 1998 г. - позволява на турските сили да извършват операции в Сирия близо до турската граница. \r\nЗасягайки отношенията между Турция и Египет, президентът Ердоган каза, че никога няма да се срещне с такъв човек, говорейки за египетския президент Абдел Фатах ал-Сиси. \r\nМохамед Морси встъпи в длъжност с 52 процента от гласовете на изборите, но след това той бе свален. Сега Морси е в затвора с приятелите си\", каза той. - Винаги съм казвал, че Ал-Сиси е превратаджия. \r\nТурският президент заяви, че може да посети САЩ или президентът Доналд Тръмп може да посети Турция след местните избори на 31 март. \r\nЕрдоган добави, че има \"положителна връзка\" с американския си колега Тръмп. \r\n\"САЩ отдавна нямат титулярен посланик в Анкара\", каза Ердоган. \"Сега те определят име, като подчертават значението на посланика в Турция.\" \r\nГоворейки за посещението на турския министър на отбраната Хулуси Акар във Вашингтон, Ердоган каза, че Сирия и двустранните отношения между двете страни са били в центъра на срещата. \r\nПрезидентът Ердоган каза също, че решението на Европейския парламент да спре преговорите за присъединяване с Турция не е имало \"никаква стойност\" за Анкара.  Юлиян Марков", "date": "2019.02.24", "title": "Реджеп Тайип Ердоган: Зоната за сигурност в Турция трябва да бъде контролирана от Турция"}
{"url": "http://www.focus-news.net/news/2019/02/24/2627347/noi-moldova-prezidentat-igor-dodon-razprostrani-kratko-videoobrashtenie-v-denya-na-izborite.html", "text": "Тази сутрин държавният глава публикува кратко видео послание, в което призовава гражданите да мислят за бъдещето, което искат за семействата си и, като се има предвид отговорът на този въпрос, да гласуват за този, който считат за достоен, съобщава молдовският информационен портал  Noi . \r\n„Скъпи приятели, всеки има своя собствена визия за външната политика на страната, нека забравим за геополитиката, че някой иска да отиде в Русия, а някой иска да отиде в Европа. Нека си спомним утре (24 февруари) какво искаме за нашите семейства - призова Додон. В същото време той поясни, че молдовските граждани не трябва да се поддават на онези, които се опитват да ги подкупят и да повлияят на техния избор, а да гласуват за това кой, според тях, заслужава победата.  Юлиян Марков", "date": "2019.02.24", "title": "Noi (Молдова): Президентът Игор Додон разпространи кратко видеообръщение в деня на изборите"}
{"url": "http://www.focus-news.net/news/2019/02/24/2627351/lokalno-makedoniya-v-sabota-se-provede-poreden-antipravitelstven-protest-v-belgrad.html", "text": "В събота  в Белград се проведе 12-ият граждански протест \"Един от пет милиона\", на който основното послание е изграждането на система в Сърбия, която няма да допуска управленски произвол, пише македонското електронно издание  \"Локално\" . \r\nПротестното шествие мина по вече установения маршрут през централната част на града. Гражданите носеха медицински маски в знак на протест срещу скорошното посещение на Вучич и други официални лица и фотографиране на дете в онкохематологичната болница по време на грипната епидемия. \r\nОсвен в Белград протести се проведоха и в около 60 града в Сърбия, както и за първи път в чужбина - във Виена и Прага.  Юлиян Марков", "date": "2019.02.24", "title": "„Локално“ (Македония): В събота се проведе пореден антиправителствен протест в Белград"}
{"url": "http://www.focus-news.net/news/2019/02/24/2627353/dimitar-tosev-kmet-na-voyvodinovo-premahvaneto-na-nezakonnite-tsiganski-kashti-v-seloto-shte-zapochne-nay-rano-prez-april-sled-kato-sadat-se-proiznese-po-obzhalvaneto-na-zapovedite-za-sabaryane.html", "text": "Премахването на незаконните цигански къщи в село Войводиново ще започне най-рано през април, след като съдът се произнесе по обжалването на заповедите за събаряне. Това каза за  Радио „Фокус“ – Пловдив  кметът на населеното място Димитър Тосев. По думите му кметът на Община Марица е издал разпореждане за това, че никой не може да влезе във владение на постройките до окончателното решение на съда.  \r\n„Делата започват на 6 март. Собствениците на незаконните постройки обжалват в Административен съд решението на първа инстанция. След това по всяка вероятност ще има втора инстанция, независимо кой ще спечели. Ако общината загуби, тя ще обжалва. Ще се продължи в тази посока, защото това е правилната посока. Така че, никой не може да каже кога точно ще бъдат бутнати незаконните постройки. Това ще се случи когато съдът реши, което означава не по-рано от началото на април“, отбеляза за Тосев. Кметът на Войводиново коментира, че ситуацията в селото е спокойна.  \r\n„Никой не желае връщането на циганите в селото по този начин, по който е било досега. Не става въпрос за расизъм,  няма етнически елемент и никога няма да има. Хората недоволстват, че 30 години никой не е направил нищо, че циганите са оставени да живеят по този начин. Държавната машина трябваше да се намеси по-рано, да не се гледа на тях като електорат за избори, а като на хора, които имат нужда от помощ“, каза още Димитър Тосев. \r\nТони МИХАЙЛОВ", "date": "2019.02.24", "title": "Димитър Тосев, кмет на Войводиново: Премахването на незаконните цигански къщи в селото ще започне най-рано през април, след като съдът се произнесе по обжалването на заповедите за събаряне"}
{"url": "http://www.focus-news.net/news/2019/02/24/2627356/komisar-mariya-gabriel-prez-poslednata-godina-evropa-raboti-mnogo-usileno-po-temata-za-izkustveniya-intelekt.html", "text": "През последната година Европа работи много усилено по темата за изкуствения интелект. Това каза комисарят по цифрова икономика и цифрово общество в Европейската комисия Мария Габриел по време на 10-тя Зимен университет на Младежи ГЕРБ в Сандански, предаде репортер на  Радио „Фокус” – Пирин . „Смятам, че до април Европа ще бъде първата сила, която ще излезе с насоки и препоръки, свързани с критериите за изкуствения интелект”, посочи комисар Габриел. Тя добави, че това ще бъде водеща тема в света през следващите години. „В момента има много страхове по темата, по-голямата част от които са свързани с това, че част от хората могат да загубят работните си места”, коментира Мария Габриел. Тя отбеляза, че наистина част от сегашните работни места е възможно да бъдат трансформирани, вследствие на изкуствения интелект, но има сфери като медицината и застраховането, където той трудно може да бъде основен. Мария Габриел отбеляза, че всъщност борбата за цифровизацията е борба за ценности, свързани с обществото, в което живеем.  \r\nКомисар Габриел посочи, че друга основна тема за Европа е защитата на личните данни. „Киберсигурността също е водещата тема, която засяга защитата на личните, но и критичната инфраструктура. Много се плашим от терористичните атаки, но нека си представим какво би се случило, ако има кибератака на хора, носещи пейсмейкър”, допълни комисар Габриел. Тя заяви, че дезинформацията и фалшивите новини пък са атака срещу демократичните принципи. „Преди година-две темата не бе поставяна в Европейския съюз, а днес вече е сред най-високо поставените. Беше много трудно да бъде повдигната на европейско ниво, защото трябваше да следваме две основни линии: запазване правилата по отношение свободата на изразяване, но и правото за достъп до информация”, каза Мария Габриел. Тя добави, че по темата за фалшивите новини няма рецепта-чудо, а трябва да се действа паралелно на няколко нива. Комисар Габриел коментира, че към момента над 75 % от младежите в Европа не успяват да различат фалшивите от истинските новини, затова е необходимо да се работи активно във връзка с медийната грамотност. Мария Габриел припомни още, че заедно с дигиталните платформи и социалните мрежи са изработили кодекс, в който да бъдат разписани определени правила и мерки за безопасност. Тя допълни, че във връзка с това ще бъде осъществяван месечен мониторинг.  \r\nВ рамките на Зимния университет на Младежи ГЕРБ комисар Габриел отговори и на най-различни въпроси, свързани с ролята на жените в сферата на дигитализацията и компютърните технологии, въвеждането на обучение по медийна грамотност в училищата, разликата в заплащането между мъже и жени, регламент, относно криптовалутите и други. Във връзка с 10-годишнината от началото на провеждането на инициативата Мария Габриел каза, че Младежи ГЕРБ влизат в една интересна възраст, която в реалния живот съвпада с тийнейджърството. „Досега утвърждавахте себе си, а оттук насетне предстои да продължите да развивате и разширявате своя потенциал”, отбеляза Габриел. \r\nЛивия НИНОВА", "date": "2019.02.24", "title": "Комисар Мария Габриел: През последната година Европа работи много усилено по темата за изкуствения интелект"}
{"url": "http://www.focus-news.net/news/2019/02/24/2627352/komisar-mariya-gabriel-evropa-izostava-tya-ne-e-v-tsentara-na-industrialnata-revolyutsiya-zatova-imame-nuzhda-ot-modernizatsiya.html", "text": "Европа изостава – тя не е в центъра на индустриалната революция, затова имаме нужда от модернизация. Това каза комисарят по цифрова икономика и цифрово общество в Европейската комисия Мария Габриел по време на 10-тя Зимен университет на Младежи ГЕРБ в Сандански, предаде репортер на  Радио „Фокус” – Пирин . Тя припомни, че миналата година е успяла да постави този въпрос на вниманието на европейските институции.  \r\n„Европа не може да си позволи да инвестира в пъти по-малко от САЩ и Китай в областта на технологиите. Смятам, че е много важно това да бъде заявено и в следващия бюджет на Европейската комисия”, отбеляза комисар Габриел. Тя добави, че предизвикателствата пред „Цифрова Европа” са големи, но има инструменти, с които да се справим с това. „Радвам се, че бе приета идеята ми за програма „Цифрова Европа” с бюджет 9 млрд. евро, обхващаща направленията цифрови умения, киберсигурност, суперкомпютри, цифровизация на публичната администрация и изкуствен интелект, допълни Габриел. По думите й това не е единствената програма, касаеща темата.  \r\n„Хубава новина е, че с над 96% е увеличението на бюджета за цифровизация в новата многогодишна финансова рамка на Европейският съюз”, заяви Мария Габриел. Според нея дигитализацията е част от всичко, което ни заобикаля, а България в момента има шанса, но и отговорността да участва в сформирането на бъдещето по отношение на цифровизацията. \r\nЛивия НИНОВА", "date": "2019.02.24", "title": "Комисар Мария Габриел: Европа изостава – тя не е в центъра на индустриалната революция, затова имаме нужда от модернизация"}
{"url": "http://www.focus-news.net/news/2019/02/24/2627358/minka-salagyorova-zam-kmet-na-petrich-prez-2018-godina-zapochna-parvi-etap-ot-proekta-za-podmyana-na-vodoprovodi-na-ulitsi-v-grada.html", "text": "През 2018 година започна първи етап от проекта за подмяна на водопроводи на улици в Петрич. Това каза за  Радио „Фокус“-Пирин  Минка Салагьорова, заместник-кмет на Петрич по строителството. „На 14 септември 2018 година кметът на Община Петрич – Димитър Бръчков, подписа споразумение с Министерството на регионалното развитие и благоустройството за финансиране на първи етап от проекта за подмяна на водопроводи на 9 улици в Петрич. Стойността на предоставените тогава от правителството средства бе 500 000 лв. и с тях започна подмяната на водопроводи на улиците „Яне Сандански“ и „Пейо Яворов“, посочи тя. Минка Салагьорова подчерта, че това не е първото подобно финансиране за Община Петрич, като вече успешно е реализиран проект и друг проект с подкрепата на Министерството на регионалното развитие и благоустройството. \r\nНатали СТЕФАНОВА", "date": "2019.02.24", "title": "Минка Салагьорова, зам.-кмет на Петрич: През 2018 година започна първи етап от проекта за подмяна на водопроводи на улици в града"}
{"url": "http://www.focus-news.net/news/2019/02/24/2627355/tass-predsedatelyat-na-moldovskiya-parlament-schita-che-rusiya-e-povliyala-na-predizbornata-kampaniya.html", "text": "Председателят на молдовския парламент Андриан Канду твърди, че Русия се е намесила в предизборната кампания преди парламентарните избори в републиката в неделя, предава  TACC . \r\n\"Руската федерация използва много инструменти, за да повлияе на предизборната кампания в Молдова. Това включва амнистията на мигрантите, премахването на митата върху молдовските продукти и ситуацията със спасените от Афганистан пилоти\", каза Канду пред репортери на избирателната секция. \r\nОт своя страна Москва многократно отхвърля обвиненията, че се опитва да повлияе на изборите в различни страни, и подчертава, че няма доказателства за подобни  тези. \r\nПовече от половин милион молдовски граждани работят в Русия, много от които не могат да се върнат у дома поради нарушения на миграционния режим. Споразуменията за амнистия за тях бяха постигнати на преговорите между президентите на Русия и Молдова Владимир Путин и Игор Додон миналия октомври. Държавните глави се споразумяха да премахнат митата за молдовските селскостопански продукти от 1 януари 2019 г. \r\nРусия, по искане на Додон, също помогна за освобождаването на 10 февруари от тригодишен плен в Афганистан на двама молдовски пилоти, които работят в тази страна по договор със САЩ. Правителството на Молдова, което се контролира от демократите, заяви, че пилотите се държат като заложници в Москва, въпреки факта, че самите пилоти благодариха за освобождаването на Руската федерация, президента на Молдова, и на среща с делегацията на молдовския кабинет заявиха, че ще се върнат у дома след завършване на курса на лечение, което те преминават в една от клиниките в Москва. Додон нарече действията на правителството \"анти-руска истерия\" и заяви, че пилотите могат да се завърнат у дома по всяко време, когато смятат за необходимо.  Юлиян Марков", "date": "2019.02.24", "title": "ТАСС: Председателят на молдовския парламент счита, че Русия е повлияла на предизборната кампания"}
{"url": "http://www.focus-news.net/news/2019/02/24/2627359/pazardzhik-obshtina-belovo-organizira-turniri-po-tenis-na-masa-i-shahmat-po-povod-3-mart.html", "text": "Община Белово организира турнири по тенис на маса и шахмат по повод 3 март, каза за  Радио „Фокус“ – Пазарджик  Ангел Стоев, старши специалист в направление „Спортни  бази и спорт за всички“ в Община Белово. Той обясни, че турнирът по шахмат се провежда в читалището, а турнирът по тенис на маса в Спортната зала на училището в Белово. „Турнирът е традиционен, участниците са от общината, а за победителите сме предвидили награди. Състезателите са разделени на групи, а съдиите ще определят кои са най-добрите“, обясни Стоев. По думите му спортните прояви в общината стават все повече като целта е да се привлекат младите хора. Той допълни, че днес е вторият ден на двата турнира, в който ще бъдат определени победителите и връчени наградите. \r\nВаня НИКОЛОВА", "date": "2019.02.24", "title": "Пазарджик: Община Белово организира турнири по тенис на маса и шахмат по повод 3 март"}
{"url": "http://www.focus-news.net/news/2019/02/24/2627349/sport-levski-i-tsska-za-147-i-pat-v-parvenstvo.html", "text": "Левски и ЦСКА ще се срещнат за 147-и път в първенството след основаването на вече бившата „А“ група през 1948 година. В този мач съперниците имат сериозен стимул след трите поредни слаби мача на Лудогорец. При успех ЦСКА ще изравни баланса във вечното дерби, ще се откъсне на 6 точки пред Левски и ще съкрати изоставането си от върха само на две точки. Победа за „сините“ означава, че ще изравнят точките си с ЦСКА и ще излязат пред „червените“ в класирането, заради по-добри показатели в преките мачове. \r\nЗа първи път от последните 5 дербита за първенство и двата тима ще бъдат водени от български треньори - Любо Пенев срещу Георги Дерменджиев.", "date": "2019.02.24", "title": "Спорт: Левски и ЦСКА за 147-и път в първенство"}
{"url": "http://www.focus-news.net/news/2019/02/24/2627362/", "text": "Новият посланик на Саудитска Арабия в САЩ ще бъде принцеса  Рима бинт Бандар ал-Сауд, предава  “Интерфакс“ . \r\nПринцесата живее в САЩ в продължение на 20 години, когато баща й принц Бандар бин Султан л-Сауд заема подобна позиция. Тя също така получава образованието си в Съединените щати, а новият посланик е известен и с благотворителните си дейности. \r\nТя ще замени принц Халед бин Салман бин Абдел-Азиз. Според кралския указ той ще заеме поста заместник-министър на отбраната с ранг на министър. По-големият му брат, престолонаследникът принц Мохамед бин Салман ал- Сауд, е министър на отбраната на Саудитска Арабия.  Юлиян Марков", "date": "2019.02.24", "title": "Интерфакс: Жена е назначена за посланик на Саудитска Арабия в САЩ"}
{"url": "http://www.focus-news.net/news/2019/02/24/2627344/deklaratsiya-na-x-zimen-universitet-na-mgerb-unishtozhavaneto-na-humanitarna-pomosht-e-prestaplenie-sreshtu-chovechestvoto.html", "text": "През последните часове ситуацията във Венецуела ескалира, след като армията, по заповед на Николас Мадуро, отказа да допусне камиони с хуманитарна помощ от Колумбия и Бразилия и употреби сила срещу мирни граждани по улиците. Ние, младежите от ГЕРБ считаме, че унищожаването на хуманитарна помощ е престъпление срещу човечеството. Потъпкването на човешките права не може да бъде толерирано повече от демократичния свят. Това се посочва в декларация на 10-я Зимен университет на МГЕРБ, който се провежда в Сандански, приета тази сутринта, съобщиха от  пресцентъра на ГЕРБ. \r\n\"Важно е бъде подчертано, че никой не иска да се меси във вътрешните работи на Венецуела. В един глас с международната общност ние, младежите от ГЕРБ, призоваваме до страната да бъдат допуснати продукти от първа необходимост. Възможността гражданите на Венецуела да решат чрез свободни избори кой да бъде следващият им президент е основно демократично право. Защото изборът на Николас Мадуро е нелегитимен. Това беше признато официално дори от Социалистическия интернационал\", заявяват младежите от ГЕРБ.  \r\n\"На този фон българските остриета на руския хибриден гуру ген. Решетников - председателят на БСП Корнелия Нинова и техният президент Румен Радев, застанаха на страната на диктатурата и подкрепиха диктаторския режим на Мадуро. Те призоваха за ненамеса по казуса\", отбелязват още те. \"Ние от МГЕРБ питаме какъв президент е Румен Радев, след като в момент, в който цялата демократична световна общност подкрепя Хуан Гуайдо и парламента на Венецуела, той остана в отбора на малкото останали диктатори? Дали Радев е европейски президент и натовски генерал или е куклата на конци на съветския генерал от КГБ Леонид Решетников?\", се пита в декларацията на МГЕРБ. \"За нас отговорите на тези въпроси са ясни и категорични. Евразийският диктаторски манталитет на Румен Радев е очевиден и не може да се скрие. Проблемът е до къде той може да стигне, след като ценностната му система приема неутрално безразборното убиване на гладуващи хора от армия, само защото се опитват да достигнат до храна и лекарства? За нас от МГЕРБ е опасно такъв човек да бъде върховен главнокомандващ на Българската армия! А по повод призивите на президента да запазим неутралитет, припомняме един знаменит цитат от Данте Алигиери - \"Най-горещите места в ада са предназначени за онези, които по време на големи морални изпитания са пазили неутралитет!\", заявяват още младежите от МГЕРБ.  \r\n\"Колкото до позицията на другарката Корнелия Нинова, това е нищо повече от поредната доза отровно лицемерие от нейна страна! Защото Корнелия Нинова умишлено крие пред българските си симпатизанти, че международната организация, в която тя е заместник-председател - Социалистическият интернационал, прие още преди дни Хуан Гуайдо и венецуелското Народно събрание за единствени легитимни органи в страната. Социнтернът, част от който е БСП, изрази също така своята „огромна загриженост за репресии\", извършени от „незаконния режим на Николас Мадуро\" и заяви, че „изисква пълно възстановяване на конституционния ред\" във Венецуела. Същата позиция беше потвърдена и от испанския премиер-социалист Педро Санчес, с чиято подкрепа само преди ден стартът на предизборната кампания на ПЕС се проведе в Мадрид. По думите му „който реагира с куршуми и със затвори на желанието за свобода, не е социалист, а тиранин\", се казва още в позицията.  \r\n\"За нас, младежите от ГЕРБ, цялата тази шизофренична ситуация около Нинова, с двойствените ѝ позиции, и Радев, с евразийските му кукловоди поставят няколко много сериозни въпроса:  \r\n- Дали всъщност президентът Радев не се опитва да се превърне в българския Мадуро – безцеремонен, циничен и самодостатъчен? \r\n⁃ Къде Нинова лъже - в чужбина, когато организацията, на която е заместник-председател, подкрепя Гуайдо или в България, когато организацията, на която е председател, подкрепя Мадуро?  \r\n⁃ Демократична партия ли е БСП, след като подкрепя диктаторски режим и то не за първи път? (Припомняме, че в миналото БСП се обявяваше в подкрепа и на режимите на Слободан Милошевич и Садам Хюсейн).  \r\n⁃ Няма ли очевиден риск от изтичане на класифицираната натовска информация към вражески сили, след като „момчето на Леонид Решетников\" има най-висок достъп до такава, а публично изразява различни позиции от тези на Алианса? \r\n⁃ С методите на Мадуро и помощта на Решетников ли БСП отново ще се опита да спечели европейските и местните избори, които наближават?  \r\nОт МГЕРБ не се надяваме на честни отговори от Румен Радев и Корнелия Нинова, защото истината за тях е вечно неудобна. В същото време призоваваме всички демократично мислещи българи, включително и социалистите, да не допускаме повече на власт в България да се възкачват хора, които под команда от едни диктаторски режими подкрепят други диктаторски режими!  \r\nМГЕРБ ще отстоява категорично и в бъдеще европейското демократично развитие на България\", завършва позицията на младежите на ГЕРБ.", "date": "2019.02.24", "title": "Декларация на X Зимен университет на МГЕРБ: Унищожаването на хуманитарна помощ е престъпление срещу човечеството"}
{"url": "http://www.focus-news.net/news/2019/02/24/2627364/varna-turskoto-kulturno-druzhestvo-v-grada-shte-otbelezhi-mezhdunarodniya-den-na-maychiniya-ezik.html", "text": "Турското културно дружество във Варна ще отбележи Международния ден на майчиния език. Това каза в интервю за  Радио „Фокус“ – Варна  Рюстем Азис, секретар на дружеството. Той обясни, че празникът се отбелязва на 21 февруари, но с цел да могат да присъстват повече хора, дружеството обикновено организира честването във Варна по време на почивните дни. По думите му членовете на организацията са предимно турскоговорящи граждани, но присъстват и арменци, както и хора от ромското население в града.  \r\n„С този празник ние едно културно-просветно действие, както при народните читалища. Ние се събираме около 100 души на този ден обикновено и провеждаме една, как да кажа, музикално-просветна програма“, заяви Рюстем Азис. Той допълни, че програмата включва историята на Международния ден на майчиния език и защо той е обявен за празник от ЮНЕСКО. „Искам да вметна, че ЮНЕСКО е обявил, че в света има около 6000 езика, от които почти половината са в опасност да изчезнат. В тази връзка провеждаме тези мероприятия – имаме хорова група, пее се на майчин език, изпълняват се танци също на съответния етнос“, отбеляза Рюстем Азис.  \r\nТой посочи, че втората част от събитието, е обяснение за значението на майчиния език за общуване между хората. „Основното работим с деца, които предварително научават стихотворения на майчиния си език, имаме музикална програма. Представяме значението на майчиния език, че той е основно човешко право, отбелязано в Конвенцията по човешките права. Каним учители, ученици и от областта, и от други области сме имали случаи, когато в по-мащабна форма, провеждаме тези събирания“, каза още Рюстем Азис. Вчера подобни честване се състоя в Народно читалище „Баръш – 2004“ в Долни чифлик, където присъстваха гости от Турското културно дружество във Варна. \r\nБояна АТАНАСОВА", "date": "2019.02.24", "title": "Варна: Турското културно дружество в града ще отбележи Международния ден на майчиния език"}
{"url": "http://www.focus-news.net/news/2019/02/24/2627365/burgas-normalno-se-osashtestvyava-preminavaneto-na-motorni-prevozni-sredstva-prez-gkpp-malko-tarnovo.html", "text": "Нормално се осъществява преминаването на моторни превозни средства през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява без забавяне. \r\nДеница ДИМИТРОВА", "date": "2019.02.24", "title": "Бургас: Нормално се осъществява преминаването на моторни превозни средства през ГКПП „Малко Търново“"}
{"url": "http://www.focus-news.net/news/2019/02/24/2627368/sport-grigor-dimitrov-podnovi-trenirovki-sled-kontuziyata.html", "text": "Григор Димитров вече тренира и се готви за следващите си турнири. Най-добрият български тенисист, който се възстановяваше от контузия в рамото и не е участвал в състезания след откритото на Австралия, вече е в Калифорния.  \r\nВ Лос Анджелис негов партньор в тренировките е Томи Хаас. Германецът е бивш № 2 в света и директор на турнира от категорията „Мастърс 1000“ в Индиън Уелс, на който ще играе Димитров.  \r\nАндре Агаси, който е в треньорския екип на Григор, сподели в интервю, че се надява българинът тепърва да покаже най-добрия си тенис.", "date": "2019.02.24", "title": "Спорт: Григор Димитров поднови тренировки след контузията"}
{"url": "http://www.focus-news.net/news/2019/02/24/2627361/evrodeputatat-asim-ademov-na-evropeyskite-izbori-predstoi-seriozna-bitka-mezhdu-gerb-i-bsp-zaradi-falshivite-novini-koito-generirat.html", "text": "На Европейските избори предстои сериозна битка между ГЕРБ и БСП заради фалшивите новини, които генерират. Това каза евродепутатът от ЕНП/ГЕРБ Асим Адемов по време на 10-тя Зимен университет на Младежи ГЕРБ в Сандански, предаде репортер на  Радио „Фокус” – Пирин . Той коментира, че след напускането на левицата от парламента е имало доста интересни изказвания, свързани с това, че те ще бъдат страж на демокрацията и върховенство на закона. „Това звучи нереално и определено не е истина, затова трябва да убедим повече хора, че не трябва да им вярват. Ако БСП се добре до властта, те отново ще погазят върховенството на закона”, отбеляза Адемов. „Няма да се връщаме назад в историята, но поне трябва да си припомним близките събития и нека не забравяме как те идват на власт – с хубави и сладки приказки, но след това ни вгорчават живота”, заяви Адемов.  \r\nТой посочи, че примери в тази посока са правителствата на Любен Беров, Андрей Луканов, Жан Виденов, Пламен Орешарски. „Предполагам, че си спомняте, че именно правителството на Орешарски бе изгонено от народа, но въпреки това и днес не спират да говорят захаросани неща”, подчерта Адемов. Той допълни, че битката на изборите ще бъде между ПП ГЕРБ – проевропейска партия, и БСП, които не са нито проевропейски настроени, нито социалистически. „Сегашното ръководство на БСП е най-неевропейското и си мисля, че този процес от тяхна страна е тенденциозен. Наша грижа е да се противопоставим на това”, коментира Адемов.  \r\nТой посочи, че силата на един екип е неговото единство, което трябва да бъде демонстрирано на изборите през май и октомври. Адемов заяви, че днес имаме удоволствието да живеем в бурни, динамични и интересни времена. „България е член на Европейския съюз вече 12 години и се развиваме много добре. Това обаче не е даденост, а нещо, което е извоювано и за което трябва да продължаваме да се борим”, подчерта Адемов. \r\nЛивия НИНОВА", "date": "2019.02.24", "title": "Евродепутатът Асим Адемов: На Европейските избори предстои сериозна битка между ГЕРБ и БСП заради фалшивите новини, които генерират"}
{"url": "http://www.focus-news.net/news/2019/02/24/2627367/predsedatelyat-na-abv-rumen-petkov-beshe-gost-na-tarzhestvenata-arhiereyska-sveta-liturgiya-na-shestata-godina-ot-intronizatsiyata-na-balgarskiya-patriarh-i-sofiyski-mitropolit-neofit.html", "text": "Председателят на ПП АБВ Румен Петков беше гост на тържествената архиерейска света литургия по повод шестата година от интронизацията на Негово Светейшество Българския патриарх и Софийски митрополит Неофит в Патриаршеската катедрала \"Св. Александър Невски\". Това съобщиха от пресцентъра на  партията . Румен Петков и посланикът на Руската федерация в България Н. пр. Анатолий Макаров лично поздравиха Негово светейшество зад олтара на храма. \r\nСтотици православните християни взеха молитвено участие в празника на Българската църква и Светейшия Български патриарх. \r\nНа събитието не присъстваха представители нито на президентството, нито на изпълнителната, нито на законодателната власт.", "date": "2019.02.24", "title": "Председателят на АБВ Румен Петков беше гост на тържествената архиерейска света литургия на шестата година от интронизацията на Българския патриарх и Софийски митрополит Неофит"}
{"url": "http://www.focus-news.net/news/2019/02/24/2627363/sofiya-15-godishno-momche-e-postradalo-pri-poboy.html", "text": "15-годишно момче е пострадало при побой. Това съобщиха за  Агенция „Фокус“  от пресцентъра на  МВР . Сигнал за инцидента е подаден малко след 18.00 часа на 23 февруари от бащата на пострадалото момче. Според мъжа синът му е бил нападнат на улицата от няколко души. Обстоятелствата по случая са изясняват. \r\nЦветилена СИМЕОНОВА", "date": "2019.02.24", "title": "София: 15-годишно момче е пострадало при побой"}
{"url": "http://www.focus-news.net/news/2019/02/24/2627357/makfaks-makedoniya-paralamentat-tryabva-da-reshi-za-imuniteta-na-trayko-velyanovski.html", "text": "След двудневен дебат парламентарната комисия по процедурни и задължителни въпроси на имунитета не успя да вземе решение по искането на Наказателния съд да одобри задържането на депутата и бивш председател на парламента Трайко Веляновски,  днес решението трябва да бъде взето от Събранието, предава  “Макфакс“ . \r\nВ събота при гласуването в мандатната комисия на парламента се постигна паритет, т.е. четири гласа са \"за\" и четири \"против\", относно отнемането на  имунитета на Веляновски, сега решението трябва да бъде взето от Парламента, след като докладът на Комисията бъде изпратен на председателя на Събранието, Талат Джафери. \r\nВ момента на гласуването не присъства депутатът от Демократичния съюз за интеграция (ДСИ), Агим Шакири.  Юлиян Марков", "date": "2019.02.24", "title": "„Макфакс“ (Македония): Параламентът трябва да реши за имунитета на Трайко Веляновски"}
{"url": "http://www.focus-news.net/news/2019/02/24/2627369/mvr-14-dushi-sa-postradali-pri-katastrofi-v-stranata-prez-izminaloto-denonoshtie.html", "text": "14 души са пострадали при 10 тежки катастрофи в страната през изминалото денонощие. Това съобщиха от пресцентъра на  МВР . В София са регистрирани 36 леки и 5 тежки пътнотранспортни произшествия, при които има трима ранени. От началото на годината в страната са станали 771 катастрофи, при които има 964 пострадали и 61 загинали.", "date": "2019.02.24", "title": "МВР: 14 души са пострадали при катастрофи в страната през изминалото денонощие"}
{"url": "http://www.focus-news.net/news/2019/02/24/2627371/rse-makedoniya-vse-oshte-ne-e-nasrocheno-zasedanie-na-parlamenta-za-imuniteta-na-trayko-velyanovski.html", "text": "Все още не е насрочено заседание на парламента за имунитета на бившия парламентарен председател и настоящ депутат от ВМРО-ДПМНЕ Трайко Веляновски, съобщава македонската редакция на радио  “Свободна Европа“ .  \r\nДокладът на мандатната комисия бе изпратен на председателя на парламента Талат Джафери, който съгласно Правилника за дейността следва да насрочи заседанието за днес, казват депутати от управляващото мнозинство. \r\n\"Това означава, че всички условия са изпълнени, за да може председателят на Събранието да насрочи пленарна сесия в рамките на предвидения срок (от три дни). Липсата на позиция на Комисията по никакъв начин не означава, че парламентът не трябва да обсъжда искането на прокуратурата, ”пише Павле Богоевски, председател на мандатната комисия в социалните мрежи. \r\nСлед два дни ожесточени спорове, с четири гласа „за“ и четири \"против\" депутатите приключиха разискването за лишаване от парламентарен имунитет на бившия председател на парламента Трайко Веляновски, припомня редакцията. \r\nВ член 54 от Процедурния правилник се посочва, че въз основа на доклада на комисията, Събранието взема решение по искането в тридневен срок от получаването му за задържане на народния представител. \r\nВеляновски заедно с бившите министри Миле Янакиевски и Спиро Ристовски бяха разпитани в сряда по подозрение, че са част от организаторите на събитието на 27 април. Веляновски се позова на парламентарен имунитет, докато Янакиевски и Ристовски са задържани в затвора в Шуто Оризари. Депутатите от ВМРО-ДПМНЕ твърдят, че това е политическо преследване.  Юлиян Марков", "date": "2019.02.24", "title": "РСЕ (Македония): Все още не е насрочено заседание на парламента за имунитета на Трайко Веляновски"}
{"url": "http://www.focus-news.net/news/2019/02/24/2627373/", "text": "Алберт Попов финишира на 32-ро място в първия манш на гигантския слалом на Световната купа в Банско. Най-добрият български алпиец остана на 34 стотни от „Топ 30“, което би му дало шанс да участва и във втория манш на състезанието. \r\nВторият български представител Йоан Тодоров финишира 51-и на 5.13 секунди от лидера Марсел Хиршер, който измина дистанцията за 01:14.95 минути.", "date": "2019.02.24", "title": "Алберт Попов остана извън \"Топ 30\" в Банско"}
{"url": "http://www.focus-news.net/news/2019/02/24/2627370/evrodeputatat-andrey-novakov-borihme-se-s-vsichki-sili-i-sredstva-ne-prosto-da-postignem-nyakakvi-transformatsii-po-paketa-mobilnost-a-da-go-sprem.html", "text": "Борихме се с всички сили и средства не просто да постигнем някакви трансформации по пакета „Мобилност”, а да го спрем. Това каза евродепутатът от на ЕНП/ГЕРБ Андрей Новаков по време на 10-тя Зимен университет на Младежи ГЕРБ в Сандански, предаде репортер на  Радио „Фокус” – Пирин . „Доколкото знам от колегите в Европейският парламент до този момент не е имало законодателен пакет, който да е бил отхвърлян три пъти. Причината да се борим толкова усилено бе свързана с това, че въпросното законодателство беше небалансирано”, отбеляза Новаков. Той подчерта, че са се борили с всички сили и средства, позволени от правилниците, за да могат да се преборят с въпросния пакет. „Колкото повече време минава, толкова повече се увеличава и шансът този пакет окончателно да не бъде приет”, заяви Новаков.  \r\nПо отношение на увеличаването на финансирането за България от Европейския съюз след 2020 година евродепутатът коментира, че на практика се получава така, че всеки гражданин на страната ще получи по 2750 лв., което всъщност е по 1.00 лв. на ден. „Това ще бъде златен лев за България, златен лев за прогреса”, добави Новаков. Той посочи, че тези допълнителни средства, отпуснати за България, ще дадат възможността да скъсаме с миналото, което ни тежи. „А с усилията на правителството ще успеем да се наредим до държавите в централна и източна Европа”, подчерта Новаков.  \r\nЕвродепутатът отбеляза, че през изминалата седмица са успели да преборят поредната фалшива новина, тиражирана от лидера на БСП Корнелия Нинова, а именно, че след 2020 парите за България ще спрат. „Тази фалшива новина, която някои колеги преповториха, включително в Пленарната зала в Европарламента, отиде в небитието, защото от Европейския съюз казаха, че не само, че няма да изчезне финансирането, но и ще се увеличи до 18 млрд. лв., което е с 4 млрд. лв. повече”, подчерта Новаков.  \r\nПо време на дискусията бяха коментирани и други актуални теми, свързани с бъдещето на българското село, присъединяването на България към Шенген и изхвърлянето на хранителни продукти. Новаков обясни, че процесът на създаването на хранителна банка е доста сериозен и има много правила, които трябва да бъдат спазвани, за да се гарантира, че хранителните продукти ще бъдат годни за консумация. „Може би трябва да стигнем дотам – да произвеждаме толкова, колкото можем да изконсумираме”, каза Новаков. \r\nЛивия НИНОВА", "date": "2019.02.24", "title": "Евродепутатът Андрей Новаков: Борихме се с всички сили и средства не просто да постигнем някакви трансформации по пакета „Мобилност”, а да го спрем"}
{"url": "http://www.focus-news.net/news/2019/02/24/2627372/maya-pesheva-sotsialno-podpomagane-veliko-tarnovo-ot-nachaloto-na-2018-ta-dosega-nyama-otpusnati-pomoshti-ne-po-prednaznachenie-v-oblastta.html", "text": "Няма отпуснати социални, а и други помощи, не по предназначение за 2018-та и 2019-та година във Великотърновска област. Това каза за  Радио „Фокус“ – Велико Търново  директорът на дирекция „Социално подпомагане“ – Велико Търново Мая Пешева-Владкова. Тя констатира, че не са регистрирани и сериозни измами с ТЕЛК-ове. Това, по думите й, се дължи на превантивния контрол на служителите на дирекцията. „При всяко подадено заявление, за да стигнат до момента да се отпусне помощта, те стъпват не само на представената медицинска документация. Тя се проверява детайлно, но в голяма част от случаите лицата са посетени на адрес, проверено е каква е ситуация около всяко едно заявление на място. Тоест - отпуска се със заповед определен вид сума за дадена помощ, само когато имаме твърдо убеждение  за това“, обясни Пешева. Тя уточни, че има единични случаи на откази, но те по-скоро са заради технически грешки или неспазване на срокове. \r\nЛуиза ТРАНЧЕВА", "date": "2019.02.24", "title": "Мая Пешева, „Социално подпомагане“ – Велико Търново: От началото на 2018-та досега няма отпуснати помощи не по предназначение в областта"}
{"url": "http://www.focus-news.net/news/2019/02/24/2627374/elena-yoncheva-bsp-ako-izborite-sa-chestni-gerb-shte-zagubyat-katastrofalno.html", "text": "ГЕРБ няма шанс за победа, ако изборите са честни. Те ще загубят катастрофално. Това заяви пред БНР говорителят на ПГ на \"БСП за България\" Елена Йончева, съобщиха от пресцентъра на  партията . Йончева обясни, че БСП е напуснала парламента, защото ГЕРБ не е политически субект, а шайка - организирана престъпна група, която има свой вожд, и нарушаването на Изборния кодекс само е доказало това. Като други примери Йончева посочи: 11 млрд. евро изтичат от България всяка година поради корупция;  инвестициите в България са паднали 11 пъти за последните 10 години и Световната банка казва, че това се дължи на корупция, липса на предвидимост, лоша съдебна система.  \r\nЕлена Йончева подчерта, че е бил погазен Изборният кодекс и правата на българските граждани. \"Ако БСП не беше реагирала категорично с излизане от НС, тогава хората щяха да влязат в парламента\", каза тя. Йончева изтъкна, че близо 70% от българите смятат, че изборите у нас се провеждат по нечестен начин.  Като примери за погазване на изборните правила Йончева посочи, че машинното гласуване е прието със закон през 2014 г. и 5 години не е въведено, а сега на практика се обезсмисля. Според нея машинното гласуване дава 2/3 шанс да не се манипулират изборите. Тя обясни, че през 2017 г. 294 хил. бюлетини са били обявени за невалидни и това са незачетени гласове на български гласоподаватели. \"Има техническа възможност да бъдат осигурени машините. В ИК е казано, че през 2019 г. всички изборни секции трябва да са снабдени с такива. Интерес обаче от машинното гласуване имат всички политически партии, които няма да участват в изборните машинации\", каза още народният представител. Тя посочи и че избирателните списъци трябва да се изчистят - 2 млн. българи живеят в чужбина, но имат адресна регистрация и тук, затова има опасност с техните регистрации да се злоупотребява. Йончева припомни, че в ИК се казва, че трябва да има публичен регистър на избирателите, където хората ще могат да видят дали някой е гласувал от тяхно име. \"ГЕРБ не искат да го направят, за да могат да използват тази възможност за манипулации\", заяви тя. Йончева коментира, че левицата настоява взимането на решения в изборните комисии да става с мнозинство 2/3. \"Това обаче затруднява ГЕРБ и те избраха да бъде с мнозинство 50+1. Това означава, че техните представители в комисиите ще могат да взимат решенията сами. Това не е демократично\", категорична бе тя. Йончева допълни, че ГЕРБ са отнели правото по съдебен ред да се обжалват решенията на изборните комисии с касационна жалба пред Върховния административен съд. \"Стъпка по стъпка се орязват правата на гражданите и се създават условия изборите да бъдат манипулирани. Каква друга може да бъде причината на ГЕРБ да постъпва по този начин, освен за да имат възможност за манипулации. Няма друга логика и българските граждани го виждат\", заключи Елена Йончева.", "date": "2019.02.24", "title": "Елена Йончева, БСП: Ако изборите са честни, ГЕРБ ще загубят катастрофално"}
{"url": "http://www.focus-news.net/news/2019/02/24/2627375/pregled-na-mezhdunarodnite-novini-do-13-chasa-agentsiya-fokus.html", "text": "Лидерът на опозицията твърди, че „вътрешният и външният натиск играят ключова роля за освобождението“ на страната, предава ТАСС. \r\nВ събота Хуан Гуайдо призова международната общност да обсъди всички варианти за разрешаване на сегашната криза.    \r\n\"Днешните събития ме принуждават да предприема тази стъпка: официално се обръщам към световната общественост, за да кажа, че сме длъжни да предположим всички варианти за освобождение на нашата родина, която се бори и ще продължи да се бори“, е написал той в Туитър.   \r\nВ събота противниците на действащия президент Николас Мадуро се опитаха да доставят хуманитарна помощ в страна въпреки съпротивата на властите. В няколко района на Венецуела избухнаха доста сериозни стълкновения между опозицията и силите на Националната гвардия и полицията. До този момент е известно, че са загинали няколко човека, а пострадалите са стотици.   \r\nПо-рано в интервю за ТАСС ГУайдо обяви, че опозицията възнамерява да настоява Мадуро „да предаде властта не по насилствен, а демократичен“ път.  \r\n*** Парламентарните избори в Молдова започнаха в неделя в 7:00 часа местно време (съвпада с българското), предава  TACC . \r\nВ страната бяха отворени всички 2018 избирателни секции, съобщи кореспондентът на ТАСС от пресслужбата на Централната избирателна комисия. \r\nЗа първи път тези избори ще се проведат по смесена система, която предполага, че 50 депутати ще бъдат избрани по пропорционален принцип с партийни листи , а 51 - от едномандатни избирателни райони. Едновременно с изборите ще се проведе републикански консултативен референдум. Гражданите ще бъдат питани по два въпроса - за намаляване на броя на членовете на парламента до 61, а вторият - за възможността избирателите да отзоват депутати. \r\nЦИК съобщи, че над 4 хиляди полицаи ще участват в осигуряването на обществения ред по време на изборите. Над три хиляди наблюдатели ще следят процеса на гласуване в избирателните секции. Сред тях са представители на ОССЕ, ОНД и Европейския съюз, които след това ще публикуват окончателни доклади и ще дадат своите оценки. \r\nГласуването ще приключи в 21:00 часа местно време . За тези избори няма минимален праг на избирателната активност. За да влязат в парламента партиите, е необходимо да се преодолее бариерата от 6%, а за коалициите - 8%. В едномандатните избирателни райони печели кандидатът спечелил  обикновено мнозинство от гласовете. Първите предварителни резултати ще бъдат обявени в рамките на един час след затварянето на секциите-около 22 часа. \r\n*** Дипломатите и консулските служители на Колумбия трябва да напуснат Венецуела в рамките на 24 часа, се казва в изявление на външното министерство, цитирано от  РИА Новости . \r\nСпоред министерството Съединените щати и Колумбия са организирали  \"пропагандно шоу\" на границата с Венецуела, нарушили са нормите на ООН и са поставили в опасност мира в страната и региона. \r\nКаракас прекъсна на 23 февруари дипломатическите и политическите отношения с Богота. Властите на Колумбия обещаха възможно най-скоро да изтеглят своите дипломати от Венецуела. \r\nВлошаването на отношенията между двете държави се дължи на ситуацията около доставката на американска хуманитарна помощ от Колумбия към Венецуела. \r\nОпозицията настоява хуманитарната помощ да бъде допусната в страната, но президентът Николас Мадуро категорично отказа да я приеме. Каракас разположи войски до границата, за да предотврати преминаването на камиони. \r\nСпоред Мадуро американската помощ се е превърнала във \"фалшиво шоу\", тъй като Вашингтон блокира активите на държавната петролна компания PDVSA и забранява сделките с нея, лишавайки Венецуела от повече от десет милиарда долара, а Банката на Англия отказва да върне на Каракас златните му резерви. \r\n*** В събота  в Белград се проведе 12-ият граждански протест \"Един от пет милиона\", на който основното послание е изграждането на система в Сърбия, която няма да допуска управленски произвол, пише македонското електронно издание  \"Локално\" . \r\nПротестното шествие мина по вече установения маршрут през централната част на града. Гражданите носеха медицински маски в знак на протест срещу скорошното посещение на Вучич и други официални лица и фотографиране на дете в онкохематологичната болница по време на грипната епидемия. \r\nОсвен в Белград протести се проведоха и в около 60 града в Сърбия, както и за първи път в чужбина - във Виена и Прага. \r\n*** Повече от 20 цивилни са загинали при взрив на противопехотна мина в района на Уади ал-Азиб в провинцията Саламия, предава сирийската държавна агенция  SANA . \r\nИзточник от полицейското командване в Хама каза за агенцията, че повече от 20 цивилни са били убити в неделя в резултат на взрив на противопехотна мина, поставена от терористичната групировка „Ислямска държава“, когато автомобил, превозващ работници е попаднал върху мина в района. \r\nИзточникът добави, че телата на загиналите са били закарани в болниците в Саламия и Хама. \r\n*** Все още не е насрочено заседание на парламента за имунитета на на бившия парламентарен председател и настоящ депутат от ВМРО-ДПМНЕ Трайко Веляновски, съобщава македонската редакция на радио  “Свободна Европа“ . \r\nДокладът на мандатната комисия бе изпратен на председателя на парламента Талат Джафери, който съгласно Правилника за дейността следва да насрочи заседанието за днес, казват депутати от управляващото мнозинство. \r\n\"Това означава, че всички условия са изпълнени, за да може председателят на Събранието да насрочи пленарна сесия в рамките на предвидения срок (от три дни). Липсата на позиция на Комисията по никакъв начин не означава, че парламентът не трябва да обсъжда искането на прокуратурата, ”пише Павле Богоевски, председател на мандатната комисия в социалните мрежи. \r\nСлед два дни ожесточени спорове, с четири гласа „за“ и четири против депутатите приключиха разискването за лишаване от парламентарен имунитет на бившия председател на парламента Трайко Веляновски, припомня редакцията. \r\nВ член 54 от Процедурния правилник се посочва, че въз основа на доклада на комисията, Събранието взема решение по искането в тридневен срок от получаването на искането за задържане на народния представител. \r\nВеляновски заедно с бившите министри Миле Янакиевски и Спиро Ристовски бяха разпитани в сряда по подозрение, че са част от организаторите на събитието на 27 април. Веляновски се позова на парламентарен имунитет, докато Янакиевски и Ристовски са задържани в затвора в Шуто Оризари. Депутатите от ВМРО-ДПМНЕ твърдят, че това е политическо преследване.", "date": "2019.02.24", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/02/24/2627376/pazardzhik-uchenitsi-ot-su-nesho-bonchev-provedoha-chas-po-istoriya-na-vazrazhdaneto-v-muzeya-v-panagyurishte.html", "text": "В рамките на проекта „Възрожденският дух и предприемачество на панагюреца“ от Национална програма „Музеите като образователна среда“ ученици от 7 клас на СУ „Нешо Бончев“ в Панагюрище с ръководители Иванка Талева и Мариела Варадинова посетиха Исторически музей-Панагюрище, съобщиха от  музея . Те проведоха един час по история на Възраждането. Учениците бяха посрещнати от Ирина Конова, уредник и Даниела Вълкова, екскурзовод в музея. Те запознаха седмокласниците със занаятите – абаджийство, папукчийство, златарство, мутафчийство, бакърджийство, ковачница, килимарство, разположени на уличката с макет на Панагюрска занаятчийска чаршия.  \r\nЗа всеки от занаятите участниците в проекта научиха какви суровини и материали са използвали местните занаятчии, какъв е техния източник, как са обработвани и какъв е крайния продукт. В зала „Априлско въстание“ с помощта на уредника и екскурзовода учениците откриваха експонати изработени от панагюрските занаятчии. Разгледаха и Дудековата къща, като бяха запознати с възрожденския бит и култура. През годините на турско робство Панагюрище израства като голям занаятчийски център. Произведенията на панагюрските занаятчии се продавали не само в Османнската империя, а и в Западна Европа. Занаятчийството и търговията допринесли за завидния икономически разцвет на Панагюрище.", "date": "2019.02.24", "title": "Пазарджик: Ученици от СУ „Нешо Бончев“ проведоха час по история на Възраждането в музея в Панагюрище"}
{"url": "http://www.focus-news.net/news/2019/02/24/2627366/ria-novosti-moldovskata-opozitsiya-se-opasyava-ot-falshifikatsiya-na-izborite.html", "text": "Съпредседателят на десния опозиционен блок на АКУМ Андрей Нaстасе заяви пред журналисти, че е възможно  жителите на Приднестровието да бъдат използвани , за да повлияят на резултатите от парламентарните избори в Молдова, предава  РИА Новости \r\nВ неделя в Молдова се провеждат парламентарни избори. Депутатите се избират за срок от четири години. Изборите се провеждат за първи път в смесена избирателна система - 50 души по партийни листи, 51 - в едномандатни избирателни райони. Няма праг за избирателната активност. Четиринадесет партии и един блок кандидатстват за места в парламента. Основната борба е между Социалистическата партия, която се застъпва за по-тясно взаимодействие с Русия, управляващата Демократическа партия и десния опозиционен блок АКУМ, които се застъпват за европейска интеграция. \r\n\"Днес милитаризираните структури на Тираспол са в тясна връзка с престъпните структури на Плахотнюк (лидерът на Демократическата партия – РИА Новости)“, заяви Нaстасе по време на посещение на избирателната секция. \r\nТой обърна внимание на информацията, която се появи по темата в социалните мрежи, според която само със специален транспорт от Приднестровието, с идентификационен стикер на предното стъкло, може да се стигне до избирателните секции. \r\nПо-рано молдовският президент Игор Додон също говори за това. Според него жителите на Приднестровието получават 20 долара в замяна на гласове.  Юлиян Марков", "date": "2019.02.24", "title": "РИА Новости: Молдовската опозиция се опасява от фалшификация на изборите"}
{"url": "http://www.focus-news.net/news/2019/02/24/2627360/sana-siriya-poveche-ot-20-tsivilni-sa-zaginali-pri-vzrivyavane-na-protivopehotna-mina-v-siriya.html", "text": "Повече от 20 цивилни са загинали при взрив на противопехотна мина в района на Уади ал-Азиб в провинцията Саламия, предава сирийската държавна агенция  SANA . \r\nИзточник от полицейското командване в Хама каза за агенцията, че повече от 20 цивилни са били убити в неделя в резултат на взрив на противопехотна мина, поставена от терористичната групировка „Ислямска държава“, когато автомобил, превозващ работници е попаднал върху мина в района. \r\nИзточникът добави, че телата на загиналите са били закарани в болниците в Саламия и Хама.  Юлиян Марков", "date": "2019.02.24", "title": "SANA (Сирия): Повече от 20 цивилни са загинали при взривяване на противопехотна мина в Сирия"}
{"url": "http://www.focus-news.net/news/2019/02/24/2627380/nikolina-yoveva-tsentar-za-mestni-initsiativi-i-razvitie-asenovgrad-sartseto-za-kapachki-v-gradskiya-park-e-simvol-na-saprichastnostta-i-dobrotata-koito-tuptyat-vav-vseki-edin-ot-nas.html", "text": "Сърцето за капачки в градския парк на Асеновград е символ на съпричастността и добротата, които „туптят“ във всеки един от нас. Това каза за  Радио „Фокус“ – Пловдив  Николина Йовева от Центъра за местни инициативи и развитие в Асеновград, който е инициатор на идеята за поставянето му. Сърцето за капачки е поставено на 17 февруари до паметника на цар Иван Асен II, като официалното му откриване се състоя на следващия ден. „Сърцето е голямо и червено, изработено е от метал. Изобразен е и пулс в средата, който да покаже, че то „тупти“ за всички нас, че идеята да се помогне „тупти“ във всички нас. Идеята възникна от това, че в доста детски градини, училища, магазини и домакинства се събират пластмасови капачки. Решихме да има място, на което хората да ги оставят, след което капачките да се събират и да се предават към организаторите на кампанията „Капачки за бъдеще“. Със средствата, събрани от рециклираните капачки, се закупуват кувьози в помощ на недоносените бебета за болници ,които имат нужда“, каза Николина Йовева. Тя посочи, че сърцето за капачки в градския парк на Асеновград се запълва изключително бързо. „Приятно е, че хората оценяват това, което сме направили и се възползват от него“, коментира тя. \r\nПланува се поставянето на още едно сърце за капачки в града, този път в кв. „Запад“. \r\nНиколина Йовева от Центъра за местни инициативи и развитие в Асеновград смята, че хората приемат подобни инициативи с широко отворени сърца. „Самите деца подтикват родителите си да събират капачки, да опазват природата. При децата е много по-лесно да се създаде вълна от емоция, която да стане всеобща.  Поддържам контакт с много от детските градини и училища в Асеновград, като от ръководството им споделят, че децата си купуват нарочно минерална вода или безалкохолно само и само, за да събират капачки. По този начин се чувстват значими, защото помагат на някой друг“, коментира още Николина Йовева. \r\nТони МИХАЙЛОВ", "date": "2019.02.24", "title": "Николина Йовева, Център за местни инициативи и развитие – Асеновград: Сърцето за капачки в градския парк е символ на съпричастността и добротата, които „туптят“ във всеки един от нас"}
{"url": "http://www.focus-news.net/news/2019/02/24/2627381/blagoevgrad-8-svobodni-rabotni-mesta-za-spetsialisti-s-visshe-obrazovanie-sa-obyaveni-v-byuro-po-truda-razlog.html", "text": "8 свободни работни места за специалисти с висше образование са обявени в Дирекция „Бюро по труда“-Разлог. Това съобщиха за  Радио „Фокус“-Пирин  от „Регионална служба по заетостта“-Благоевград. Обявените позиции са за лекар-инфекциозни болести, възпитател, двама лекари в Спешен център, двама анестезиолози и двама хирурзи.  \r\n48 са обявените свободни работни места за специалисти със средно и по-ниско образование. Търсят се сервитьор, двама администратори, магазинер, 16 шивачи, продавач-консултант, 5 арматуристи, 5 кофражисти, 5 дърводелци, 4 монтьори за товарни автомобили, двама кредитни консултанти, 1 техник-механик, домакин сграда, аниматор, фитнес инструктор, месач на хляб и служител в магазин.  \r\n11 свободни позиции са обявени във Филиал-Банско. Те са за сервитьор, администратор, барман, масажист, камериери, инкасатори, машинен оператор за производство на мебели и продавач-консултант. 2 работни места за общи работници са обявени във Филиал-Якоруда. \r\nНатали СТЕФАНОВА", "date": "2019.02.24", "title": "Благоевград: 8 свободни работни места за специалисти с висше образование са обявени в „Бюро по труда“-Разлог"}
{"url": "http://www.focus-news.net/news/2019/02/24/2627377/sofiya-fenove-na-pfk-levski-i-pfk-tsska-sofiya-sa-se-bili-na-bul-sitnyakovo-ima-zadarzhani.html", "text": "Фенове на ПФК „Левски“ и ПФК ЦСКА – София са се били на бул. „Ситняково“. Това съобщиха за  Агенция „Фокус“  от пресцентъра на  МВР . Инцидентът е станал пред столичен търговски център на бул. „Ситняково“. В резултат на бързата реакция на полицията е предотвратен по-сериозен сблъсък. Има задържани. \r\nЦветилена СИМЕОНОВА", "date": "2019.02.24", "title": "София: Фенове на ПФК „Левски“ и ПФК ЦСКА – София са се били на бул. „Ситняково“, има задържани"}
{"url": "http://www.focus-news.net/news/2019/02/24/2627385/afp-mnozinstvoto-ot-zhitelite-na-okinava-sa-protiv-premestvaneto-na-amerikanskata-voenna-baza-na-ostrova.html", "text": "Избирателите отхвърлиха противоречивото преместване на американската база намираща се на  японския остров  Окинава, показват данните от екзитпола след незадължителен референдум в неделя, съобщиха местните медии, цитирани от  AFP . \r\nНе се съобщава каква е разликата в резултата от референдума, който се противопоставя на преместването на базата „Футенма“ от гъсто населен район в по-отдалечен крайбрежен регион на южния японски остров. \r\nНо местните медии, включително обществената телевизия NHK и информационната агенция Kyodo, твърдят, че мнозинството от гласоподавателите са в опозиция на този ход, който е подкрепен от японското и американското правителства. \r\nИзбирателната активност на референдума също не е ясна, като официални данни ще има след няколко часа, след като секциите бяха затворени в 20:00 часа местно време (13:00 часа българско време). \r\nГубернаторът на Окинава трябва да „уважи“ резултата от гласуването, ако най-малко една четвърт от избирателите - около 290 000 души  са взели участие в гласуването.  Юлиян Марков", "date": "2019.02.24", "title": "AFP:  Мнозинството от жителите на Окинава са против преместването на американската военна база на острова"}
{"url": "http://www.focus-news.net/news/2019/02/24/2627384/veliko-tarnovo-s-malko-nad-20-sa-spadnali-noshtuvkite-na-chuzhdentsi-v-oblastta-prez-dekemvri-2018-ta-spryamo-sashtiya-mesets-na-2017-g.html", "text": "С 21% са спаднали нощувките на чужденци във Великотърновска област през декември 2018-та спрямо същия месец на предходната 2017 г. Нощувките на българи се увеличават с 2%. Това съобщиха за  Радио „Фокус“ – Велико Търново  от Териториалното статистическо бюро „Север“, Отдел „Статистически изследвания – Велико Търново“. За последния месец на миналата година  в региона са регистрирани общо 23 791 нощувки, което е с 2% по-малко в сравнение със същия месец на 2017 г. Пренощувалите в областта чужденци са 2 839, а българите – 20 952. \r\nВ края на годината са работели 109 места за настаняване с над 10 легла – хотели, хижи и други за краткосрочно отсядане. Броят на стаите в тях е 2 203, а на леглата – 4 552 . \r\nЛуиза ТРАНЧЕВА", "date": "2019.02.24", "title": "Велико Търново: С малко над 20% са спаднали нощувките на чужденци в областта през декември 2018-та спрямо същия месец на 2017 г."}
{"url": "http://www.focus-news.net/news/2019/02/24/2627383/tsvetan-tsvetanov-e-nachelo-na-parlamentarna-delegatsiya-koyato-shte-uchastva-v-chetvartata-sreshta-na-savmestnata-grupa-za-parlamentaren-kontrol-na-evropol-v-bukuresht-na-25-fevruari.html", "text": "Делегация на Народното събрание (НС), ръководена от председателя на Комисията по вътрешна сигурност и обществен ред Цветан Цветанов, ще участва в Четвъртата среща на Съвместната група за парламентарен контрол на Европол, която ще се проведе в Букурещ на 25 февруари 2019 г. това съобщиха от пресцентъра на  Народното събрание . Делегацията на НС включва още председателя на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения Димитър Лазаров и Мустафа Карадайъ, член на Комисията по вътрешна сигурност и обществен ред и Комисията за контрол над службите за сигурност.  \r\nПо време на срещата ще бъде изслушано ръководството на Европол и Европейския надзорен орган по защита на данните, на  Еропейския център за киберпрестъпност и др. Цветан Цветанов ще представи доклад за участието си в срещите на Управителния съвет на Европол в периода септември 2018 г. - февруари 2019 г.", "date": "2019.02.24", "title": "Цветан Цветанов е начело на парламентарна делегация, която ще участва в Четвъртата среща на Съвместната група за парламентарен контрол на Европол в Букурещ на 25 февруари"}
{"url": "http://www.focus-news.net/news/2019/02/24/2627387/pazardzhik-29-godishen-mazh-ot-velingrad-e-ubil-baba-si.html", "text": "Мъж, извършил тежко престъпление, е задържан от служители на Районно управление на МВР-Велинград, съобщиха от  ОДМВР-Пазарджик . Сигнал за случилото се битово убийство е получен тази сутрин в полицейското управление на града. Станало е ясно, че 29-годишният мъж от Велинград е предизвикал скандал с майка си. Скандалът се задълбочил, при което мъжът нанесъл удари на 48-годишната жена с дървена летва. След това той отишъл в съседната стая, където на легло била 71-годишната му баба. На нея той нанесъл множество удари в областта на главата и в резултат на това жената е починала.  \r\nПристигналите на мястото полицейски служители задържали мъжа в ареста на Районно управление на МВР-Велинград. Той е тестван с техническо средство и пробите за употреба на алкохол и наркотични вещества са отрицателни. Тялото на жертвата е транспортирано в „Съдебна медицина”-Пазарджик за аутопсия. За случилото се незабавно е уведомен дежурен прокурор от Окръжната прокуратура. Продължават процесуалните действия по документиране и изясняване на тежкото престъпление, води се дознание.", "date": "2019.02.24", "title": "Пазарджик: 29-годишен мъж от Велинград е убил баба си"}
{"url": "http://www.focus-news.net/news/2019/02/24/2627389/veliko-tarnovo-gradat-be-edinstveniyat-predstavitel-na-balgariya-na-mezhdunarodno-turistichesko-izlozhenie-v-bukuresht.html", "text": "Велико Търново бе единственият български град със самостоятелен щанд на Международното туристическо изложение Targul de Turism al Romaniei (TTR), което се проведе в  Букурещ. Най-интересните оферти и атракции на Велико Търново бяха представени от Общинската туристическа агенция „Царевград Търнов“. Това каза за  Радио „Фокус“ – Велико Търново  директорът на агенцията Борислав Йорданов. Акцентите бяха възможностите за съчетаване на културно-исторически и познавателни маршрути с различни артистични събития, атракции, кулинария. Внимание бе отделено и на добрата база за настаняване. „Велико Търново е добре позната и предпочитана дестинация, както за индивидуални, така и за организирани румънски туристи. Целта на Общинската туристическа агенция бе представяне на възможностите за целогодишен културен туризъм, сключване на нови договори с туроператори, както и увеличаване на престоя на румънските туристи в града и региона“, коментира още Йорданов. \r\nМеждународно изложение TTR е най-голямото туристическо изложение в Румъния, предназначено както за масовата публика, така и за професионалисти в бранша. В пролетното издание на формата тази година участват над 300 изложители. \r\nЛуиза ТРАНЧЕВА", "date": "2019.02.24", "title": "Велико Търново: Градът бе единственият представител на България на Международно туристическо изложение в Букурещ"}
{"url": "http://www.focus-news.net/news/2019/02/24/2627379/tasnim-iran-iran-za-parvi-pat-izstrelya-krilata-raketa-ot-podvodnitsa-sobstveno-proizvodstvo.html", "text": "Иранските въоръжени сили за първи път изстреля крилата ракета от подводница и двете собствено производство, предава иранската осведомителна агенция  Tasnim .  \r\nСпоред информацията тестовете са проведени в хода на мащабни военноморски учения“Верлаят-97“  в Оманския залив. Ракетата е изстреляна от подводна позиция. \r\nМаневрите, които започнаха в петък, включваха повече от 100 единици военно оборудване, включително подводници, разрушители, ракетни кораби, самолети и хеликоптери. Подводницата \"Фатех\", представена от иранския президент Хасан Роухани през февруари, за първи път участва в ученията. \r\nСпоред ирански медии подводницата с водоизместимост от 600 тона е оборудвана със съвременни оръжия, включително торпеда, морски мини и крилати ракети, които могат да бъдат изстрелвани от потопена позиция.  Юлиян Марков", "date": "2019.02.24", "title": "Tasnim (Иран): Иран за първи път изстреля крилата ракета от подводница собствено производство"}
{"url": "http://www.focus-news.net/news/2019/02/24/2627391/plovdiv-kukersko-karnavalno-shestvie-shte-se-provede-v-asenovgrad-na-10-mart-sirni-zagovezni.html", "text": "Кукерско карнавално шествие ще се проведе в Асеновград на 10 март – Сирни заговезни. Това каза за  Радио „Фокус“ – Пловдив  Боян Алексиев, ръководител на Сдружение „Клуб за танцово изкуство Везеница“ в Асеновград, което е организатор на събитието. Шествието ще се проведе за пета поредна година и ще започне в 10.30 часа от ул. „Булаир“ в Асеновград. Кукерите ще преминат през Етнографската къща, през Железния мост, през улиците на кв. „Свети Георги“, през Главната улица и ще завърши на централния площад „Акад. Николай Хайтов“.   \r\n„Това е една много стара традиция, която е била прекъсната преди около 60-70 години. Точно преди точно 5 години  няколко души се наехме да я възстановим. Срещнахме доста разбиране и интерес у хората. С времето се осъзнава, че си личи липсата на един такъв карнавал. Неговата липса води до насочване на децата към други празници и обичаи, които не са чисто български, които нямат нашите корени и не са били по нашите земи. В интерес на истината, поизменихме някои от нещата, свързани с карнавала, тъй като всяко едно нещо във фолклора и в традицията винаги търпи развитие, за да може да бъде актуално и интересно както за участниците, така и за зрителите“, каза Алексиев. Той посочи, че първоначално участниците в карнавала са били около 30 души, като миналата година броят им е достигнал над 70 души, което е доказателство за развитието на това събитие.  \r\n„Тази година очакваме да има още повече участници. Заявки за участие има дори от съседните на общината населени места и села. За да бъдем актуални, тази година сме подготвили много колоритни образи. На зрителите ще им бъде интересно“, смята Боян Алексиев. Той добави, че Сдружение „Клуб за танцово изкуство Везеница“ в Асеновград ще се опита да помогне с намирането или с изработката на кукерски костюм на всеки, който желае да се включи в карнавала. „Досега винаги сме се справяли, ще се справим и този път. За нас най-важното е участието на децата, защото те са двигателят, който трябва да поеме щафетата и да продължи да съхранява традицията, възникнала дори още преди да се приеме християнството по нашите земи“, посочи Боян Алексиев. \r\nТони МИХАЙЛОВ", "date": "2019.02.24", "title": "Пловдив: Кукерско карнавално шествие ще се проведе в Асеновград на 10 март – Сирни заговезни"}
{"url": "http://www.focus-news.net/news/2019/02/24/2627382/tacc-igor-dodon-othvarli-tvardeniyata-za-ruska-namesa-v-moldovskite-izbori.html", "text": "Молдовският президент Игор Додон нарече изявленията на председателя на парламента и на един от лидерите на управляващата Демократична партия на Молдова Андриан Канду за намесата на Русия в парламентарните избори, които се провеждат в републиката, „несъответстващи на действителността“, цитира думите му  TACC .  \r\n\"Русия не се намесва в нашите избори, а изявленията на председателя на парламента са кощунствени . При провеждането на анти-руски политики, демократите не се притесняваха от трудностите на нашите производители, които загубиха основния си руски пазар, или от проблемите на повече от половин милион трудови мигранти в Русия, чиито пари помагат да държим на повърхността икономиката на Молдова, която проевропейското правителство вкара в криза, каза Додон пред кореспондента на ТАСС след гласуване в избирателната секция. \r\nТой припомни, че когато един от молдовските пилоти, работещи по договор с Съединените щати в Афганистан почина и други са заловени от талибаните, \"правителството заяви, че скоро ще бъдат освободени. с помощта на американски и румънски партньори. \" \"Но за повече от три години нищо не е направено по този въпрос. Когато бяха освободени с помощта на Руската федерация, те не мислят за нищо по-добро в Кишинев, а да обвинят Москва в намеса в изборите. Достойните хора не правят това\", каза Додон. \r\nКанду след гласуване в  избирателната секция заяви, че \"Руската федерация използва много инструменти, за да повлияе на предизборната кампания в Молдова\". Сред тези инструменти той посочи \"амнистия на мигрантите, премахване на митата върху молдовските продукти и ситуацията със спасените от плен пилоти\".  Юлиян Марков", "date": "2019.02.24", "title": "TACC: Игор Додон отхвърли твърденията за руска намеса в молдовските избори"}
{"url": "http://www.focus-news.net/news/2019/02/24/2627386/levski-vodi-s-10-sreshtu-tsska-na-poluvremeto-sadiyata-izgoni-dzhesi.html", "text": "Левски води с 1:0 срещу ЦСКА на полувремето, след автогол на Стивън Перейра в добавеното време на първата част. Две минути преди гола ЦСКА остана с 10 души на терена, след като съдията Владимир Вълков показа директно червен картон на Едвин Джеси за неспортсменска проява. Така ЦСКА ще продължи през второто полувреме в намален състав и гол пасив. \r\nЕвентуална победа за „сините“ означава, че ще изравнят точките си с ЦСКА, но ще излязат пред „червените“ в класирането, заради по-добри показатели в преките мачове.", "date": "2019.02.24", "title": "Левски води с 1:0 срещу ЦСКА на полувремето, съдията изгони Джеси"}
{"url": "http://www.focus-news.net/news/2019/02/24/2627393/burgas-nay-tarsenite-martenitsi-v-grada-sa-rachno-izrabotenite-i-tezi-s-imena.html", "text": "Най-търсените мартеници в Бургас са ръчно изработените, голямо впечатление правят и тези с имена, показа репортерска проверка на  Радио „Фокус“ – Бургас . „Много хора се радват на мартениците с имена, особено ако си намерят тяхното. Имаме с традиционни имена, както и с чуждестранни“, каза Памела Гечева, продавач на мартеници. По думите й също често търсени са мартениците с мъниста, а възрастните хора купуват най-вече мартеници с Пижо и Пенда. „Други по-нестандартни мартеници са направените от метал“, посочи Гечева.  \r\nПредлагането на мартеници в града е започнало около 10 февруари, а най-голямо търсене се наблюдава обикновено през последните дни на месеца, включително и на 1 март. „Има места, на които започват да продават мартеници и от 1 февруари“, отбеляза друг търговец. „При нас най-търсените мартеници са традиционните, тези с вълна, естествени материали, български мотиви, както и символиката, която си е Пижо и Пенда, с всичките им орнаменти като хурка, калпак, елеците, българските носии“, заяви друга жена, продаваща мартеници на пазара. Според нея също най-търсени мартеници са ръчно изработените. \r\nОтносно получаването на разрешително за продажба на мартеници търговците коментираха, че за разлика от минали години, този път не са имали проблем, бил е изготвен списък и всеки си е спазвал реда, процедурата по получаване на разрешително е минавала лесно и единственият проблем бил дългото чакане. \r\nДеница ДИМИТРОВА", "date": "2019.02.24", "title": "Бургас: Най-търсените мартеници в града са ръчно изработените и тези с имена"}
{"url": "http://www.focus-news.net/news/2019/02/24/2627378/zhurnalistat-hristo-hristov-pred-desetiya-zimen-universitet-na-mladezhi-gerb-v-sandanski-za-da-ne-dopuskame-greshki-v-badeshteto-tryabva-da-poznavame-tsyaloto-si-minalo.html", "text": "За да можем да се развиваме и да вървим напред, трябва да знаем кои сме, а за да не допускаме грешки в бъдещето, трябва да познаваме цялото си минало. Това заяви документалистът и журналист Христо Христов пред над 130 младежи по време на десетия Зимен университет на Младежи ГЕРБ в Сандански, съобщиха от пресцентъра на  партията . „Ако социалистическият строй е бил толкова добър, защо днешните леви политици у нас не работят да го върнат този строй? А знаете ли къде учат децата им?“, попита Христов. Той подчерта и приетите минала година нови учебни програми, в които е включено изучаването на периода на тоталитарно-комунистическото управление. „Когато това се изучава ще се промени и мисленето на младите хора и те няма да бъдат толкова податливи на фалшивите новини, които се тиражират за това колко хубаво било през онова време“, коментира Христов.  \r\nЖурналистът разказа пред младежите, че по време на комунистическия режим в България най-малко 30 хиляди българи са избити без съд и присъда в периода септември – декември 1944 г., че около 250 хил. души са били подложени на репресии по лагери, затвори или са следени от Държавна сигурност. Освен това Христо Христов припомни, че комунистите са фалирали България три пъти - през 1960, 1977 и 1987 година. За повече информация по темата документалистът-журналист препоръча на младите хора да ползват сайтовете  ,   и  . В края на лекцията си Христо Христов коментира, че БКП си е сменила името, за да се разграничи от престъпленията, които е вършила, но ако познаваме миналото си няма да позволим подобни грешки отново да се случват в българската политика. \r\nПолитологът Румяна Коларова коментира, че в България бившата комунистическа партия се е преименува, но тя е останала същата като ценностна система, като някакво странно чувство на лоялност на някаква история, не се е променила нито структурно, нито по друг начин. Според Коларова, лошото в случая е, че когато една такава партия е голяма и е участвала в управлението, тези хора, когато дойде някой друг политически субект и им каже, че не са демократи, те започват да измислят отговори от типа и вие не сте демократи, вие сте фашисти, другите са монархисти и т. н. „В този случай съмненията в демократичността на всички партии и фактът, че всички говорят за нов преход, са най-лошата последица от начина, по който БСП е доминирала политическия дневен ред в България през целия преход“, коментира още Коларова.", "date": "2019.02.24", "title": "Журналистът Христо Христов пред десетия Зимен университет на Младежи ГЕРБ в Сандански: За да не допускаме грешки в бъдещето, трябва да познаваме цялото си минало"}
{"url": "http://www.focus-news.net/news/2019/02/24/2627392/ministerstvo-na-turizma-balgariya-e-s-rast-nad-sredniya-za-es-pri-noshtuvkite-v-mestata-za-nastanyavane-za-2018-godina.html", "text": "България се нарежда сред държавите с ръст, по-висок от средния за Европейския съюз (ЕС) по показател нощувки в местата за настаняване. Това показват публикуваните предварителни данни на Евростат за 2018 г., съобщиха от пресцентъра на  Министерството на туризма . \r\nСпоред статистиката нощувките в места за настаняване с 10 и повече легла в страната ни са над 26,8 млн. през миналата година, а отчетеният ръст е 3 на сто. Регистрираното средно за ЕС увеличение е 2,2%. По ръст страната ни изпреварва държави като Дания – 2,7%, Франция – 2,4%, Гърция – 0,5% и Италия – 1,9%. \r\nДанните на Евростат доказват, че усилията да популяризираме страната като дестинация за качествен туризъм с разнообразни възможности за почивка, дават резултати, коментира министърът на туризма Николина Ангелкова. Постигнатото през последните 3 години обаче трябва да ни амбицира да се борим за доверието на всеки турист, добави министърът.  \r\nПо другия показател- нощувки, реализирани от чужденци в места за настаняване с 10 и повече легла резултатите за България са над 17,7 млн., като увеличението им е 3,8 на сто. Ръстът у нас отново изпреварва средния за страните от Общността, който е 2%.  Нарастването при конкурентни на България страни за нощувките, реализирани от чужди граждани, е както следва: Хърватска 3,5%, в Гърция 2,5%, в Кипър 3,2%. \r\nОбщият размер на приходите у нас от международен туризъм за 2018 г. е над 7,3 млрд. лв., което представлява ръст от 6,5 на сто, показват последните данни на Българската народна банка.", "date": "2019.02.24", "title": "Министерство на туризма: България е с ръст над средния за ЕС при нощувките в местата за настаняване за 2018 година"}
{"url": "http://www.focus-news.net/news/2019/02/24/2627388/mvr-dvama-sluzhiteli-na-reda-sa-postradali-pri-ovladyavane-na-sbivane-vazniknalo-pred-stadion-vlevski.html", "text": "Двама служители на реда са пострадали при овладяване на сбиване, възникнало пред стадион „В.Левски“, съобщиха от  пресцентъра на МВР.  Минути преди 12.30 часа, пред стадион „В.Левски“ е възникнало сбиване между две големи групи, всичките фенове на ПФК „Левски“. При предприетите действия за овладяване на ситуацията са пострадали двама полицейски служители, по които били хвърлени предмети. Те са откарани в болница за оказване на медицинска помощ. Част от участниците в скандала са задържани. Работата по установяването и на останали продължава.", "date": "2019.02.24", "title": "МВР: Двама служители на реда са пострадали при овладяване на сбиване, възникнало пред стадион „В.Левски“"}
{"url": "http://www.focus-news.net/news/2019/02/24/2627395/gd-granichna-politsiya-ostava-intenziven-trafikat-na-gkpp-kapitan-andreevo-i-gkpp-dunav-most-vidin-na-izhod-ot-stranata.html", "text": "На ГКПП \"Дунав мост-Видин\" на българо-румънската  граница трафикът е интензивен на изход от страната, по данни към 13.00 часа. Това съобщиха от пресцентъра на  Главна дирекция (ГД) \"Гранична полиция\" . На ГКПП \"Капитан Андреево\" на българо-турската граница трафикът е интензивен на изход за товарни автомобили. \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове. \r\nПоради усложнена метеорологична обстановка в Румъния (силен вятър и снеговалеж) вероятно ще бъдат въведени ограничения за пътуване на МПС по републиканската пътна мрежа. При промяна на обстановката на територията на Република Румъния ще бъде оповестена допълнителна информация.", "date": "2019.02.24", "title": "ГД „Гранична полиция“: Остава интензивен трафикът на ГКПП „Капитан Андреево“ и ГКПП „Дунав мост-Видин“ на изход от страната"}
{"url": "http://www.focus-news.net/news/2019/02/24/2627396/varna-pochti-dvoyno-e-namalyal-boryat-na-chrevnite-infektsii-v-oblastta-prez-izminalata-sedmitsa.html", "text": "Почти двойно е намалял борят на чревните инфекции във Варненска област през изминалата седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. По данни на информационната система за събиране и анализиране на данни за заболеваемостта, за периода от 15 до 21 февруари във Варненска област са регистрирани 14 случая на чревни инфекции, при 34 от предходната седмица. Значително е намалял броят на пациентите с ентероколит, които бяха 30 за периода от 8 до 14 февруари. Броят на ентероколитите през този отчетен период е 10, като 9 от тях са във Варна. За сравнение за същата седмица на месец февруари през 2018 г. случаите с тази инфекция са били 27. Пациентите с тези симптоми от началото на месеца са общо 58. Регистриран е само 1 колиентерит, при 2 за предходната седмица. Отчетени са още 2 вирусни хепатитa и 1 ротавирусен ентерит. \r\nЗа периода в кабинета на РЗИ – Варна се извършени 30 имунизации. Според данните на инспекцията за периода от 15 до 21 февруари през имунизационния кабинет са преминали общо 53 души. С ваксина против жълта треска са обхванати 12 от тях. От РЗИ – Варна съобщиха също, че в кабинета за анонимно и безплатно консултиране за СПИН (КАБКИС) са преминали и изследвани 15 лица. Във Варна за периода няма регистрирани заболявания от Лаймска борелиоза. Няма и регистрирани случаи на ухапани от кърлежи. \r\nБояна АТАНАСОВА", "date": "2019.02.24", "title": "Варна: Почти двойно е намалял борят на чревните инфекции в областта през изминалата седмица"}
{"url": "http://www.focus-news.net/news/2019/02/24/2627398/maya-pesheva-sotsialno-podpomagane-veliko-tarnovo-modelat-na-mislene-na-horata-v-poslednite-godini-se-promenya-i-te-zapochvat-vse-po-striktno-da-spazvat-zakonodatelstvoto.html", "text": "Моделът на мислене на хората в последните години се променя и те започват все по-стриктно да спазват законодателството. Това е основната причина за по-малкия брой социални измами, регистрирани във Великотърновска област, съобщи за  Радио „Фокус“ – Велико Търново  директорът на дирекция „Социално подпомагане“ – Велико Търново Мая Пешева-Владкова. Тя уточни, че проверките, които се правят, се образуват след самосезиране на служителите, или след получаване на сигнали за нередности.  \r\n„Когато говорим  за целевите помощи за помощни средства, приспособления, съоръжения и медицински изделия, там има процедура, която във времето трябва да бъде спазена. След като се кандидатства за даден вид помощ, заявлението се обработи и тя бъде отпусната със заповед, в определен срок, който е различен за всяко изделие, трябва да бъдат представени разходно-оправдателни документи. Когато те не са при нас, това е начина да установим, че помощта не е използвана по предназначение“, обясни още Пешева. Тя допълни, че другият начин е да се получи справка от Националната агенция за приходите, която винаги се изисква, и според нея лицето има някакви доходи, които не декларирало. „Понякога се оказва, че хората не знаят за тях, понякога се оказва, че са забравили. Оправданията са различни, но в голяма част от тези случаи, в които имаме допълнителна информация, хората дори ни благодарят. Те възстановяват доброволно сумата на един път или на части, след сключване на споразумение“, поясни още социалният експерт. \r\nЛуиза ТРАНЧЕВА", "date": "2019.02.24", "title": "Мая Пешева, „Социално подпомагане“ – Велико Търново: Моделът на мислене на хората в последните години се променя и те започват все по-стриктно да спазват законодателството"}
{"url": "http://www.focus-news.net/news/2019/02/24/2627399/pazardzhik-mladezhite-ot-bchk-panagyurishte-podrediha-bazar-s-martenitsi-v-tsentara-na-grada.html", "text": "Младежите от БЧК-Панагюрище подредиха базар с мартеници в центъра на града, съобщиха от  червенокръстката организация . Базарът ще остане до края на месец февруари, като на него се предлагат различни мартеници – за ръка, за ревер, а също и със сувенирна стойност.  \r\nСпоред организаторите подготвените мартеници са над 7 000, а приходите, събрани в резултата на инициативата, ще подпомогнат възрастни и болни хора. Организирането на такъв базар е традиция, която се реализира за 14-та година.", "date": "2019.02.24", "title": "Пазарджик: Младежите от БЧК-Панагюрище подредиха базар с мартеници в центъра на града"}
{"url": "http://www.focus-news.net/news/2019/02/24/2627390/pier-moskovisi-brekzit-bez-sporazumenie-nyama-da-dovede-do-haos-v-es.html", "text": "Излизането на Великобритания от Европейския съюз без споразумение няма да доведе до неконтролируема ситуация нито в ЕС, нито във Франция. Увереността в това бе изразена в неделя от европейския комисар по икономическите и финансови въпроси Пиер Московиси пред радиостанция Europe1, цитиран от  TACC . \r\n\"Не е необходимо да представяме Брекзит като пълен срив и край на света.", "date": "2019.02.24", "title": "Пиер Московиси: Брекзит без споразумение няма да доведе до хаос в ЕС"}
{"url": "http://www.focus-news.net/news/2019/02/24/2627400/d-r-ognyan-simeonov-dietolog-konsumatsiyata-na-presni-plodove-i-zelenchutsi-i-zarzavati-spomaga-za-preodolyavaneto-na-proletnata-umora.html", "text": "Консумацията на пресни плодове и зеленчуци и зарзавати спомага за преодоляването на пролетната умора. Това каза диетологът д-р Огнян Симеонов в интервю за  Агенция „Фокус“  във връзка с правилното хранене през пролетта.  \r\n„Едни от основните липсващи витамини са витамин Б12 и витамин Д. Когато ние набавим тези вещества, процесите на умора много бързо изчезват и се чувстваме по-добре. Винаги трябва да наблягаме на плодове, зеленчуци и неща, които са непреработени, защото те ни дават много повече енергия, отколкото всички други храни“, заяви д-р Симеонов. Сред препоръките му са на пролетната трапеза да присъстват всички видове зарзават, които са направили нашите баби, тъй като те ще спомогнат за преодоляването на пролетната умора. \r\nД-р Симеонов даде пример и за дневно меню, което е подходящо за този сезон. „Всеки човек трябва да започва деня си с чаша чай или с чаша топла вода – това е задължително, но не и те да са загрети в микровълнова печка. Хората, които ядат всичко от животински произход, могат да си позволят плочка сирене, едно-две яйца, домат, краставица, малко сирене, филийка пълнозърнест хляб и една шепа маслини, но задължително те да не са черни. На обяд между 12.00 и 14.00 ч. е хубаво да хапнем една огромна салата. Задължително трябва да присъства и източник на протеин - дали от растителен, дали от животински произход. Ако е от животински, количеството на протеина не трябва да бъде повече от 100 гр. Основното могат да бъдат задушени зеленчуци. Трябва, разбира се, да избягваме сладките неща, богати на захар, защото те ни дават един временен ефект на еуфория – т.нар. хормон на щастието, след което имаме нужда да го търсим пак. Пък от тях се и пълнее, защото имат много въглехидрати. Не трябва да забравяме да пием и по-големи количества вода през пролетта – колкото повече, толкова по-добре“, заяви диетологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.02.24", "title": "Д-р Огнян Симеонов, диетолог: Консумацията на пресни плодове и зеленчуци и зарзавати спомага за преодоляването на пролетната умора"}
{"url": "http://www.focus-news.net/news/2019/02/24/2627403/", "text": "Годишният доклад на Европейската комисия за напредъка на балканските страни ще бъде отложен до приключване на изборите за Европейски парламент, насрочени за края на май, съобщава  РТС , цитирайки дипломатически източници в Брюксел. \r\nСпоред анализаторите посоката на политиката на ЕС за разширяване на блока към Западните Балкани ще  зависи от резултатите от европейските избори. \r\nМакар и обявени за средата на април, годишните доклади за балканските страни ще бъдат представени след  29 май, което според медиите е знак, че някои членове на ЕС виждат разширяването на ЕС към Балканите като риск във вътрешния план преди изборите.  Юлиян Марков", "date": "2019.02.24", "title": "РТС (Сърбия): Годишният доклад за напредъка на страните от Балканите ще бъде представен след евроизборите"}
{"url": "http://www.focus-news.net/news/2019/02/24/2627394/ria-novosti-kam-12-chasa-izbiratelnata-aktivnost-v-moldova-nadhvarlya-20-protsenta.html", "text": "Избирателната активност на парламентарните избори в Молдова до 12 часа местно време (съвпада с българското) беше 20.92%, според уебсайта на Централната избирателна комисия на републиката, предава  РИА Новости .  \r\n„Към 12.00 повече от 595 хиляди души успяха да участват в гласуването в Молдова, което е 20.91% от избирателите. Най-активни са хората на възраст от 56 до 70 години. По това време над 18 хиляди души са участвали в изборите на чуждестранни избирателни секции, 0.65% от общия брой на избирателите“, съобщават от ЦИК. \r\nВ неделя в Молдова се провеждат парламентарни избори. Депутатите се избират за срок от четири години. Изборите се провеждат за първи път в смесена избирателна система - 50 души по партийни листи, 51 - в едномандатни избирателни райони. Няма избирателна активност. \r\nЧетиринадесет партии и един блок кандидатстват за места в парламента. Основната борба се развива между Социалистическата партия, която се застъпва за по-тясно взаимодействие с Русия и Евразийския икономически съюз и управляващата Демократическа партия и десния опозиционен блок АКУМ, които се застъпват за европейска интеграция.  Юлиян Марков", "date": "2019.02.24", "title": "РИА Новости: Към 12 часа избирателната активност в Молдова надхвърля 20 процента"}
{"url": "http://www.focus-news.net/news/2019/02/24/2627404/minka-salagyorova-zam-kmet-na-petrich-s-1-107-000-lv-se-podmenyat-vodoprovodite-na-7-ulitsi-v-grada.html", "text": "Със средства в размер на 1 107 000 лв. се подменят водопроводите на 7 улици в Петрич. Това каза за  Радио „Фокус“-Пирин  Минка Салагьорова, заместник-кмет на Петрич по строителството. Тя обясни, че тези средства са получени от Министерството на регионалното развитие и благоустройството, след като на 19 декември миналата година кметът Димитър Бръчков е подписал допълнително споразумение с министерството. „Освен на „Яне Сандански“ и „Пейо Яворов“, ще се подменят остарелите водопроводи и на улиците „Васил Кънчев“, „Демир Хисар“, „Кочо Мавродиев“, „Тетово“, „Екзарх Йосиф“, „Капитан Джингаров“, „Стоян Търнаджиев“. Общата дължина на подменените водопроводи ще е 2 362 метра“, уточни зам.-кметът на Петрич. Минка Салагьорова посочи, че инвестициите във водопроводната мрежа са важни за Общината, тъй като сега съществуващите водопроводи в града са остарели, а и заради материалите, използвани при строителството им, са с потенциални рискове за здравето на хората. Според нея е факт изключително лошото техническо състояние на съществуващите разпределителни водопроводи и прилежащите отклонения в град Петрич. \r\nНатали СТЕФАНОВА", "date": "2019.02.24", "title": "Минка Салагьорова, зам.-кмет на Петрич: С 1 107 000 лв. се подменят водопроводите на 7 улици в града"}
{"url": "http://www.focus-news.net/news/2019/02/24/2627405/d-r-ognyan-simeonov-dietolog-kogato-kupuvame-plodove-i-zelenchutsi-tryabva-da-izbirame-takiva-koito-nyamat-hubav-targovski-vid.html", "text": "Когато купуваме плодове и зеленчуци, трябва да избираме такива, които нямат хубав търговски вид. Това каза диетологът д-р Огнян Симеонов в интервю за  Агенция „Фокус“  във връзка с правилното хранене през пролетта. \r\n„Най-важното, което трябва да запомним, е че никога кората на плода или зеленчука не трябва да блести - да няма някакъв блясък, който се получава от пръскане с нещо. А е хубаво в магазините да избираме плодове и зеленчуци, които нямат хубав търговски външен вид. Никога кората на цитрусовите плодове не трябва да е бляскава“, обясни д-р Симеонов. \r\nТой коментира, че здравословното хранене никога не е било скъпо удоволствие. „За мен лично здравословното хранене е вегетарианското хранене. Иначе това, което предлагам на хората като хранителни режими, е индивидуално и само за тях. И предвид, че над 90% от хората са месоядни, включвам в програмите им месо“, каза още диетологът и посочи, че в дневното меню винаги трябва да има протеин, въглехидрат и мазнини.  \r\nД-р Симеонов посочи, че най-честата грешка на българина винаги е, че или не закусва, или не обядва понеже е много зает и много работи, а вечерята му е най-стабилното хранене. „Нехраненето прави така, че човек да пълнее. Неправилното съчетание на някои продукти и яденето на големи количества въглехидрати и храни, които съдържат много захари и мазнини, също водят до напълняване“, коментира той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.02.24", "title": "Д-р Огнян Симеонов, диетолог: Когато купуваме плодове и зеленчуци, трябва да избираме такива, които нямат хубав търговски вид"}
{"url": "http://www.focus-news.net/news/2019/02/24/2627401/sport-levski-pobedi-v-derbito-sreshtu-tsska-s-10.html", "text": "Левски победи ЦСКА с 1:0 в дербито от 23-ия кръг на Първа лига. Фатален за ЦСКА се оказа краят на първата част, когато в рамките на две минути Едвин Джеси получи спорен червен картон за спречкване с Иван Горанов, а Стивън Перейра си отбеляза автогол. \r\nС този успех Левски излезе на второ място в класирането при равен брой точки с ЦСКА, но с по-добри показатели в преките мачове. Така лидерът Лудогорец остава с пет точки аванс пред двата столични гранда.", "date": "2019.02.24", "title": "Спорт: Левски победи в дербито срещу ЦСКА с 1:0"}
{"url": "http://www.focus-news.net/news/2019/02/24/2627407/boyan-aleksiev-sdruzhenie-klub-za-tantsovo-izkustvo-vezenitsa-asenovgrad-prez-poslednite-godini-balgarinat-se-doseti-che-tryabva-da-sahranyava-korena-si-kolkoto-se-mozhe-po-dalgo.html", "text": "През последните години българинът се досети, че трябва да съхранява корена си колкото се може по-дълго време. Това каза за  Радио „Фокус“ – Пловдив  Боян Алексиев, ръководител на Сдружение „Клуб за танцово изкуство Везеница“ в Асеновград, по повод бъдещето на традициите в България. „Смятам, че има бъдеще за българските традиции, ако правилно работим с децата и наблягаме на работата с тях. Смятам, че така ще им бъде  достатъчно интересно, за да станат част от процеса по съхраняване на обичаите.  В крайна сметка именно обичаите са нещото, което ни отличава от всяка една съседна и по далечна на нас държава“, коментира Боян Алексиев.  \r\nСпоред него липсата на знание у децата за изконните български традиции ги води към други празници и обичаи, които не са чисто български, които нямат български корени и не са били по нашите земи. „Има много млади хора, които са се посветили на традициите и правят всичко възможно, за да ги съхранят за идните поколения. Докато има такива хора, които заразяват околните с фолклор, с традиции, с песни и танци, смятам, че българското ще има бъдеще“, посочи Боян Алексиев. По думите му, с всяка година се увеличава броят на пазителите на традициите в България. „По мои наблюдения, сурвакарските, кукерските и карнавални групи стават все повече и повече, което е хубаво, особено в рамките на съвремието, когато имаме нужда да знаем които сме, какво е нашето минало“, добави Алексиев. \r\nТони МИХАЙЛОВ", "date": "2019.02.24", "title": "Боян Алексиев, Сдружение „Клуб за танцово изкуство Везеница“ – Асеновград: През последните години българинът се досети, че трябва да съхранява корена си колкото се може по-дълго"}
{"url": "http://www.focus-news.net/news/2019/02/24/2627408/st-komisar-georgi-hadzhiev-sdvr-15-godishnoto-momche-postradalo-pri-poboy-v-stolitsata-e-sas-samneniya-za-komotsio.html", "text": "15-годишното момче, пострадало при побой в столицата, е настанено в болница със съмнения за комоцио. Това каза на брифинг директорът на СДВР ст. комисар Георги Хаджиев, предаде репортер на  Агенция „Фокус“ . „Здравословното му състояние е добро. Колегите от Трето РУ работят усилено по изясняване на случая. Има доведени лица в районното, чиято съпричастност към деянието се изяснява“, заяви ст. комисар Хаджиев и уточни, че наказанието за такова деяние е от 1 до 2 години затвор и налагане на парична глоба. „Няколко души са пресрещнали пострадалия пред входа на блока му и са го попитали на кой футболен отбор симпатизира. Но според мен деянието не е на футболна основа“, коментира още той.", "date": "2019.02.24", "title": "Ст. комисар Георги Хаджиев, СДВР: 15-годишното момче, пострадало при побой в столицата, е със съмнения за комоцио"}
{"url": "http://www.focus-news.net/news/2019/02/24/2627402/premierat-boyko-borisov-katsna-v-grad-sharm-el-sheyh-za-sreshtata-na-varha-evropeyski-sayuz-liga-na-arabskite-darzhavi.html", "text": "Премиерът Бойко Борисов кацна в град Шарм Ел-Шейх за срещата на върха Европейски съюз-Лига на арабските държави, предаде специалният пратеник на  Агенция „Фокус“  в Египет. Срещата на върха ще продължи днес и утре и ще събере за първи път държавните и правителствените ръководители от ЕС и Лигата на арабските държави. Съпредседатели на срещата ще бъдат председателят на Европейския съвет Доналд Туск и египетският президент Абдел Фатах ал-Сиси. Целта на форума е да бъде постигнато задълбочаване на европейско-арабското партньорство и да бъдат начертани насоки за справяне с глобалните предизвикателства. Именно тези теми включва първата пленарна сесия, която по програма трябва да започне в 17.50 ч. Вечерта е предвидена среща на ръководителите на делегациите. \r\nДеница КИТАНОВА", "date": "2019.02.24", "title": "Премиерът Бойко Борисов кацна в град Шарм Ел-Шейх за срещата на върха Европейски съюз-Лига на арабските държави"}
{"url": "http://www.focus-news.net/news/2019/02/24/2627409/violeta-toncheva-teatralno-muzikalen-produtsentski-tsentar-varna-postanovkata-telefonat-na-martvetsa-pod-rezhisurata-na-petar-denchev-shte-bade-predstavena-na-26-fevruari.html", "text": "Постановката „Телефонът на мъртвеца“ под режисурата на Петър Денчев ще бъде представена във Варна на 26 февруари. Това каза в интервю за  Радио „Фокус“ – Варна  Виолета Тончева от Театрално-музикален продуцентски център – Варна. По думите й в постановката зрителите ще могат да видят актьора Симеон Лютаков, познат от телевизионния и филмовия екран.  \r\nПиесата е написана от Сара Рул и ще се играе от 19.00 часа на 26 февруари на основната сцена в Драматичен театър „Стоян Бъчваров“. „Телефонът на мъртвеца“ е най-новият режисьорски прочит на режисьора Петър Денчев. Една много интересна постановка, в която любовта, колкото и странна да е тя, в крайна сметка побеждава. Да не забравяме, че става на въпрос за февруари – месеца на влюбените“, посочи Виолета Тончева.  \r\nВ ролите ще се въплътят Биляна Стоева, Симеон Лютаков, Веселина Михалкова, Милена Кънева, Николай Божков, Полина Недкова. Музиката към постановката е на Христо Намлиев, преводът - на Харалампи Аничкин, а сценография и костюмите - на Петър Митев. \r\nБояна АТАНАСОВА", "date": "2019.02.24", "title": "Виолета Тончева, Театрално-музикален продуцентски център – Варна: Постановката „Телефонът на мъртвеца“ под режисурата на Петър Денчев ще бъде представена на 26 февруари"}
{"url": "http://www.focus-news.net/news/2019/02/24/2627412/pazardzhik-17-sa-paralelkite-po-tehnicheski-i-it-profesii-predvideni-v-darzhavniya-plan-priem-v-oblastta.html", "text": "За учебна 2019/2020 година, държавен план-прием в профилирани и професионални паралелки ще бъде обявен в 41 училища на територията на област Пазарджик, съобщиха от  Областната администрация  и уточниха, че 17 от паралелките са по технически и IT професии и специалности от професионално направление Компютърни науки, Приложна информатика, Електротехника и енергетика, Електроника, автоматика, комуникационна и компютърна технология. Професионалното обучение по професии и специалности, предложено за учебната 2019/2020 г. във всички училища, е подкрепено от местния бизнес. Общият брой ученици, завършващи основно образование през 2018/2019 година в областта, е 2 284, паралелките с дневна форма на обучение са 100, профилираните са 37, а професионалните – 63.", "date": "2019.02.24", "title": "Пазарджик: 17 са паралелките по технически и IT професии, предвидени в държавния план-прием в областта"}
{"url": "http://www.focus-news.net/news/2019/02/24/2627410/afp-provede-se-shestvie-v-pamet-na-ubitiya-ruski-opozitsioner-boris-nemtsov.html", "text": "Няколко хиляди руснаци взеха участие в шествие в памет на критика на Кремъл Борис Немцов в неделя, четири години след убийството му, предава  AFP . \r\nОбикновени московчани и изтъкнати опозиционни фигури, включително политикът Алексей Навални, преминаха през центъра на града. Много от тях носеха руски знамена, портрети на Немцов и антикремълски лозунги. Някои скандираха срещу президента Владимир Путин. \r\n„Шест хиляди души са взели участие“, съобщи полицията в изявление на уебсайта на Министерството на вътрешните работи. \r\nСпоред опозиционни представители са участвали около  10 000 души. \r\n\"Става дума за бъдещето на страната, която Путин отнема от народа\", заяви опозиционният политик Иля Яшин, цитиран от AFP.  Юлиян Марков", "date": "2019.02.24", "title": "АFP: Проведе се шествие в памет на убития руски опозиционер Борис Немцов"}
{"url": "http://www.focus-news.net/news/2019/02/24/2627413/manchestar-yunayted-priema-livarpul-v-derbito-na-premiar-liyg.html", "text": "Манчестър Юнайтед приема на „Олд Трафорд“ вечния враг Ливърпул в класическото английско дерби на Премиерната лига. \r\nСлед уволнението на Жозе Моуриньо и идването на Оле Гунар Солскяер, Манчестър Юнайтед не само излезе от кризата, в която се намираше, но и направи супер победна серия. Под ръководството на норвежеца отборът има 11 победи, 1 равенство и 1 загуба във всички турнири, като се завърна и в „Топ 4“. Смяната на Моуриньо със Солскяер дойде именно след загубата от Ливърпул с 1:3 на 16 декември.  \r\nСега шансовете са изравнени и няма фаворит преди днешния двубой, който започва в 16:05 часа.", "date": "2019.02.24", "title": "Манчестър Юнайтед приема Ливърпул в дербито на Премиър Лийг"}
{"url": "http://www.focus-news.net/news/2019/02/24/2627411/st-komisar-georgi-hadzhiev-sdvr-obshto-38-litsa-sa-zadarzhani-predi-i-sled-macha-mezhdu-pfk-levski-i-pfk-tsska-sofiya.html", "text": "Общо 38 лица са задържани преди и след мача между ПФК „Левски“ и ПФК ЦСКА – София. Това каза на брифинг директорът на СДВР ст. комисар Георги Хаджиев, предаде репортер на  Агенция „Фокус“ . \r\n„След приключване на футболната среща като рекапитулация можем да заключим следното – общо 38 лица са задържани. От тях 7 са във връзка с възникнало сбиване между две фракции фенове на „Левски“. В такава ситуация колегите се намесват незабавно и при опит да се възстанови обществения ред имаме двама пострадали колеги. Единият от тях е със сътресение на мозъка и сцепена устна, закаран е в „Пирогов“ и ще остане на лечение. Другият е напръскан със спрей и ще остане в \"ИСУЛ\", обясни ст. комисар Хаджиев. Той уточни, че всички лица, които са установени на местопроизшествието, са заведени в Първо РУ и ще се изяснява съпричастността на всяко едно от тях към инцидента. \r\n„Малко преди 11.30 ч. пред мол „Сердика“ между два автомобила с фенове на двата клуба възниква спор, влизат в пререкание и си разменят по няколко удара. Лицата са установени и са заведени в Първо и Пето районно. Абсолютно безкомпромисни сме към такъв тип прояви, ще бъде приложена цялата строгост на закона“, посочи ст. комисар Хаджиев. Той обясни, че преди мача са установени 6 лица без документи за самоличност, а 7 са били със забранени вещи и предмети. „Включително четири лица са задържани за притежание на наркотични вещества. На всички тези лица ще бъдат наложени забрани за посещение на спортни мероприятия“, обясни директорът на СДВР.", "date": "2019.02.24", "title": "Ст. комисар Георги Хаджиев, СДВР: Общо 38 лица са задържани преди и след мача между ПФК „Левски“ и ПФК ЦСКА - София"}
{"url": "http://www.focus-news.net/news/2019/02/24/2627406/aa-mustafa-sentop-e-izbran-za-predsedatel-na-turskiya-parlament.html", "text": "В неделя турският парламент избра за председател депутатът от управляващата партия Мустафа Сентоп, предава  Анадолската агенция (АА) . \r\nДепутатът от Северозападна провинция Текирдаг Сентоп получи 336 гласа в третия кръг на гласуването във Великото народно събрание от общо 600 депутати. \r\nВ третия кръг на гласуването са необходими минимум 301 гласа за победа. \r\nОпозиционната Партия на националистическото действие подкрепи Сентоп в гласуването. \r\nОсновният опозиционен кандидат на Републиканската народна партия Енгин Алтай получи 124 гласа. \r\nОбщо 542 депутати участваха в гласуването, а три бюлетини  бяха обявени за невалидни.  Юлиян Марков", "date": "2019.02.24", "title": "АА: Мустафа Сентоп е избран за председател на турския парламент"}
{"url": "http://www.focus-news.net/news/2019/02/24/2627416/plovdiv-nad-140-proverki-po-izpalnenie-na-zabranata-za-tyutyunopushene-na-obshtestveni-mesta-sa-izvarshili-zdravnite-inspektori-v-grada-prez-poslednata-sedmitsa.html", "text": "42 проверки по спазване на забраната за тютюнопушене на обществени места са извършили здравните инспектори в Пловдив през последната седмица. Това сочи справка в сайта на  Регионалната здравна инспекция  (РЗИ) в Пловдив. Проверени са 36 заведения за обществено хранене, 18 открити и 62 закрити обществени места, както и 26 детски и учебни заведения. Здравните инспектори са издали 18 предписания за установени нарушения.  \r\nПрез изминалата седмица са постъпили шест жалби от граждани и институции. Извършени са също 160 проверки по текущ контрол.", "date": "2019.02.24", "title": "Пловдив: Над 140 проверки по изпълнение на забраната за тютюнопушене на обществени места са извършили здравните инспектори в града през последната седмица"}
{"url": "http://www.focus-news.net/news/2019/02/24/2627419/kardzhali-oblastniyat-upravitel-i-predsedatelyat-na-narodnoto-sabranie-tsveta-karayancheva-posetiha-nedelnoto-uchilishte-v-hram-sv-yoan-predtecha-koeto-otbelyazva-7-ata-si-godishnina.html", "text": "Областният управител на Кърджали Никола Чанев и председателят на Народното събрание Цвета Караянчева посетиха неделното училище за деца в храм \"Св. Йоан Предтеча\", което отбелязва 7-ата си годишнина, предаде кореспондент на  Радио \"Фокус\" . В чест на годишнината на духовното средище за много деца в града беше разрязана 4-етажна торта и бяха пуснати в небето 3 000 гълъба. Храмовият свещеник и основател на неделното училище отец Николай, който води обучението и до днес, празнува с децата, родителите им и много гости. Фотоизложба със снимки за дейността на неделното училище е подредена в една от богато украсените за случая галерии в сградата, построена върху основите на средновековната крепост и църква в квартал \"Веселчане\". \r\nДарина ДЕЕНИЧИНА", "date": "2019.02.24", "title": "Кърджали: Областният управител и председателят на Народното събрание Цвета Караянчева посетиха неделното училище в храм Св. Йоан Предтеча“, което отбелязва 7-ата си годишнина"}
{"url": "http://www.focus-news.net/news/2019/02/24/2627417/ministarat-na-otbranata-na-gartsiya-nashiyat-stremezh-e-da-stanem-osnoven-strategicheski-partnyor-na-severna-makedoniya.html", "text": "Нашият стремеж е да станем основен стратегически партньор на Северна Македония за поддържане на мира и за засилване на сътрудничеството на Балканите, заяви гръцкият министър на отбраната Евангелос Апостолакис в интервю за неделното издание на гръцкия ежедневник Kathimerini, цитирано от македонския телевизионен канал   “Сител“  . \r\nВ първото интервю след встъпването си в длъжност на министър на отбраната, Апостолакис обяснява, че ако Гърция допринесе за трансформацията на македонската армия, тя може да попречи на влиянието на други регионални кандидати. \r\n„Прилагането на Договора от Преспа и интеграцията на Северна Македония в НАТО създават предпоставки за укрепване и разширяване на сътрудничеството със съседната страна в областта на отбраната, укрепване на взаимоотношенията и осигуряване на повече ползи, които не са ограничени само до сектора на отбраната. Всъщност нашият потенциален принос към трансформацията на въоръжените сили на Северна Македония ще отдалечи други регионални кандидати, които биха могли да се опитат да се възползват и да повлияят на своя съсед. Нашият стремеж е страната ни да се превърне в основен стратегически партньор на Северна Македония в отбраната за поддържане на мира и за засилване на сътрудничеството на Балканите“, казва гръцкият министър на отбраната пред вестника.  Юлиян Марков", "date": "2019.02.24", "title": "Министърът на отбраната на Гърция: Нашият стремеж е да станем основен стратегически партньор на Северна Македония"}
{"url": "http://www.focus-news.net/news/2019/02/24/2627421/pazardzhik-politseyski-patruli-i-avtomobil-na-natsionalno-tol-upravlenie-sa-razpolozheni-v-uchastatsi-na-glavnite-patishta-v-oblastta.html", "text": "Спокоен е трафикът по главните пътища в област Пазарджик, предаде репортер на  Радио „Фокус“ – Пазарджик . Полицейски екипи следят за спазване на ограниченията на скоростта по главен път I-8 Белово- Пазарджик-Пловдив. Патрули са разположени също при ханче Септември и на изхода на Пазарджик в посока Пловдив. Полицейски автомобил с камера е ситуиран в района на Затвора, на изхода на Пазарджик за автомагистрала „Тракия“. Екип на „Национално тол управление“ следи за наличието на електронни винетки в района на село Ивайло. \r\nВаня НИКОЛОВА", "date": "2019.02.24", "title": "Пазарджик: Полицейски патрули и автомобил на „Национално тол управление“ са разположени в участъци на главните пътища в областта"}
{"url": "http://www.focus-news.net/news/2019/02/24/2627418/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от екипа на предаването  „Беновска пита“  по „Канал 3”. Нейни събеседници в днешното издание на предаването ще бъдат:  \r\n- по темата за изборите, ГЕРБ, Бойко Борисов, ДПС, ОП, БСП - Георги Марков, ГЕРБ; \r\n- знаят ли полицаите правилата за движение, листовките защо съдържат неуместни въпроси, кой кове законите за движение, изборите, ГЕРБ, ДПС, БСП -  Валентин Велинов - полицай, Халил Летифов-заместник - председател на ПГ на ДПС, Красимир Георгиев, Асоциация за квалификация на автомобилистите в България); \r\n- България и Саудитска Арабия, ГЕРБ, Борисов, Радев и политиката - Димитър Абаджиев, посланик в Саудитска Арабия; \r\n- зрящите „виждаме“ ли слепите - Петър Стайков, незрящ, екснароден представител от СДС във Великото народно събрание. \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com.", "date": "2019.02.24", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/02/24/2627397/reuters-leybaristite-sa-blizo-do-iskane-za-vtori-referendum.html", "text": "Лейбъристите са близо до искане за втори референдум, пише  Reuters \r\nМалко повече от месец преди Великобритания да напусне ЕС на 29 март, премиерът Тереза Мей все още се опитва да договори промени в споразумението си  с Брюксел, за да си осигури подкрепата на парламента за това. \r\nЛидерът на лейбъристите Джереми Корбин засега се придържа към политиката на партията да запази възможността за втори референдум \"на масата\", ако правителството на Мей не успее да сключи споразумение с Брюксел, което може да сложи край на  безизходицата в парламента. \r\nМей е обещала на парламента възможността да гласува за следващите стъпки по Брекзит на 27 февруари, а депутатите възнамеряват да предложат редица промени в нейния план, включително да се каже, че той трябва да бъде подложен на референдум. \r\nЗапитан дали партията му ще гласува в  подкрепа на втори референдум, заместник-председателят на партията Том Уотсън заяви пред телевизия ВВС: \"Може да е ... Ние се приближаваме към тази точка\". \r\n\"Ние се отправяме в тази посока, но все още има и други опции в следващите дни\", каза той. \r\nПерспективата за провеждане на втори референдум създава дилема за Корбин: докато много от членовете на партията горещо подкрепят така нареченото народно гласуване, други просто искат Великобритания да напусне възможно най-скоро. \r\n\"Все по-голям е броят на хората, които смятат, че сега се придвижват към ситуация на втори референдум, за да блокират излизането без споразумение или да блокират лошото споразумение на Мей- това ще бъде гласуването през следващата седмица.“ – заяви Джон Макдонъл от лейбъристката партия. \r\nДруг лейбъристки депутат, Фил Уилсън, е заявил,  че е провел и разговори с някои от министрите в кабинета на Мей, за да получи подкрепата им за референдума.  Юлиян Марков", "date": "2019.02.24", "title": "Reuters: Лейбъристите са близо до искане за втори референдум"}
{"url": "http://www.focus-news.net/news/2019/02/24/2627424/varna-zanyatiyata-vav-filiala-na-detska-gradina-temenuzhka-se-vazobnovyavat-na-25-fevruari-sled-speshen-remont.html", "text": "Филиалът на детска градина „Теменужка“ на ул. „Шейново“ № 18 във Варна ще заработи отново от понеделник – 25-ти февруари. Това съобщиха от  дирекция „Образование и младежки дейности“ в Община Варна . В продължение на една седмица в сградата бе извършен ремонт на котела и в нея вече е осигурено необходимото отопление. Родителите са информирани от ръководството и учителите на групи за отварянето на детското заведение.", "date": "2019.02.24", "title": "Варна: Занятията във филиала на детска градина Теменужка“ се възобновяват на 25 февруари след спешен ремонт"}
{"url": "http://www.focus-news.net/news/2019/02/24/2627426/plovdiv-znepolskiyat-episkop-arseniy-shte-oglavi-bogosluzhenie-v-manastir-sv-sv-kirik-i-yulita-kray-asenovgrad-na-26-fevruari.html", "text": "Знеполският епископ Арсений ще отслужи архиерейска света Литургия в епархийския манастир „Св. св. Кирик и Юлита” край кв. „Горни Воден“ на Асеновград на 26 февруари. Това съобщиха за  Радио „Фокус“ – Пловдив  от Пловдивската света митрополия. Богослужението ще започне в 09.00 часа. \r\nНа 26 февруари Православната църква почита св. Серафим Софийски Чудотворец. Богучарският архиепископ Серафим Соболев е един от най-видните духовници на нашето време. Той е бил архиерей на Руската православна църква, но архиерейското му служение почти изцяло преминава в България. Автор е на безценни богословски трудове и проповеди, съставя и акатист на Свети Йоан Рилски Чудотворец, когото нарича „Слава и красота на българската църква“. На 26 февруари 1950 година, на празника Тържество на православието, владиката завършва земния си път. Погребан е в криптата под олтара на църквата „Св. Николай Чудотворец“ в София.  \r\nНа 26 февруари, в деня на неговото успение, Църквата ще чества и три години от канонизацията на св. Серафим Софийски Чудотворец.", "date": "2019.02.24", "title": "Пловдив: Знеполският епископ Арсений ще оглави богослужение в манастир „Св. св. Кирик и Юлита” край Асеновград на 26 февруари"}
{"url": "http://www.focus-news.net/news/2019/02/24/2627422/dafinka-komitova-narodno-chitalishte-rodolyubie-asenovgrad-na-25-fevruari-izticha-srokat-za-uchastie-v-chetvartiya-natsionalen-uchenicheski-konkurs-naslednik-sam-na-tsar-ivan-asen-ii.html", "text": "На 25 февруари изтича крайният срок за участие в Четвъртия национален ученически конкурс за написване на есе на тема „Наследник съм на цар Иван Асен II”, организиран от Община Асеновград и Народно читалище „Родолюбие“ в Асеновград. Това каза за  Радио „Фокус“ – Пловдив  секретарят на читалището Дафинка Комитова. Тя припомни, че в конкурса могат да участват ученици от 11 до 19 години от цяла България и българските общности в чужбина. Възрастовите категории в конкурса са две – за ученици то 11 до 14 и от 15 до 19 години. Всеки участник има право да представи едно произведение, специално написано по темата на конкурса. \r\nКонкурсът е явен. Литературните творби могат да бъдат изпратени по имейл както и на адрес: гр. Асеновград 4230, обл. Пловдив, НЧ „Родолюбие–1873”, пл. „Академик Николай Хайтов” №4, За конкурса. Валидна е датата на пощенското клеймо на плика. Произведенията, които ще се изпращат по пощата трябва да бъдат в 3 еднакви екземпляра. Творбите трябва да бъдат в размер до 2 стандартни страници, да бъдат подписани с трите имена на автора и да съдържат рождена дата, училище, адрес и телефон за обратна връзка. \r\nНаградният фонд на конкурса е в размер на 200 лв. и е разпределен поравно в двете категории – за първо място – 50 лева, за второ – 30 лева, а за трето място – 20 лв. \r\nНаграждаването ще се състои на 11 март пред паметника на цар Иван Асен ІІ в Асеновград. Отличените автори ще бъдат уведомени предварително. \r\nТони МИХАЙЛОВ", "date": "2019.02.24", "title": "Дафинка Комитова, Народно читалище „Родолюбие“ – Асеновград: На 25 февруари изтича срокът за участие в Четвъртия национален ученически конкурс „Наследник съм на цар Иван Асен II”"}
{"url": "http://www.focus-news.net/news/2019/02/24/2627429/varna-269-proverki-vav-vrazka-s-naredbata-za-tyutyunopusheneto-v-zakriti-obshtestveni-mesta-sa-izvarshili-zdravnite-inspektori-v-grada-prez-poslednata-sedmitsa.html", "text": "269 проверки във връзка с наредбата за тютюнопушенето в закрити обществени места са извършили здравните инспектори във Варна през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. По данни на РЗИ за период от 15 до 21 февруари са извършени 430 инспекции от служители, осъществяващи държавен здравен контрол. 269 от тях са във връзка с тютюнопушенето в закрити и определени типове открити обществени места, както и за продажбата на алкохол на непълнолетни. Няма констатирани нарушения.   \r\nИзвършени са и 10 проверки в кухненски блокове на детски заведения и бюфети на учебни заведения за здравословно хранене на учениците. Проверени са 6 учебни разписания. Издадено е едно предписание за изпълнение на задължителни хигиенни и противоепидемични мерки. През отчетния период в отдел „Държавен здравен контрол“ е постъпил един сигнал, по който е започната процедура по проверка и отговор. Обработени са една жалба и един сигнал. Жалбата е неоснователна, а сигналът е препратен до друга институция за предприемане на мерки по компетентност. \r\n257 проверки са извършили инспектори на отдел „Противоепидемичен контрол” към РЗИ – Варна. За периода са извършени 176 проверки в амбулатории за индивидуална и групова практика за първична медицинска помощ, 5 - в амбулатории за специализирана медицинска помощ и 21 - в амбулатории за дентална помощ. Инспектори са посетили и 12 диагностично-консултативни, 20 медицински ценъра, 6 лаборатории, 13 лечебни заведения, както и 4 детски заведения и училища. При проверките не са констатирани нарушения и няма наложени административни санкции. \r\nБояна АТАНАСОВА", "date": "2019.02.24", "title": "Варна: 269 проверки във връзка с наредбата за тютюнопушенето в закрити обществени места са извършили здравните инспектори в града през последната седмица"}
{"url": "http://www.focus-news.net/news/2019/02/24/2627420/ministarat-na-otbranata-na-gartsiya-izgrazhdaneto-na-doverie-s-turtsiya-e-klyuchov-prioritet.html", "text": "В първото си интервю като министър на отбраната на Гърция бившият шеф на въоръжените сили на страната Евангелос Апостолакис каза пред вестник  Kathimerini , че приемането на мерки за изграждане на доверие с Турция в опит за намаляване на напрежението в Егейско море е ключов приоритет за страната му. \r\nГоворейки за установения \"канал за комуникация\" между него и турския му колега Хулуси Акар, също бивш военен ръководител, Апостолакис каза, че тяхната цел е да изпълнят мерките за изграждане на доверие, договорени през 1988 г. от тогавашния гръцки външен министър Каролос Папуляс и турския президент Месут Йълмаз. \r\nПрилагането на това споразумение е необходимо, за да се предотврати възникването на чести ненужни напрежения, които биха могли да доведат до евентуална злополука с неконтролируеми последици, заяви Апостолакис. \r\nЩо се отнася до т. нар. въздушни и морски учения „Синята Родина“, които Турция следва да проведе в Егейско и Средиземно море следващата седмица, Апостолакис се опита да омаловажи въпроса, заявявайки, че те са част от „редовните обучителни дейности“ на турските въоръжени сили, но въпреки това ще бъдат наблюдавани от въоръжените сили на Гърция. \r\nТой подчерта \"готовността и способността на гръцките въоръжени сили да защитават националните интереси, когато и ако е необходимо\". \r\nМинистърът също така подчерта значението на укрепването на отбранителните способности на Гърция, посочвайки модернизацията на изтребителите  F-16, морски патрулен самолет P-3B, изтребителите Mirage 2000 и флотските фрегати. \r\nНа въпрос за все по-тесните дипломатически и военни връзки на Гърция със САЩ и за потенциала за възлагане на обществени поръчки от европейски доставчици, Апостолакис заяви, че Гърция има „дългогодишни стратегически отношения в отбраната“ със САЩ, но „главно принадлежи на европейското семейство“ и проучва различни възможности за възлагане на обществени поръчки в Европа, като същевременно се стреми да стимулира вътрешната отбранителна индустрия на Гърция.  Юлиян Марков", "date": "2019.02.24", "title": "Министърът на отбраната на Гърция: Изграждането на доверие с Турция е ключов приоритет"}
{"url": "http://www.focus-news.net/news/2019/02/24/2627423/afp-otlaga-se-glasuvaneto-za-brekzit-na-27-fevruari-v-britanskiya-parlament.html", "text": "Британският премиер Тереза Мей заяви в неделя, че депутатите няма да имат шанс да гласуват отново по сделката за Брекзит  тази седмица, но обеща, че това ще стане до 12 март, предава  AFP . \r\n\"Тази седмица няма да се проведе решаващото гласуване  в парламента. Но ще гарантираме, че това ще се случи до 12 март,\" каза тя пред британски медии по пътя към среща на върха на европейските и арабските лидери в Египет. \r\nСлед като депутатите отхвърлиха споразумението за оттеглянето миналия месец, премиерът продължава да търси разрешение за най-големия проблем – предпазният механизъм за ирландската граница. \r\nМей ще проведе разговори в кулоарите на срещата на върха в Шарм ел-Шейх с други лидери на ЕС и заяви, че нейният екип ще се върне в Брюксел следващия вторник. \r\nПо-рано тя обеща, че ако не може да внесе преразгледаното споразумение обратно в парламента тази седмица, тя ще позволи на депутатите в сряда да обсъдят собствените си идеи за пътя напред. \r\nТрима от нейните министри от кабинета в събота предупредиха, че ако няма пробив тази седмица, парламентът трябва да гласува за отлагане на Брекзит, вместо да рискува да напусне ЕС без споразумение. \r\n\"Все още имаме възможност да напуснем Европейския съюз със споразумение на 29 март,\" каза Мей в неделя. \r\nТя каза, че отлагането на Брекзит \"не решава проблема. Винаги ще дойде момент, в който трябва да решим дали да приемем споразумението, което е било договорено или не\".  Юлиян Марков", "date": "2019.02.24", "title": "AFP:  Отлага се гласуването за Брекзит на 27 февруари в британския парламент"}
{"url": "http://www.focus-news.net/news/2019/02/24/2627415/st-komisar-anton-zlatanov-sdvr-shestvieto-koeto-chast-ot-agitkata-na-pfk-levski-se-opita-da-provede-beshe-nereglamentirano-i-zatova-se-namesihme.html", "text": "Шествието, което част от агитката на ПФК „Левски“ се опита да проведе, беше нерегламентирано и затова се намесихме. Това каза заместник-директорът на СДВР ст. комисар Антон Златанов на брифинг след дербито между ПФК „Левски“ и ПФК ЦСКА - София, предаде репортер на  Агенция „Фокус“ . \r\n„На стадиона нещата бяха добре. Имаше едно момче епилептик, на което беше оказана първа помощ и което беше отведено с линейка“, заяви ст. комисар Златанов.  \r\nТой уточни, че в СДВР е имало информация, че може да се стигне до сблъсък между двете фракции на ПФК „Левски“. „Имаше много хвърлени предмети и вещи. Ние разделихме двете групи, за да не се стигне до по-сериозни инциденти, но при хвърлянето на бутилките едната удари колега в лицето, но той, слава Богу, е добре“, коментира зам.-директорът на СДВР. \r\nСт. комисар Златанов заяви, че ако полицията не е била на място, сблъсъкът е щял да бъде сериозен. „Това са групи от по 300-400 души, които ужким са от един и същи отбор, а се бият помежду си. А по улицата минават граждани, деца, има спирки на градския транспорт. И ако ние не сме там да се намесим, никой не знае какво ще се случи“, коментира той. „Това шествие, което се опита част от агитката на ПФК „Левски“ да проведе, е нерегламентирано. И ние се намесихме, разделихме хората на малки групи. Действахме добре“, обясни ст. ком. Златанов.", "date": "2019.02.24", "title": "Ст. комисар Антон Златанов, СДВР: Шествието, което част от агитката на ПФК „Левски“ се опита да проведе, беше нерегламентирано и затова се намесихме"}
{"url": "http://www.focus-news.net/news/2019/02/24/2627430/minka-salagyorova-zam-kmet-na-obshtina-petrich-ustanovihme-reditsa-problemi-vav-vodoprovodnata-mrezha-predi-da-kandidatstvame-za-finansirane-za-podmyana-na-vodoprovodi.html", "text": "Установихме редица проблеми във водопроводната мрежа, преди да кандидатстваме за финансиране от Министерството на регионалното развитие и благоустройството за подмяна на водопроводи. Това каза за  Радио „Фокус“-Пирин  Минка Салагьорова, заместник-кмет на Петрич по строителството. По думите й са констатирани следните проблеми: „амортизирана и остаряла водоснабдителна вътрешно-разпределителна мрежа; много чести аварии в мрежата; изградени водопроводи с диаметри, които не отговарят на минималните за населеното място; загуби на питейна вода над 50%; често спиране на водата заради аварии по трасетата; високи експлоатационни разходи“.  \r\nСалагьорова допълни, че към всичко това може да се добави и една от причините за критичните забележки относно лошото състояние на уличната мрежа. Според нея остарелите и непрекъснато авариращи водопроводи са предизвикали ситуация на „преливане от пусто в празно“. Заместник-кметът на Петрич подчерта, че непрекъснатите аварии са наложили необходимостта от търсене на кардинално решение на проблема, а именно - да подменят водопроводите, особено там, където най-често аварират, след което да се положи трайната настилка. Тя заяви, че там, където ще се подменят водопроводите по този проект, ще бъде подменена и асфалтовата настилка и ще бъдат благоустроени улиците. \r\nНатали СТЕФАНОВА", "date": "2019.02.24", "title": "Минка Салагьорова, зам.-кмет на Община Петрич: Установихме редица проблеми във водопроводната мрежа, преди да кандидатстваме за финансиране за подмяна на водопроводи"}
{"url": "http://www.focus-news.net/news/2019/02/24/2627434/plovdiv-folkloren-ansambal-rodopa-shte-iznese-kontsert-v-doma-na-kulturata.html", "text": "Фолклорен ансамбъл „Родопа“ ще изнесе концерт в Дома на културата в Пловдив. Това съобщиха за  Радио „Фокус“ – Пловдив  организаторите на събитието. Концертът, озаглавен „Чан до чан, песен до песен“, започва в 19.00 часа тази вечер в Дома на културата „Борис Христов“ в Пловдив, като присъстващите ще имат възможност да чуят едни от най-популярните родопски песни и музикални произведения. \r\nФолклорен ансамбъл „Родопа“ – Смолян е създаден през 1960 година, за да събира, запазва и популяризира уникалния песенно-инструментален фолклор на Родопа планина. Трите здраво споени формации – народен хор, оркестър и танцов състав, поднасят специфично стилово изкуство, наситено с багри и многогласие, и овладян ритъм. Народно-изпълнителското изкуство на ансамбъл „Родопа“ е известно не само в България, но и по света – Полша, Чехия, Германия, Франция, Русия, Северна Корея, Гърция, Китай, Италия и много други страни. От основаването си ансамбъл „Родопа“ има над 6000 концерта и с годините придобива все по-голяма популярност и признание. За своите постижения е удостоен с редица награди и отличия, сред които орден „Кирил и Методий“ – I-ва степен, Златна лира, Кристална лира и Сребърно огърлие на Съюза на музикалните и танцови дейци.", "date": "2019.02.24", "title": "Пловдив: Фолклорен ансамбъл „Родопа“ ще изнесе концерт в Дома на културата"}
{"url": "http://www.focus-news.net/news/2019/02/24/2627433/ria-novosti-izbiratelnata-aktivnost-v-moldova-nadhvarli-35-protsenta-kam-1500-chasa.html", "text": "Избирателната активност на парламентарните избори в Молдова до 15:00 часа местно време(съвпада с българското) е 35.96%, според уебсайта на Централната избирателна комисия на републиката, цитиран от  РИА Новости . \r\n„Към 15.00 часа повече от един милион души успяха да участват в гласуването в Молдова - това е 35.96% от избирателите. Най-активни са хората на възраст от 56 до 70 години. По това време над 42 хиляди души са участвали в изборите в избирателни секции в чужбина- това е 1,46% от общия брой на избирателите,“ съобщават от ЦИК. \r\nВ неделя в Молдова се провеждат парламентарни избори. Депутатите се избират за срок от четири години. Изборите се провеждат за първи път в смесена избирателна система - 50 депутати се избират по партийни листи, а 51 - в едномандатни избирателни райони. Няма праг на избирателната активност. \r\nЧетиринадесет партии и един блок се състезават за места в парламента. Основната надпревара  се развива между Социалистическата партия, която се застъпва за по-тясно взаимодействие с Русия и Евроазиатския икономически съюз и управляващата Демократическа партия и десния опозиционен блок АКУМ, които се застъпват за европейска интеграция.  Юлиян Марков", "date": "2019.02.24", "title": "РИА Новости: Избирателната активност в Молдова надхвърли 35 процента към 15:00 часа"}
{"url": "http://www.focus-news.net/news/2019/02/24/2627425/tsgm-nyama-povredeni-avtobusi-i-zabavyane-na-dvizhenieto-na-stolichniya-gradski-transport-zaradi-macha-levski-tsska.html", "text": "Няма счупени или повредени автобуси и забавяне на движението на столичния градски транспорт заради мача Левски – ЦСКА. Това съобщиха за  Агенция „Фокус“  от пресцентъра на Центъра за градска мобилност (ЦГМ). От там уточниха, че движението е било спряно за малко преди началото и след края на мача, за да могат феновете да се изтеглят.   \r\nТеодора ПАТРОНОВА", "date": "2019.02.24", "title": "ЦГМ: Няма повредени автобуси и забавяне на движението на столичния градски транспорт заради мача Левски - ЦСКА"}
{"url": "http://www.focus-news.net/news/2019/02/24/2627435/burgas-normalno-prohodimi-pri-zimni-usloviya-sa-patishtata-v-oblastta.html", "text": "Нормално проходими при зимни условия са пътищата в област Бургас. Това съобщиха за  Радио „Фокус“-Бургас  от Областното пътно управление. В областта преобладава разкъсана облачност. Духа слаб северен вятър. Температурата на въздуха е от 0° до минус 7 °. Няма затворени пътища и проходи, видимостта е нормалнa. Спокойно се осъществява автомобилният трафик.  \r\nВременно са въведени няколко ограничения за движение на МПС. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срокът до 31 май 2019 г. Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т поради стесняване на пътното платно, до 21 декември 2019 г. Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно също до 2 декември 2019 г. \r\nИнтензивен е трафикът по пътя Бургас – кв. „Ветрен“. Натоварено е движението по обходно-изходните пътни артерии на Бургас, както и по някои от възловите кръстовища в централната градска част. Струпване на автомобили се наблюдава в района на кръстовището между булевардите „Сан Стефано“ и „Демокрация“, бул. „Стефан Стамболов“ и ул. „Христо Ботев“, както и в района на кръстовището с кръгово движение „Трапезица“. Натоварен е автомобилният трафик и по ул. „Цар Симеон“, ул. „Уилям Гладстон“ и по бул. „Захари Стоянов“ в ж. к. „Меден Рудник“. \r\nДеница ДИМИТРОВА", "date": "2019.02.24", "title": "Бургас: Нормално проходими при зимни условия са пътищата в областта"}
{"url": "http://www.focus-news.net/news/2019/02/24/2627431/premierat-boyko-borisov-rabotih-mnogo-za-sreshtata-es-arabska-liga.html", "text": "Работих много за срещата ЕС-Арабска лига. Това каза премиерът Бойко Борисов пред журналисти в Египет, предаде специалният пратеник на  Агенция \"Фокус\"  в Египет. Във връзка с партньорството с арабските държави, министър-председателят Бойко Борисов каза: \"Първо аз работих много за тази среща\". По думите му те са важен партньор. \"Помните посещението ми при ген. Сиси, президентът на Египет. Досега бяхме заедно\", посочи Борисов.  \r\nДеница КИТАНОВА", "date": "2019.02.24", "title": "Премиерът Бойко Борисов: Работих много за срещата ЕС-Арабска лига"}
{"url": "http://www.focus-news.net/news/2019/02/24/2627414/afp-es-osadi-izpolzvaneto-na-vaorazheni-grupi-ot-rezhima-na-nikolas-maduro.html", "text": "В неделя Европейският съюз осъди Каракас за използването на насилие и въоръжени привърженици на режима, за да предотврати навлизането на хуманитарна помощ във Венецуела, предава  AFP . \r\n\"Ние отхвърляме използването на нeзаконни въоръжени групи за сплашване на цивилни и депутати, които са се мобилизирали за разпределяне на помощта\", заяви върховният представител  на ЕС за външната политика и сигурността Федерика Могерини в изявление от името на 28-те страни-членки на блока. \r\nНейните думи дойдоха само часове след рискова операция за внос на хуманитарна помощ във Венецуела, която се превърна в смъртоносен хаос, когато силите за сигурност на президента Николас Мадуро стреляха по демонстранти, предизвиквайки сблъсъци, при които загинаха  двама души, а стотици бяха ранени. \r\nЛидерът на опозицията Хуан Гуайдо заяви, че режимът е \"използвал незаконни въоръжени формирования\", за да блокира влизането на помощ, като се позовава на групи от поддръжници на Мадуро, които работят съвместно и независимо от силите за сигурност. \r\n\"Има тревожни съобщения за безредици, актове на насилие и нарастващ брой жертви, по-специално в граничните райони и сред местната общност на Пемон\", каза Могерини. \r\n\"Ние призоваваме органите на реда и силите за сигурност да проявят сдържаност, да избягват използването на сила и да позволят влизането на хуманитарната помощ.\" \r\nТя също така заяви, че ЕС е готов да \"разшири\" хуманитарната помощ и помощта за развитие, за да облекчи тежкото положение на венецуелците. \r\n\"Европейският съюз вече е отделил повече от 60 милиона евро през 2018/19 г. в областта на хуманитарната помощ и помощта за развитие. Припомняме нашия ангажимент да помагаме на нуждаещите се толкова дълго, колкото е необходимо\", каза тя.  Юлиян Марков", "date": "2019.02.24", "title": "AFP: ЕС осъди използването на „въоръжени групи“ от „режима на Николас Мадуро“"}
{"url": "http://www.focus-news.net/news/2019/02/24/2627432/georgi-markov-gerb-na-30-tata-godina-ot-demokratsiyata-vapros-na-chest-e-da-badat-pobedeni-bsp-zashtoto-upravlyavaha-dva-pati-balgariya-i-ni-dovedoha-do-dve-natsionalni-katastrofi.html", "text": "На 30-тата година от демокрацията въпрос на чест е да бъдат победени БСП! На чест! Защото управляваха два пъти България и ни доведоха до две национални катастрофи, а ДПС - до една паралелна държава! Това заяви в интервю на Илиана Беновска с народния представител от ПГ на ГЕРБ Георги Марков в предаването „Беновска пита“ по „Канал 3“ и „Радио К2“, съобщиха от екипа на  предаването . Илиана Беновска:  (Беновска бие звънец, на който пише релефно България) Това е камбаната, на която пише „България”. Малко шеговито, но Вие биете камбаната непрекъснато г-н Марков и хубавото е, че се чува Вашият глас. Защо се наложи да биете камбаната за Изборния кодекс? Георги Марков:  Наложи се да я бия, за съжаление когато бяха приети промените аз не бях в България по уважителни причини. В същото време премиерът Борисов на когото много държа и който ме е посочил за депутат от гражданската квота, беше в Белград, беше награждаван с много висок орден от Александър Вучич, президента на Сърбия, наградата си сваляше премиерът на Македония Заев и я даваше на нашия премиер. След това той заминаваше за Мюнхен. Затова от чужбина чрез Ваша колежка, във вестник „24 часа”, аз бих камбаната, че ние трябва да се съобразим с настроенията в обществото един път и втори път с Конституцията. С Конституцията, защото ако не сменим ЦИК и тази тази комисия остане, има риск тя да се яви нелегитимна и поради тази причина след победа на изборите на ГЕРБ да се иска касиране в Конституционния съд. Значи никакви съображения за целесъобразност не могат да преодолеят факта, че трябва да спазваме закона и мандата изтича. А що се отнася до преференциите се създаде впечатление сред българските граждани първо и то беше правилно, че се отнема нещо вече дадено. Значи не говорим за конституционни права на гражданите, защото конституционното право на гражданина по член 57 е неотменимо. Няма текст в Конституцията за преференциите, може да има, може и да няма преференции, но беше сега момента, точно преди изборите 100 дни ние да пипаме закона, да ограничаваме преференциите и да дадем думата на БСП да твърди, че ГЕРБ е против мажоритарното начало, партията, която отхвърли нашия законопроект, първия в това Народно събрание който внесохме, беше от гласа народен и Божи, от пряката демокрация, референдума на г-н Трифонов, 2,5 милиона и повече български избиратели поискаха чисто мажоритарна система. Ти следиш демокрацията от началото и знаеш, че по-висок вот е имал само д-р Желев – 2 838 000! И те, антимажоритарниците, се опитаха да изкарат, че ГЕРБ е партия, която ограничава личностният принцип и т.н. Бих камбаната. Премиерът Борисов свика и ме повика в централата на ГЕРБ, не в Министерски съвет. Илиана Беновска:  Вие защо трябваше да дойдете на Изпълнителната комисия, като не сте член? Георги Марков:  Тук ми задаваш правилно този въпрос, защото аз имах едно телевизионно интервю по БНР, не мога да кажа коя беше г-жата журналистка, не я видях, беше много симпатична, тя ме попита – „Защо в една парламентарна република Борисов трябва да казва какво да правите?”. Ама Борисов освен министър-председател е лидер на ПП ГЕРБ, която победи на изборите. Парламентът е еманация на политическите партии, особено при нашата избирателна система пропорционалната и той свика не в Министерски съвет заседание, а свика в централата на политическата партия. Илиана Беновска:  То е ясно, че това беше партийна сбирка, но Вие сте народен представител от ГЕРБ от гражданската квота, вие не сте член на Изпълнителната комисия! Георги Марков:  Той ми благодари, че съм бил тази камбана. Накара ме пред ръководството на ГЕРБ да изложа своите съображения. Изложих ги. Те бяха приети и ме накара да участвам в брифинга като човек, който е бил във Великото народно събрание единствен от ГЕРБ, бил е конституционен съдия, да обясни пред аудиторията нещата и както се видя ги обясних без въпроси. Илиана Беновска:  Точно това исках да Ви питам. Г-н Марков, Вие сте 30 години в активната политика, Вие сте автор на много фрази, на „седесарския шут” и т.н. Георги Марков:  На „изборите до дупка”! Илиана Беновска:  Да, на „избори до дупка”. Но не се ли създаде впечатление, че Борисов, подтикван от Вашия анализ, отстъпи на БСП? Георги Марков:  Не, той не отстъпи, а коригира две грешни наши решения. Той е в правото си да го прави и когато стане дума за този въпрос, който ми беше зададен от Ваша колежка, ти дали си чула в развитата демокрация, Германия е много по-парламентарна република от нашата, защото там и президентът се избира от парламента, Ангела Меркел да е питала някой, когато каза на мигрантите над 1 милион да казва – елате, ще се справим. Аз поне не съм видял в Бундестага този въпрос да е обсъждан. Илиана Беновска:  Каква е тук връзката? Георги Марков:  Връзката е тази, че има моменти, в които лидерът на една партия и министър-председател, когато вижда, че са излезли от някакви рамки нещата прави покана, той не може лично да дойде да гласува в парламента, към парламентарната група на партията си да коригира това, което беше грешка, едното да възстановим преференциалното гласуване във вида, в който беше и второ, да започнем и веднага започнахме процедура по избор на нова ЦИК.  Илиана Беновска:  Да, но оборете ме, че се създаде впечатление, че дадохте заден заради БСП! А не на последно място ще добавя, че и по някакъв начин вие игнорирахте, да не кажа обидихте ДПС, които се лишиха от много от своите искания, но гласуваха този вариант на Изборния кодекс, предложен от ГЕРБ! Георги Марков:  Когато става дума за спазване на Конституцията и на закона, става дума за мандата на ЦИК, когато става дума за отнемане на придобити права от гражданите, макар и не конституционни, но дадени вече никакви аргументи дали сме кандисали на БСП, на ДПС, ние сме политическа сила, първа политическа сила в страната, дадохме адекватен отговор на това, което се очакваше от нас. Оттук нататък и това го казах на срещата при г-н Борисов, ние трябва да говорим две неща. Първо, идват евроизбори, които не са евроизбори 2014. Коренно различна е ситуацията в Европа, ама коренно различна и ние трябва да говорим каква Европа очакваме, накъде отива Европа, къде сме ние в нея, ще имаме ли в цялата тази каша, която в момента се образува в ЕС, хора, които ще подкрепят това, което става във Франция, да няма „мама и татко”, да има „родител 1 и родител 2”! И другото, което трябва да говорим и това е моят съвет към ГЕРБ, отново да внесем мажоритарния избирателен закон, защото на този референдум, дали ще са редовни или предсрочни парламентарните избори, само 500 000  души са за тази пропорционална система, която в тези 30 години, за които ти ме питаш, БСП наложи пропорционалната система. Защо? Илиана Беновска:  Сега едно по едно! Георги Марков:  Защо? На кръглата маса пред очите на цяла България, светеха като светулки къщите и кооперациите в София ... Илиана Беновска:  Говорим за 1990 г.?  Георги Марков:  За 1990 г. Хората гледаха дебата на кръглата маса на който се постигна исторически компромис, възприет от 92% от българските избиратели, смесена избирателна система, 200 на 200, защото тя примирява недостатъците и положителните страни на мажоритарната и пропорционалната. Илиана Беновска:  Там ставаше дума за Велико народно събрание, което е два пъти по численост по-голямо от обикновеното. \r\nЗа Велико народно събрание и веднага същата година се тръгна на предсрочни парламентарни избори. Ние напуснахме парламента. Ще поговорим за напускането на парламента, ако искаш! И когато те видяха, че ние сме изключително популярни, 39-те от СДС, че отиваме към победа, че ако изборите са мажоритарни буквални ще ги размажем ... Илиана Беновска:  Дайте го малко по-ясно, защото много от младите хора не знаят за какво говорите! 39 души от СДС напускат Народното събрание и започват ...  Георги Марков:  39 души напускаме Народното събрание и започваме гладна стачка! Илиана Беновска:  Защото? Георги Марков:  Защото не желаем партията, която е приела Живковата конституция да приема новата конституция на България! Илиана Беновска:  Говорим за тогавашната БКП.  Георги Марков:  Говорим за тогавашната БКП. Желаехме да има разпоредба, която изрично да каже, че няма давност за престъпленията на комунизма. Те отказаха. И те тогава, когато видяха, че в София за Велико народно събрание от 24 мандата ги победихме 22 на 2, когато невръстният юноша Сашко Каракачанов победи главния редактор на „Дума” Стефан Продев, когато моят приятел Венци Димитров победи известния Чавдар Кюранов, когато никому неизвестното адвокатче от Гоце Делчев Праматарски победи Пирински ...  Илиана Беновска:  Кажете Вашия резултат, не го премълчавайте! Георги Марков:  Моят резултат беше 54% първи тур, 197-ми едномандатен район в „Люлин”. Те тогава въведоха изцяло пропорционална избирателна система, въпреки това ги победихме, но победихме за кметове във всички големи градове в страната! Илиана Беновска:  Така, и от 1990 г. БСП нямат кмет в София например, но искам да завърша въпроса иронично, Вие сега да не съветвате БСП, които напуснаха парламента, да вземат, че да обявят и гладна стачка? Георги Марков:  Аз не мога да вляза в роля да им давам акъл. Илиана Беновска:  Развийте темата! Георги Марков:  Но понеже съм в ситуация, в която бях между първите 4, които напуснаха Народното събрание, става покойният ми приятел Стефан Савов, ставам аз, Данчо Василев, Златка Русева и Гиньо Ганев, понеже е много хитър, спря, но след това ни последваха още 39 депутата, сред които и видни наши интелектуалци, като Тошко Колев, покойният ми приятел, като рок легендата Кирил Маричков, като художника Георги Баев, като поетесата Блага Димитрова. Илиана Беновска:  Да, но бяха други време, сега БСП напускат, използват същия ход.  Георги Марков:  Те бяха други, но когато излязохме от парламента и видяхме, че загубихме парламентарния микрофон, една част от нас започнаха и то аз дадох идеята на Стоян Ганев, първи застанахме на Александър Невски и започнахме гладната стачка, аз и Едвин Сугарев. Затова казвам на БСП – ако искате да е успешна започнете и вие гладна стачка. Гладувайте до дупка, ще им покажа къде точно се прави гладна стачка от депутати, тук зад парламента ... Илиана Беновска:  Ще им сложите ли и палатка?  Георги Марков:  Те да си сложат палатки, чували, тогава наши симпатизанти ни донесоха. Половин България дойде да ни подкрепя. Лили Иванова, която не е участвала жената в политиката, дойде да ни види. Пендачанска пя коленичила на гладната ни стачка, коленичи момичето. Жорж Ганчев дойде и ми вика – „адашче, държ се, Жорж е с теб!”. И ние спечелихме изборите с 2 милиона. Без гладна стачка не става напускането на парламента.  Илиана Беновска:  Те хем напускат парламента, хем не са обявили, ние тук малко се шегуваме, гладна стачка. Те даже ще продължат да вземат по 1/3, такъв мисля, че е правилникът, от заплатите си!  Георги Марков:  Не им следя заплатите.   Илиана Беновска:  Такъв е правилникът, нали? Георги Марков:  Правилникът ще го следи г-жа Караянчева. То има правилник, разбира се! То има санкции разбира се, като не участваш в пленарния ден ти се удържа, като не участваш в 3 повече и т.н.  Илиана Беновска:  Г-н Марков, я сега да питаме хората, погледнете ги в очите, ако някой от тях напусне работата си, дали работодателят ще го държи на 1/3 от заплатата? Георги Марков:  Има нещо много важно, което трябва да се каже. Народното събрание е политически орган, висш законодателен орган и тук Кодексът на труда сляпо да се прилага не може.  Илиана Беновска:  Не говоря сляпо да се прилага, хората разсъждават по своему! Георги Марков:  Да разсъждават по своему, но трябва да знаят, че напускането на парламента, парламентарният бойкот или каквото и да е, в някои парламенти се бият, в други се запалиха, това е част от парламентаризма, колкото и да изглежда некрасиво. Не са в пленарна зала, взели са такова политическо решение, по-важно е защо. И това, което твърдят, е, че няма машинно гласуване и аз тук искам, от мое име говоря ... Илиана Беновска:  Може ли да попитам в кои държави, вече стана ясно, че в силно неграмотните държави се въвежда това? Георги Марков:  Искам да кажа нещо към политическа партия ГЕРБ и то е мое мнение. Ние трябва в удобен момент да възобновим законопроекта за мажоритарен вот и ясно да обясним на българските граждани и да отменим машинното гласуване. Защото ние вървим към Европа, учим се от западните демокрации, от централноевропейските демокрации, евро ще въвеждаме и като някакви дебили, а се съгласихме, че не сме, репликата на моя приятел Иво Христов, тръгваме да гласуваме с машини, в новото хилядолетие, което е тотално отхвърлено в цяла Европа. Някъде е използвано в Белгия и след като гръмват машините изборите не се състоят. В една развита демокрация като Германия, не кой да е, а Върховният съд на Германия казва, че машините не са гаранция за честен вот, може да бъде манипулиран и го премахват. И ние сега влизаме в ситуацията на г-н Мадуро, който е избран във Венецуала с машини, а се оказва, че има милион и половина грешни гласове, а ние вървим натам. Такова чудо в Европа няма, аз гласувах на тези избори, макар че бях избран от 24-ти райони гласувах в този, в който живея, в „Триадица”, абе то имаше в секцията 15 души секционни представители на десетки партии, наблюдатели ... Илиана Беновска:  ДПС искат машинно гласуване именно поради това, че техният избирател не е от най-силно грамотните! Георги Марков:  Ние не можем повече да се водим от двойни стандарти. Когато става дума за валута, за национална сигурност и от сутрин до вечер да ставаме и да лягаме, че сме с ЕС и с европейската демокрация, а да тръгнем да злепоставяме самите нас, че не сме в състояние да проведем честни избори при положение, че секциите бъкат от представители на десетки партии, има застъпници, наблюдатели, наши, международни, медии и т.н.! Илиана Беновска:  Тоест Вие гарантирате, че няма да има фалшификация на изборите? Георги Марков:  Виж Илиана, в София в района където съм аз ги бихме с 10%. Големият наш артист, най-доброто, което БСП може да извади, беше водач на листата. Аз не съм чул този голям български актьор да казва, че ние сме подправили бюлетини и не сме ги били заслужено. В Пловдив ги бихме и там са 10 мандата, във Варна са 15, в Бургас 14 и в София 42. Ами то това е половин парламент. Как ще стане подправяне на секционни книжа? Това е един опит БСП, която ... Илиана Беновска:  Шеговито да Ви попитам, защо не подправихте изборите за президент, за да може Цецка Цачева да стане? Това е шега разбира се!  Георги Марков:  Защо г-н Радев, който е уважаван български държавен глава, непрекъснато в своята трилогия десетоноемврийска, след това Коледа, той на връх Нова година ни занимаваше с машини ... Илиана Беновска:  След това и на Васил Левски! Георги Марков:  И на отчета. Той непрекъснато казва за това машинно гласуване и сега големият въпрос е той беше ли избран честно? Ако единствената гаранция за честността на изборите е машинното гласуване, значи ние от ГЕРБ трябва да поставим под съмнение неговия избор и да кажем дайте да го повторим. Нищо подобно! След изборите Борисов го поздрави. Аз мисля, че беше честно избран. Не може изборите да са честни и без машини, защото Радев е победил, а понеже сега ГЕРБ ще бие на евровота са нечестни, защото няма машини. Просто това е анахронизъм, едно противопоставяне на България, неевропейско решение. Трябва да вървим към това, което поискаха 2,5 милиона за мажоритарен вот. БСП казаха – ние ще внесем в пленарна зала предложение за смесена система. Ами 2 години минаха, хайде внесете за смесена система! Илиана Беновска:  Не се ли опасявате, че като ги няма БСП в зала, те ще дойдат евентуално за промени в ЦИК и гласуване на ЦИК, но ДПС имат своето недоволство по 4 пункта. ВМРО, НФСБ и Атака също, така че не се ли опасявате, че давайки ход назад ще направите още компромиси? Георги Марков:  Пропорционалната система в България, която за съжаление БСП, с нисък праг за влизане от 4%, който важи и за коалиции, събират един куп партии, за да направят 4%, създава големи проблеми на българската демокрация и той е липсата на стабилно парламентарно мнозинство. Липсата на стабилно парламентарно мнозинство налага на перманентния победител, 4 пъти подред, г-н Борисов, да управлява не само в коалиция, а да управлява в коалиция с коалиции. В предишния парламент от 7 партии, сега коалиция от 3 партии, една много трудна задача в една парламентарна демокрация. Илиана Беновска:  Това е европейско явление, нали виждате и в Германия процесите, и в Англия! Георги Марков:  Аз ще дам един пример. В Германия системата е смесена, но поради слаби резултати на партията на г-жа Меркел на Християндемократическия и Християнсоциалния съюз им се наложи да правят широка коалиция със социалистите от което се вижда, че и двете загубиха. И за да съм актуален, понеже вчера ти ме покани, помолих моя приятел Мирчо от Есен да ми каже какви са горе долу прогнозните резултати за евроизборите в Германия. Ами лоши са. Партията на Меркел, носителя на ЕНП, е под 30%, социалистите са се сгромолясали на 16%, но там малко им вдига според мен. На Алтернатива за Германия й дават сигурно влизане в ЕП с 13%, а според мен тя ще влезе с 15%. Трябва да има добри парламентарни мнозинства. Правя справка Унгария. С 2/3 три пъти поред Орбан направи Унгария, което е и най-важно за всеки човек, най-сигурната държава, няма миграция на ножа, няма колене на християни, няма изнасилване на малолетни. И сега имаше една среща, която мина метър тук, Вишеградската четворка с г-жа Меркел в Братислава, тъй като Словакия домакинства, г-жа Меркел се обръща накрая и казва – Данке Вишеград! За 2018 г. стокообменът на Германия с вишеградци е с 50% по-голям от този на Германия с Франция. 7 точки ... Илиана Беновска:  За тези 7 точки искам да Ви питам, не трябва ли и Борисов да предложи такива 7 точки? Георги Марков:  Нашата вицепремиерка г-жа Николова ходи преди една седмица, имаше срещи на изключително високи нива, но най-вече се срещна и с г-жа Кателин Новак, която е точно лицето на Орбан за семейството. Тя е многодетна майка, високообразована и ние, нашето правителство вече проучи този опит. 7-те точки на Орбан към всичко това, което съм ти разказвал, за 33 000 евро. Илиана Беновска:  Кажете го пак да го чуят хората, защото това е нещо, което българинът заслужава! Георги Марков:  Със своята социална политика Орбан вдигна с 46% браковете в Унгария и с очите си виждам ... Илиана Беновска:  Не съжителството, а браковете? Георги Марков:  Браковете, браковете вдигна! Виждам на остров Маргит вече майки с 3 деца. Намали цените на тока, на водата, на газа с 25%, справи се с монополите, въведе 6 годишен платен отпуск за майчинство, въведе безплатно хранене на децата в детските градини по 4 пъти на ден и 33 000 евро подарък на семейство, което се осигурява, до 40 години, което се осигурява, работи, а не да снася като кокошка! Илиана Беновска:  Не работи в сивата икономика, да! Георги Марков:  И сега направи към тези 33 000 евро за трето дете и данъчни облекчения и направи така – ако една млада съпруга, току що сключила брак поиска, може да изтегли 33 000 евро безлихвен заем от държавата. Дават й се веднага. Ако тя се сдобие с 1 детенце държавата й опрощава 1/3, с 2 опрощава 20 000 евро, а при трето дете опрощава целия заем. Значи 33 000 евро заем и подаръка 33 000 за това, че има – 66 000 евро й се полага. А която има 4 деца – доживот няма да плаща данък в Унгария. Тези многодетни семейства могат да си купят автомобил 7 местен, за което държавата им дава помощ, ако не се лъжа към 8 000 евро. Младите студенти в Унгария ... Илиана Беновска:  Точно това исках да кажете, за младите студенти! Георги Марков:  Като завършат образование, за да не ходят в чужбина, могат да поискат и да кажат – ние декларираме, че завършвайки право, икономическия факултет или медицина искаме да останем и да работим в Унгария. Орбан им казва – окей, ето ви прилична държавна стипендия! Илиана Беновска:  Има ли в България политически, има ли Борисов политически ресурс и финансов ресурс да влезем в тази схема, още повече, че виждате, че Красимир Каракачанов стана автор на една концепция за справяне с циганизацията, в която едно от явленията е получаване на социални помощи от субекти от цигански произход, които нито работят, нито възпитават децата си, нито плащат битовите си разноски, ток и вода, нито въобще милеят за държавата? Георги Марков:  Аз съм за това да копираме този унгарски опит доколкото, правилно ми задаваш въпроса, нашият финансов ресурс позволява. Защото все пак Унгария има 110 милиарда износ за миналата година, има 20 милиона туристи кацнали само в Будапеща на летище „Ференц Лист”, произвеждат коли Мерцедес, произвеждат коли Ауди, Сузуки, Опел, сега и БМВ. Все пак аз се надявам, че вицепремиерът, това е нейния ресор и самия Борисов в следващия бюджет, както направиха миналата година година на учителя, да я направят както унгарците направиха 2019 г. година на семейството, ние да направим 2020 година на семейството. Казаха ми, защото отдавна съм минал тази възраст да гледам малки деца, че тук ако имаш детенце ти дават тридесетина лева, това не е ...  Илиана Беновска:  И то зависи от дохода на родителите! Георги Марков:  Ние българите трябва да водим този дебат в този парламент, ако трябва и 3 седмици, ще се откажем ли от конституционния текст, който като отвориш Конституцията ти избожда очите, че сме социална държава. Ако сме социална държава, не можеш само това да даваш. Ако не сме, казваме не сме, не можем и така нататък. Илиана Беновска:  Не е ли време, няма ли да посъветвате сега Борисов по време на местните избори например отделните кандидати за кметове на градовете, в големите при това, София, Пловдив, Варна, Бургас, Стара Загора, Благоевград, Димитровград и така нататък, може да получат някаква помощ, да обещаят и наистина да го свършат, на младите хора в техните градове подобни доказателства, че ние сме народ с чест? Георги Марков:  Да ти кажа 2 неща по този повод. Първото е какво видях с очите си, понеже за кметове говориш, още са далече кметските избори, какво видях с очите си. Моят приятел Пламен Нунев от Русе ме води в град Бяла и околните села, на гости, да се запозная с кмета Славов. Какво видях, този човек е направил детските градини в Бяла и в селата наоколо безплатни, в това число и за малцинствата, защото те не знаят български език и в детската градина започват да го учат. Направил им е по подобие на Ливърпул, сега да не помислят, че с тези осветления и така нататък, но много прилично вечерно игрище за футбол, за да може младите да рита.  Илиана Беновска:  А играят ли? Георги Марков:  Играят, ритат, видях ги! Направил им е там уличното осветление, направил им е там църква да се учат на християнство! Илиана Беновска:  А с какъв ресурс, откъде? Георги Марков:  Направил е с европомощи, направил е, абе човекът си върши добре работата, но ти понеже ми казваш какво да съветвам Борисов за кметските избори, аз на това заседание си позволих да кажа следното, само след по-малко от 100 дни са евроизборите и изключително трябва да се съсредоточим към темата. Идват евроизбори коренно различни, те не са по мед и масло, зала „Арена Армеец”, ура, сяда Юнкер! Всичко беше готино през 2014 г. в Европа, нямаше драми. Илиана Беновска:  Добре, но сега към каква Европа отиваме? Не трябва ли да имаме малко повече гръбначен стълб, защото ние ще изтървем, знаете, изтървахме „Южен поток”, ще изтървем очевидно и „Турски поток” и „Северен поток” ни задминава. Георги Марков:  Да не хабим енергията на Борисов и енергията на самата политическа партия ГЕРБ и да кажа на българските граждани – българи, избиратели, кога в 30 годишния преход на България български премиер е довел тук в София 28 министър-председатели на членки на ЕС плюс 6 от Западните Балкани и кой български министър-председател испанския премиер Рахой и е уредил той да се съгласи да вечеря с Тачи от Косово? Кой български премиер се е сетил ... Илиана Беновска:  Подчертавам, че Испания не иска да признае Косово! Георги Марков:  Не иска да признае Косово и никога няма да я признае заради Каталуния. Словакия не иска, както и Румъния заради Трансилвания. Но кой е този политик в Европа или в света, който накара Саша Вучич и косовския премиер да си стиснат ръцете? Кой се сети за тези 30 години демокрация, ако не може поне да се опита да създаде балканска четворка във Варна, тя вече носи името Варненска четворка, между Сърбия, България, Румъния и Гърция за общи инфраструктурни проекти, да се случи Ципрас, гъркът Ципрас, те гърците си слушат само гръцка музика, да се обърне този ляв човек с леви разбирания и да каже – Бойко, приятелю, ти ставаш да председателстваш ООН. След това идва Ли Къцян тук, китайският министър-председател, още 16 премиери Пътят на коприната го печели България, а не Чехия с по-развитата си икономика и накрая на годината се изсипа тук и шефът на МОК Бах и каза – г-н премиер Борисов, евала за тези 3 световни първенства, които направихте, готови сте за зимна олимпиада като ви гледам. Илиана Беновска:  Да, но няма да отречете, че енергийно ЕС просто злоупотреби с нас. Виждате как Германия сега заобикаля правилата на трети енергиен пакет майсторски, докато ние се подчинихме за „Южен поток” и влошихме отношенията си и с Русия.  Георги Марков:  Трябва да ти призная нещо, не съм енергетик и нищо не разбирам от техника и енергетика. Ти ме караш, аз не успях да си изключа телефона! Нещо, което не разбирам не разбирам! Но това, което разбирам, искам да го кажа. Рухна мита, че Борисов е раболепен политик. Първо вкара в Конституционния съд Истанбулската конвенция, имаше помощ и от мен, защото гласувах против в комисията. Илиана Беновска:  Пак бихте камбаната! Георги Марков:  След това отказа да подкрепи България заедно с още 9 страни пакта на ООН за миграцията. Това е изключително важно и трябва да го кажем ясно, България се позова на своята конституционна идентичност, член 4 от Лисабонския договор, заедно с вишеградците, Швейцария, Австрия, Италия, Хърватска и Естония. Ние не приемаме, че съществува в международното право терминът „право на миграция”. Не приемаме, че миграцията е източник на благоденствие. В Европа до 2030 г., това са думи на шефа на ООН Гутериш, ние считаме, че това е цинично. Нашият премиер каза, че ако се наложи гласуване заедно с Полша и Чехия ще наложи вето върху евроинквизицията на Унгария и отказа да изгони руския дипломат, докато съд не каже кой е виновен. Защото в България има презумпция за невинност, никой не може да се счита за извършил престъпление, докато съд не го е казал. Ето 4 примера в които България взе самостоятелна позиция. Нито са започнали по-малко да ни уважават, награди му връчват, македонеца си сваля ланеца и го награждава и днес имаме един министър-председател, който е на много добри везни. От една страна и с вишеградците, с Италия, Австрия, Хърватска по въпроса за миграцията. Много яко стана ясно, че България няма да приеме джендър идеологията, ние ще държим за традиционния блак, че Българската православна църква е фактор в българския обществен живот и в Конституцията го пише, че сме с източноправославие. Същевременно в достатъчно добри отношения, както се видя в неделя говори с Тереза Мей, с Ангела Меркел, с всички там лидери и с евентуалния бъдещ министър-председател на ЕК Манфред Вебер. Битката в Европа и това ГЕРБ трябва да го кажат – ние сме за християндемокрация, а не за ислямизация. Гледах сега посещението на Тимерманс, кандидата на ПЕС в Унгария, той само рева, половин час рева за Сорос. Ние не сме соросоидна нация и не трябва да бъдем. Ние ще държим за Вебер, защото той е от Бавария, люлката на християндемокрацията и сме за християнска Европа и християнска България! Илиана Беновска:  На финала Ви подарявам камбаната с която започнахме на която пише „България”. Подарявам Ви я да я биете пак. Какво трябва да кажете на Борисов финално, едно изречение? Георги Марков:  Не си хаби енергията в останалите 3 месеца вън от страната, защото толкова много направи в международен план, че в останалите 3 месеца моля те ходи от град на град, обикаляй страната, изхаби си енергията тук, защото аз за местните избори съм сигурен в съкрушителната победа на ГЕРБ предвид отличните ни кметове и там вотът е мажоритарен. Тук правят всичко възможно да ни победят служебно. Яви се на първо място в предизборната кампания от град на град! Илиана Беновска:  Водач на евролистата?  Георги Марков:  А, чак водач на евролистата не мисля, че трябва да бъде, достатъчно е  да обиколи градовете и да каже европейската перспектива за България. Защото Иванчо да питате на улицата кой е нашият навън най-добре приет, и той ще каже – Бойко бате!  Илиана Беновска:  Грешка ли беше, че той не го направи това на президентските избори?  Георги Марков:  Не искам да се връщам ...  Илиана Беновска:  Да, назад е много!  Георги Марков:  Не искам да се връщам назад, защото ми се иска в тази изборна година, виж Илиана, на 30-тата година от демокрацията въпрос на чест е да бъдат победени БСП! На чест!  Илиана Беновска:  Благодаря! Георги Марков:  Защото управляваха два пъти България и ни доведоха до две национални катастрофи, а ДПС до една паралелна държава! Илиана Беновска:  Благодаря много!", "date": "2019.02.24", "title": "Георги Марков, ГЕРБ: На 30-тата година от демокрацията въпрос на чест е да бъдат победени БСП, защото управляваха два пъти България и ни доведоха до две национални катастрофи"}
{"url": "http://www.focus-news.net/news/2019/02/24/2627427/premierat-boyko-borisov-pristigna-v-kongresniya-tsentar-za-sreshtata-es-arabska-liga.html", "text": "Премиерът Бойко Борисов пристигна в Конгресния център за срещата ЕС-Арабска лига, предаде специалният пратеник на  Агенция \"Фокус\"  в Египет. \r\nПо-късно министър-председателят ще бъде посрещнат от египетския президент Абдел Фатах ал-Сиси за срещата ЕС-Арабска лига. \r\nСлед официалното посрещане на всички гости от домакома предстои откриване на срещата на високо равнище. Освен в откриването,   Борисов ще участва и в първата пленарна сесия, където ще има и изказване.   \r\nОт европейските лидери участие са потвърдили канцлерът на Германия Ангела Меркел, министър-председателят на Великобритания Тереза Мей. В срещата ще участват още унгарският  премиер Виктор Орбан, гръцкият Алексис Ципрас и много други представители на стария континент. \r\nУчастие от арабска страна са потвърдили кралят на Саудитска Арабия Салман ибн Абдулазиз ал Сауд. ОАЕ ще бъдат представени от своя вицепрезидент. Потвърдили са своето участие емирът на Кувейт, кралят на Бахрейн и редица други. \r\nДеница КИТАНОВА", "date": "2019.02.24", "title": "Премиерът Бойко Борисов пристигна в Конгресния център за срещата ЕС-Арабска лига"}
{"url": "http://www.focus-news.net/news/2019/02/24/2627428/tass-brazilski-polkovnik-e-zayavil-che-dvama-venetsuelski-voenni-sa-potarsili-ubezhishte-v-braziliya.html", "text": "Двама венецуелски войници са преминали границата с Бразилия и са поискали убежище в тази страна. Това изявление бе направено в неделя от полковник Жоржес Ханаан от бразилската армия пред местния телевизионен канал Globo, предава  TACC . \r\n„Снощи двама бойци от венецуелската национална гвардия се явиха като търсещи убежище“ , каза той. \r\nИ двамата войници имат ранг сержант. Според Ханаан те са пристигнали в Бразилия пеша и без оръжие, но във военна униформа. \"Сега основната ни грижа е да ги накараме да се чувстват сигурно. Отношението към тях ще бъде същото като към всеки друг бежанец\", обясни полковникът. \r\nВ събота станаха сблъсъци  на границата между Венецуела и Бразилия. Мария Беландрия, назначена от лидера на опозицията Хуан Гуайдо като посланик на Венецуела в Бразилия, съобщи за преминаването на първия камион с хуманитарна помощ през границата на Боливарската република, но тази информация по-късно не беше потвърдена. Както обяснява Globo, камионът достига само до мястото, където венецуелските военни са изградили барикада. Камионът не беше пропуснат и той се върна обратно в Бразилия. \r\nДемонстрантите, възмутени от ситуацията, започнаха да хвърлят камъни и коктейли „Молотов“ към граничния пункт на Венецуела. В отговор войниците на Националната гвардия  започнаха да хвърлят гранати със сълзотворен газ, някои от които паднаха на бразилска територия. \r\nВ четвъртък вечерта, по решение на президента на Венецуела Николас Мадуро, сухопътната граница на страната с Бразилия беше напълно затворена, а в петък вицепрезидентът на Венецуела Делси Родригес обяви временно затварянето на три моста, които свързват територията на републиката с Колумбия. Това решение бе взето, след като венецуелската опозиция обяви намерението си да достави хуманитарна помощ от Бразилия и Колумбия. Венецуелското правителство настоява, че помощта може да се предоставя само по силата на международното право и не възнамерява да пуска стоките, събрани от опозицията през границата.   Юлиян Марков", "date": "2019.02.24", "title": "ТАСС: Бразилски полковник е заявил, че двама венецуелски военни са потърсили убежище в Бразилия"}
{"url": "http://www.focus-news.net/news/2019/02/24/2627436/kyustendil-ogranicheno-za-tovarni-avtomobili-nad-35-tona-e-dvizhenieto-v-uchastak-ot-patya-smolichano-pelatikovo-poradi-propadane-na-chast-ot-patnoto-platno.html", "text": "Ограничено за товарни автомобили над 3.5 тона е движението на третокласен път 6222 Смоличано-Пелатиково от км 10+000 до км 14+000 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. Това съобщи за  Радио „Фокус“ – Пирин  дежурният служител в Областно пътно управление – Кюстендил. С нормална интензивност е трафикът по главен Е-79 и автомагистрала „Струма“ в областта. Двупосочно в една лента се извършва движението по третокласен път 107 в участъка между село Пастра и Рилския манастир от км 27+700 до км 27+750 поради извършване на аварийно-възстановителни дейности по обрушване на ската. Участъкът е сигнализиран с пътни знаци. Срокът за приключване на ремонтните дейности е 28 февруари 2019 година. В една лента се осъществява и движението на третокласен път 602 Горна Козница-Бобов дол от км 16+000 до км 28+000 поради подмяна на ограничителни системи. Срокът за изпълнение на ремонтните дейности там е до 28 февруари. \r\nНатали СТЕФАНОВА", "date": "2019.02.24", "title": "Кюстендил: Ограничено за товарни автомобили над 3.5 тона е движението в участък от пътя Смоличано-Пелатиково поради пропадане на част от пътното платно"}
{"url": "http://www.focus-news.net/news/2019/02/24/2627437/plovdiv-natovareno-e-dvizhenieto-po-osnovnite-napravleniya-v-oblastta-patishtata-sa-normalno-prohodimi-pri-zimni-usloviya.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-интензивен е трафикът по пловдивския участък на автомагистрала „Тракия“, а също и по пътищата Пловдив-Пазарджик, Пловдив-Асеновград и Пловдив-Карлово. Пътните настилки в равнинните райони на областта са предимно сухи и нормално проходими при зимни условия. В усойните и планински райони пътищата са заледени на места, но обработени и също нормално проходими. Призовават се водачите да шофират с подготвени за зимни условия автомобили, с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. Проходът Троян-Кърнаре остава затворен за движение на всички моторни превозни средства. Опасност от падащи камъни има по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец, предупреждават от Областното пътно управление. Забранено все още е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Ограничено е движението за моторни превозни средства над 5 тона в района на км 6 по пътя Плодовитово-Първомай, поради намален габарит на пътното платно на стоманен мост на река Марица. Обходният маршрут е по път Стара Загора-Поповица и път І-8 София-Пловдив-Свиленград. \r\nТрафикът на територията на град Пловдив също е интензивен към този час. По-засилено автомобилно движение се отчита по булевардите „Цар Борис III Обединител“, „Христо Ботев“, „Руски“, „Шести септември“, „Васил Априлов“, „Източен“, „България“ и „Пещерско шосе“. Интензивен е трафикът и по входно-изходните артерии. Пътищата на територията на града са предимно сухи и нормално проходими. На места по вътрешнокварталните улици и тротоарите има заледявания. На 25 февруари се променя маршрутът на градските автобуси №10 и 15 в Пловдив заради полагане на топлопровод. Временната организация по безопасност на движението ще продължи до 18 март, на кръстовището на бул. „Свобода“ с ул. „Владивосток“. Промените касаят само маршрута на двете автобусни линии, като движението на останалите моторни превозни средства няма да бъде спирано. \r\nТони МИХАЙЛОВ", "date": "2019.02.24", "title": "Пловдив: Натоварено е движението по основните направления в областта, пътищата са нормално проходими при зимни условия"}
{"url": "http://www.focus-news.net/news/2019/02/24/2627438/varna-s-normalna-intenzivnost-e-trafikat-v-oblastta.html", "text": "С нормална интензивност е трафикът във Варна и областта, предаде репортер на  Радио „Фокус“ – Варна . Пътищата са предимно сухи, обработени и проходими при зимни условия. Полицейски екипи са разположени на входно-изходните точки на Варна и следят за нарушители. По информация на дежурния към сектор „Пътна полиция“ – Варна от началото на деня са постъпили 3 сигнала за произшествия на територията на града. При инцидентите няма пострадали граждани. Към момента няма информация за неизправни светофарни уредби или катастрофи, които да затрудняват движението.  \r\nПродължават ремонтните дейности по автомагистрала „Черно море“ от км 0 до км 8, като преминаването на автомобили се извършва двупосочно в платното за Бургас. Движението по път I-9 в участъка Кранево – Варна при км 83 е забранено за моторни превозни средства над 10 тона. Обходният маршрут е през Кичево и Оброчище. \r\nБояна АТАНАСОВА", "date": "2019.02.24", "title": "Варна: С нормална интензивност е трафикът в областта"}
{"url": "http://www.focus-news.net/news/2019/02/24/2627441/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел.Това съобщи за  Радио „Фокус“-Пирин  дежурният служител в Областно пътно управление-Благоевград. Проходими при зимни условия са пътищата в Благоевградска област. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Срокът за приключване на аварийния ремонт е до 31 юли. Ограничено е движението по главен път Е-79 в участъка Кресна – Долна Градешница в района на км 402+365 поради извършване на ремонтни дейности на моста на жп линията „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nС нормална интензивност е трафикът в областния център. Всички светофарни уредби са изправни. Няма образували се задръствания по основните пътни артерии в града. Градският транспорт се движи по разписание, без закъснение. \r\nНатали СТЕФАНОВА", "date": "2019.02.24", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/02/24/2627440/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от - 10° до + 9°. \r\nВремето над страната е облачно. \r\nВятър духа в областите Търговище, Силистра и Добрич. \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 01.03.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 28.02.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Печинско“ - забранен за МПС над 12 т.; \r\n- „Превала“ - забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижение с повишено внимание по път I-9 Обзор – Баня от км 167 +100 до км 181+100 в участъка се извършват строително-ремонтни дейности на банкета.Участъка е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 в участъка се осъществява в една лента на определени участъци поради частични ремонтни дейности на асфалтовата настилка.Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 поради довършителни дейности свързани с работа по банкети, и поставяне на ОСП полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.24", "title": "Актуална пътна обстановка"}
{"url": "http://www.focus-news.net/news/2019/02/24/2627444/veliko-tarnovo-usloviyata-za-patuvane-v-regiona-sa-normalni.html", "text": "Затворена е едната лента в участъка от пътя между Твръдица и Елена от км 47+800 до км 48+000 поради пропадане на пътното платно и извършване на ремонтни дейности, които трябва да приключат до 31 май, съобщиха за  Радио „Фокус“ – Велико Търново  от Областно пътно управление – Велико Търново и посъветваха шофьорите да карат внимателно и със съобразена скорост. Условията за пътуване в региона са нормални за сезона. Времето е предимно облачно, но без валежи и намалена видимост. Настилките са предимно сухи, обработени и опесъчени. В по-усойните места има и заледени участъци, но пътищата са проходими при зимни условия. Трафикът е спокоен. Допълнително въведени ограничения и нови затворени участъци няма.  \r\nОтворен за движение на всички видове МПС е Проходът на Републиката, но там остава в сила предупреждението за опасност от падащи камъни. От „Пътна полиция“ припомнят, че в района са поставени две стационарни и пет мобилни камери, които следят за скоростта на движение. Стационарните са по път I-4 Севлиево-Велико Търново при км 116+650 м в ляво, до бензиностанцията в землището на село Момин сбор. Там максималната скорост за движение в двете посоки е 60 км/ч. Втората камера също е на път I-4, но при км 133+490 м в дясно, до складовата база в землището на село Шереметя. \r\nЛуиза ТРАНЧЕВА", "date": "2019.02.24", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/02/24/2627445/aktsenti-v-sutreshniya-blok-dobro-utro-balgariya-po-radio-fokus-na-25-fevruari.html", "text": "Пореден проектозакон за движение по пътищата у нас. По-високи санкции и по-строги правила, касаещи младите шофьори, са само част от идеите в него. За добрите предложения и за недомислените такива, разговаряме с експерта по пътна безопасност и бивш директор на КАТ Алекси Стратиев. Юли месец България влиза в чакалнята на еврозоната. Това уверение изрази премиерът Бойко Борисов. Кои обаче са реалистичните срокове и какви ще са ползи за страната ни в дългосрочен план? Отговорите търсим с икономиста проф. Боян Дуранкев. Ще гостуваме и на Банско, който в рамките на три дни домакинства Световната купа по ски за десети път в историята на курорта. Как премина спортно събитие и успя ли Банско да се нареди до най-престижните зимни европейски курорти? Всичко това питаме кмета на Банско Георги Икономов. В минутите след 9 часа ще се насочим към родното Черноморие, а Диана Стоева от Радио „Фокус“ - Варна ще ни разкаже към какво проявяват интерес френските туристи в морския град.  Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.02.24", "title": "Акценти в сутрешния блок „Добро утро, България“ по Радио „Фокус“ на 25 февруари"}
{"url": "http://www.focus-news.net/news/2019/02/24/2627447/veliko-tarnovo-nad-994-000-leva-sa-prihodite-ot-noshtuvki-v-oblastta-prez-dekemvri-2018-godina.html", "text": "994 500 лева са приходите от нощувки във Великотърновска област през декември 2018 година. Това е с 6% по-малко в сравнение със същия месец на предходната година, съобщиха за  Радио „Фокус“ – Велико Търново  от Териториалното статистическо бюро „Север“, Отдел „Статистически изследвания – Велико Търново“. При чужденците намалението е с 21%, а при българите – с 3%. Най-голяма част (52%) от реализираните приходи от нощувки през месеца в областта са постъпили в местата за настаняване, категоризирани с 1 и 2 звезди. \r\nПренощувалите в местата за настаняване в област Велико Търново през декември 2018 година са 13 628, или със 7% по-малко в сравнение със същия месец на 2017 година. \r\nОбщата заетост на леглата в местата за настаняване е била 17%, като тя е най-висока в обектите с 4 и 5 звезди – 22%, следвани от тези с 3 звезди – 17%, и с 1 и 2 звезди – 16%. \r\nЛуиза ТРАНЧЕВА", "date": "2019.02.24", "title": "Велико Търново: Над 994 000 лева са приходите от нощувки в областта през декември 2018 година"}
{"url": "http://www.focus-news.net/news/2019/02/24/2627450/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония и Гърция трафикът е нормален на всички гранични контролно-пропускателни пунктове.", "date": "2019.02.24", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“"}
{"url": "http://www.focus-news.net/news/2019/02/24/2627439/premierat-boyko-borisov-otnosheniyata-mi-sa-takiva-che-da-ne-izlagame-na-risk-balgariya-vav-vrazka-s-migrantite.html", "text": "Отношенията ми са такива, че да не излагаме на риск България във връзка с мигрантите. Това каза премиерът Бойко Борисов пред журналисти в Египет, предаде специалният пратеник на  Агенция \"Фокус\"  в Египет. На въпрос как ще реагира България, ако бъде поставена между Арабския свят и Европа по отношение на мигрантите, той отговори: \"Именно затова преди малко споменах, когато прегръщах президента на Египет. Моите отношения с тези хора са такива, че да не излагаме на риск България в едната и от другата посока\". \r\nТой обясни, че страната ни балансира с отношенията си така наречените противници. Борисов даде пример със Сърбия и Косово, САЩ и Русия и други. \"Ще поработим тези дни по тази тема\", каза премиерът.   \r\nДеница КИТАНОВА", "date": "2019.02.24", "title": "Премиерът Бойко Борисов: Отношенията ми са такива, че да не излагаме на риск България във връзка с мигрантите"}
{"url": "http://www.focus-news.net/news/2019/02/24/2627449/pregled-na-mezhdunarodnite-novini-do-18-chasa-agentsiya-fokus.html", "text": "Иранските въоръжени сили за първи път изстреля крилата ракета от подводница и двете собствено производство, предава иранската осведомителна агенция  Tasnim .  \r\nСпоред информацията тестовете са проведени в хода на мащабни военноморски учения“Верлаят-97“  в Оманския залив. Ракетата е изстреляна от подводна позиция. \r\nМаневрите, които започнаха в петък, включваха повече от 100 единици военно оборудване, включително подводници, разрушители, ракетни кораби, самолети и хеликоптери. Подводницата \"Фатех\", представена от иранския президент Хасан Роухани през февруари, за първи път участва в ученията. \r\nСпоред ирански медии подводницата с водоизместимост от 600 тона е оборудвана със съвременни оръжия, включително торпеда, морски мини и крилати ракети, които могат да бъдат изстрелвани от потопена позиция. \r\n*** Избирателите отхвърлиха противоречивото преместване на американската база намираща се на  японския остров  Окинава, показват данните от екзитпола след незадължителен референдум в неделя, съобщиха местните медии, цитирани от  AFP . \r\nНе се съобщава каква е разликата в резултата от референдума, който се противопоставя на преместването на базата „Футенма“ от гъсто населен район в по-отдалечен крайбрежен регион на южния японски остров. \r\nНо местните медии, включително обществената телевизия NHK и информационната агенция Kyodo, твърдят, че мнозинството от гласоподавателите са в опозиция на този ход, който е подкрепен от японското и американското правителства. \r\nИзбирателната активност на референдума също не е ясна, като официални данни ще има след няколко часа, след като секциите бяха затворени в 20:00 часа местно време (13:00 часа българско време). \r\nГубернаторът на Окинава трябва да „уважи“ резултата от гласуването, ако най-малко една четвърт от избирателите - около 290 000 души  са взели участие в гласуването. \r\n*** Годишният доклад на Европейската комисия за напредъка на балканските страни ще бъде отложен до приключване на изборите за Европейски парламент, насрочени за края на май, съобщава  РТС , цитирайки дипломатически източници в Брюксел. \r\nСпоред анализаторите посоката на политиката на ЕС за разширяване на блока към Западните Балкани ще  зависи от резултатите от европейските избори. \r\nМакар и обявени за средата на април, годишните доклади за балканските страни ще бъдат представени след  29 май, което според медиите е знак, че някои членове на ЕС виждат разширяването на ЕС към Балканите като риск във вътрешния план преди изборите. \r\n*** В неделя турският парламент избра за председател депутатът от управляващата партия Мустафа Сентоп, предава  Анадолската агенция (АА) . \r\nДепутатът от Северозападна провинция Текирдаг Сентоп получи 336 гласа в третия кръг на гласуването във Великото народно събрание от общо 600 депутати. \r\nВ третия кръг на гласуването са необходими минимум 301 гласа за победа. \r\nОпозиционната Партия на националистическото действие подкрепи Сентоп в гласуването. \r\nОсновният опозиционен кандидат на Републиканската народна партия Енгин Алтай получи 124 гласа. \r\nОбщо 542 депутати участваха в гласуването, а три бюлетини  бяха обявени за невалидни. \r\n*** Няколко хиляди руснаци взеха участие в шествие в памет на критика на Кремъл Борис Немцов в неделя, четири години след убийството му, предава  AFP . \r\nОбикновени московчани и изтъкнати опозиционни фигури, включително политикът Алексей Навални, преминаха през центъра на града. Много от тях носеха руски знамена, портрети на Немцов и антикремълски лозунги. Някои скандираха срещу президента Владимир Путин. \r\n„Шест хиляди души са взели участие“, съобщи полицията в изявление на уебсайта на Министерството на вътрешните работи. \r\nСпоред опозиционни представители са участвали около  10 000 души. \r\n\"Става дума за бъдещето на страната, която Путин отнема от народа\", заяви опозиционният политик Иля Яшин, цитиран от AFP. \r\n***  В неделя Европейският съюз осъди Каракас за използването на насилие и въоръжени привърженици на режима, за да предотврати навлизането на хуманитарна помощ във Венецуела, предава  AFP . \r\n\"Ние отхвърляме използването на нeзаконни въоръжени групи за сплашване на цивилни и депутати, които са се мобилизирали за разпределяне на помощта\", заяви върховният представител  на ЕС за външната политика и сигурността Федерика Могерини в изявление от името на 28-те страни-членки на блока. \r\nНейните думи дойдоха само часове след рискова операция за внос на хуманитарна помощ във Венецуела, която се превърна в смъртоносен хаос, когато силите за сигурност на президента Николас Мадуро стреляха по демонстранти, предизвиквайки сблъсъци, при които загинаха  двама души, а стотици бяха ранени. \r\nЛидерът на опозицията Хуан Гуайдо заяви, че режимът е \"използвал незаконни въоръжени формирования\", за да блокира влизането на помощ, като се позовава на групи от поддръжници на Мадуро, които работят съвместно и независимо от силите за сигурност. \r\n\"Има тревожни съобщения за безредици, актове на насилие и нарастващ брой жертви, по-специално в граничните райони и сред местната общност на Пемон\", каза Могерини. \r\n\"Ние призоваваме органите на реда и силите за сигурност да проявят сдържаност, да избягват използването на сила и да позволят влизането на хуманитарната помощ.\" \r\nТя също така заяви, че ЕС е готов да \"разшири\" хуманитарната помощ и помощта за развитие, за да облекчи тежкото положение на венецуелците. \r\n\"Европейският съюз вече е отделил повече от 60 милиона евро през 2018/19 г. в областта на хуманитарната помощ и помощта за развитие. Припомняме нашия ангажимент да помагаме на нуждаещите се толкова дълго, колкото е необходимо\", каза тя. \r\n*** Британският премиер Тереза Мей заяви в неделя, че депутатите няма да имат шанс да гласуват отново по сделката за Брекзит  тази седмица, но обеща, че това ще стане до 12 март, предава  AFP . \r\n\"Тази седмица няма да се проведе решаващото гласуване  в парламента. Но ще гарантираме, че това ще се случи до 12 март,\" каза тя пред британски медии по пътя към среща на върха на европейските и арабските лидери в Египет. \r\nСлед като депутатите отхвърлиха споразумението за оттеглянето миналия месец, премиерът продължава да търси разрешение за най-големия проблем – предпазният механизъм за ирландската граница. \r\nМей ще проведе разговори в кулоарите на срещата на върха в Шарм ел-Шейх с други лидери на ЕС и заяви, че нейният екип ще се върне в Брюксел следващия вторник. \r\nПо-рано тя обеща, че ако не може да внесе преразгледаното споразумение обратно в парламента тази седмица, тя ще позволи на депутатите в сряда да обсъдят собствените си идеи за пътя напред. \r\nТрима от нейните министри от кабинета в събота предупредиха, че ако няма пробив тази седмица, парламентът трябва да гласува за отлагане на Брекзит, вместо да рискува да напусне ЕС без споразумение. \r\n\"Все още имаме възможност да напуснем Европейския съюз със споразумение на 29 март,\" каза Мей в неделя. \r\nТя каза, че отлагането на Брекзит \"не решава проблема. Винаги ще дойде момент, в който трябва да решим дали да приемем споразумението, което е било договорено или не\". \r\n*** Избирателната активност на парламентарните избори в Молдова до 15:00 часа местно време(съвпада с българското) е 35.96%, според уебсайта на Централната избирателна комисия на републиката, цитиран от  РИА Новости . \r\n„Към 15.00 часа повече от един милион души успяха да участват в гласуването в Молдова - това е 35.96% от избирателите. Най-активни са хората на възраст от 56 до 70 години. По това време над 42 хиляди души са участвали в изборите в избирателни секции в чужбина- това е 1,46% от общия брой на избирателите,“ съобщават от ЦИК. \r\nВ неделя в Молдова се провеждат парламентарни избори. Депутатите се избират за срок от четири години. Изборите се провеждат за първи път в смесена избирателна система - 50 депутати се избират по партийни листи, а 51 - в едномандатни избирателни райони. Няма праг на избирателната активност. \r\nЧетиринадесет партии и един блок се състезават за места в парламента. Основната надпревара  се развива между Социалистическата партия, която се застъпва за по-тясно взаимодействие с Русия и Евроазиатския икономически съюз и управляващата Демократическа партия и десния опозиционен блок АКУМ, които се застъпват за европейска интеграция.", "date": "2019.02.24", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/24/2627443/premierat-boyko-borisov-ako-velikobritaniya-izleze-ot-es-bez-dogovor-shte-merim-zagubi-a-ne-polzi.html", "text": "Ако Великобритания излезе от ЕС без договор - ще мерим загуби, а не ползи. Това каза премиерът Бойко Борисов пред журналисти в Египет във връзка с Брекзит, предаде специалният пратеник на  Агенция \"Фокус\"  в Египет.  \r\n\"Нищо по-лошо няма от излизане без договор. Тогава ще мерим всъщност кой е понесъл по-големи загуби. Ще мерим загуби, а не ползи\", каза Борисов. Според него инатът по темата не е добър съветник. Той изрази надежда да има мъдрост от страна на ЕС и на Великобритания. \r\nПремиерът заяви, че държи да има в договора британските служби да останат в Европа. По думите му те са най-добрите в света. \r\nДеница КИТАНОВА", "date": "2019.02.24", "title": "Премиерът Бойко Борисов: Ако Великобритания излезе от ЕС без договор - ще мерим загуби, а не ползи"}
{"url": "http://www.focus-news.net/news/2019/02/24/2627448/ofitsialno-be-otkrita-sreshtata-na-varha-es-arabska-liga-v-egipet.html", "text": "Официално бе открита срещата на върха ЕС-Арабска лига в Египет, предаде специалният пратеник на  Агенция \"Фокус\"  в Египет. \r\nСрещата на върха в Египет събира за първи път държавните и правителствените ръководители от ЕС и Лигата на арабските държави. България е представена на важното международно събитие от министър-председателя Бойко Борисов, който до момента е осъществил  визити в много от страните на Лигата на арабските държави, а някои повече от от веднъж. \r\nОсвен в откриването Борисов ще участва и в първата пленарна сесия, където ще има и изказване.   \r\nОт европейските лидери участие са потвърдили канцлерът на Германия Ангела Меркел, министър-председателят на Великобритания Тереза Мей. В срещата ще участват още унгарският  премиер Виктор Орбан, гръцкият Алексис Ципрас и много други представители на стария  континент. \r\nУчастие от арабска страна са потвърдили кралят на Саудитска Арабия Салман ибн Абдулазиз ал Сауд. ОАЕ ще бъдат представени от своя вицепрезидент. Потвърдили са своето участие емирът на Кувейт, кралят  на Бахрейн и редица други. \r\nСъпредседатели на срещата са председателят на Европейския съвет Доналд Туск и египетския президент Абдел Фатах ал-Сиси. Целта на форума е да бъде постигнато задълбочаване на европейско-арабското партньорство и да бъдат начертани насоки за справяне с глобалните предизвикателства. \r\nФорумът се провежда днес и утре в египетския град Шарм Ел-Шейх. Изборът на мястото не е случаен. Градът е най-популярният  курорт в Египет. Шарм Ел-Шейх е известен с европейското си излъчване и свързаността си с елинистичната алекандрийска култура.   \r\nДеница КИТАНОВА", "date": "2019.02.24", "title": "Официално бе открита срещата на върха ЕС-Арабска лига в Египет"}
{"url": "http://www.focus-news.net/news/2019/02/24/2627453/varna-zatvaryat-severnoto-platno-na-bul-vasil-levski-zaradi-remontni-deynosti-na-25-fevruari.html", "text": "Затварят северното платно на бул. „Васил Левски“ на 25 февруари заради ремонтни дейности. Това съобщиха за  Радио „Фокус“ – Варна  от Дирекция „Инженерна инфраструктура“.Във връзка с предстоящи строително-ремонтни работи по бул. „Васил Левски“, в участъка от ул. „Подвис“ до бул. „8-ми Приморски полк“, от 25 февруари, се предвижда затваряне на северното платно на бул. „Васил Левски“, в зоната на ул. „Дубровник“. Започва се работа по изпълнение на ремонтни дейности по пешеходен подлез „Дубровник“ – северното платно, и строително-ремонтни дейности по изграждане на дъждовна канализация на кръстовището на бул. „В.Левски“ с ул. „Дубровник“. Входът към кв. „Левски“ ще се осъществява по бул. „Христо Смирненски“, ул. „Студентска“, ул. „Мир“ и ул. „Никола Козлев“. Изходът към квартала ще е по бул. „Христо Смирненски“, ул. „Студентска“, ул. „Мир“ и ул. „Подвис“.", "date": "2019.02.24", "title": "Варна: Затварят северното платно на бул. „Васил Левски“  заради ремонтни дейности на 25 февруари"}
{"url": "http://www.focus-news.net/news/2019/02/24/2627452/predstoyashti-sabitiya-v-stranata-za-25-fevruari-agentsiya-fokus.html", "text": "*** \r\nОт 11.00 часа президентът Румен Радев ще приеме на „Дондуков“ 2 министъра на външните работи на Република Северна Македония Никола Димитров.  \r\n*** \r\nОт 09.30 часа в Министерския съвет вицепремиерът и министър на външните работи Екатерина Захариева ще приеме министъра на външните работи на Република Северна Македония Никола Димитров. В 10.30 ч. в Гранитна зала министрите Екатерина Захариева и Никола Димитров ще направят изявления за медиите.  \r\n*** \r\nОт 12.30 часа в залата за пресконференции на Национална футболна база „Бояна“, „Витошко лале“18 ще се проведе брифинг след среща на спортните министри и представители на футболните федерации на България, Румъния, Гърция и Сърбия по повод подготовката за съвместна кандидатура на домакинство на Мондиал 2030г. \r\n*** \r\nОт 10.30 часа в сградата на администрацията на район „Възраждане“ на бул. „Александър Стамболийски“ 62, ет. 2 и тази година се организира „Работилница на Баба Марта“. \r\n*** \r\nОт 11.30 часа в институцията на омбудсмана на ул. „Георг Вашингтон“ 22 омбудсманът Мая Манолова ще представи на обществено обсъждане законопроект за ограничаване свръхправомощията на банките. \r\n*** \r\nОт 12.30 часа в амфитеатралната зала на Националната футболна база „Бояна“ (ул. „Витошко лале“ 18) министрите на спорта и ръководителите на футболните федерации на България, Сърбия, Гърция и Румъния ще направят официални изявления след среща по повод проекта за общи кандидатури за домакинство на европейското и световно първенство.  \r\n*** \r\nОт 17.00 часа в Литературен клуб „Перото“ ще се проведе затворено събитие - регионален семинар Klett, организиран от Юзит Калърс. \r\n*** \r\nОт 18.00 часа пред Президентството ще се проведе митинг в подкрепа на премерената и отговорна позиция на държавния глава Румен Радев за Венецуела.  \r\n*** \r\nОт 18.30 часа в Литературния клуб на библиотеката (пл. „Славейков” № 4) Лиляна Табакова щe е преводач на февруари в поредицата „Преводач на месеца“. \r\n*** \r\nОт 19.00 часа в зала 1 на НДК Анжела Георгиу ще изнесе концерт. \r\n*** \r\nОт 19.00 часа в кино „Люмиер Лидл“ ще бъде представен филмът „Ван Гог: Пред портите на вечността“. \r\n*** \r\nОт 09.00 часа в Градската художествена галерия ще отвори врати Работилница на Баба Марта\". \r\n*** \r\nОт 10.00 часа във фоайето на Учебен корпус №1 и пред кафе „Бон Тон“ (на третия етаж в УК1) благотворително ще се продават ръчно изработени мартеници, направени от доброволци. \r\n*** \r\nОт 19.00 часа в зала „Пейо Яворов“ ще се състои концерт на Маргарита Хранова и Орлин Горанов. \r\n*** \r\nОт 10.00 часа в читалище „Просвещение 1870“ в град Брезник народният представител от ГЕРБ д-р Александър Александров организира приемен ден. \r\n*** \r\nОт 11.00 часа във фоайето на Културен дом на нефтохимика ще се проведе Авторското изложение на ръчно изработени мартеници от естествени материали „Българската Баба Марта“. \r\n*** \r\nОт 13.00 часа в хотел \"Бургас\", етаж 2, конферентна зала ще се проведе годишно отчетно-областно събрание на Български Червен Кръст – Бургас. Официални гости на събранието ще бъдат: академик Христо Григоров - Председател на БЧК; проф.д-р Красимир Гигов- генерален директор на БЧК; д-р Надежда Тодоровска- зам.генелален директор на БЧК; Г-Н Вълчо Чолаков - областен управител на област Бургас; Д-р Лорис Мануелян- зам.кмет на Община Бургас; Други приятели и партньори на БЧК-Бургас.  \r\n*** \r\nОт 17.00 часа в Морско казино - Бургас ще се проведе дискусията „Наркотиците-риск за бъдещето“.  \r\n*** \r\nОт 19.00 часа в Дома на нефтохимика ще бъде представена българската комедия „Женско Царство“. \r\n*** \r\nОт 11.00 часа в офиса на ГЕРБ, намиращ се на ул. \"Климент Охридски\", народният представител от ПП ГЕРБ Красен Кръстев организира приемен ден за граждани. \r\n*** \r\nОт 09.30 часа до 17.00 часа в наказателна зала 1 на Окръжен съд – Варна ще се разглежда делото срещу двама холандци обвинени в контрабанда на над 16 тона прекурсори за наркотици на стойност над 225 млн. лв. \r\n*** \r\nОт 11.30 часа в Зала 1 на Фестивалния и конгресен център Националното училище по изкуствата във Варна ще отпразнува 73 години от основаването си с концерт. \r\n*** \r\nОт 13.00 часа в централата на ГС на БСП на ул. „Македония” 33 Иван Иванов, народен представител от ПГ „БСП за България“, ще приема граждани. \r\n*** \r\nОт 13.00 часа в клуба на ПП ГЕРБ на ул. „Г. Бенковски” №1 народният представител от ГЕРБ Павел Христов организира приемна за граждани. \r\n*** \r\nОт 18.00 часа в Дом на архитекта ще се състои премиерата на книгите с поезия \"Жълъди в шепите на Бога\" и \"Крилати срещи\"на поетесата и худоцничаката Драга Дюлгерова.  \r\n*** \r\nОт 10.00 часа в заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Доставка и монтаж на оборудване, съоръжения и обзавеждане, във връзка с изпълнение на Процедура BG16RFOP001-5.001-0022 – С01  „Подкрепа за деинституционализация на грижите за деца“, във връзка с реализацията на Проект „Нова възможност за деца и младежи в Община Враца – Проект 1“ по Оперативна програма „Региони в растеж” 2014-2020 година, по две обособени позиции“. \r\n*** \r\nОт 08.00 часа в Професионална гимназия по транспорт, обслужване и лека промишленост ще се проведе Младежка академия, обучителен модул „Свободно време“. \r\n*** \r\nОт 10.00 часа в Младежки център – Добрич ще се състои кастинг за „Добруджа търси таланти“. \r\n*** \r\nОт 11.00 часа в Регионална библиотека „Дора Габе“ ще се проведе Музикална  лектория „Танц“ на Български камерен оркестър – Добрич с диригент Алексей Измирлиев. \r\n*** \r\nОт 11.15 часа във Фоайе и Зала 104 на Висше училище по мениджмънт ще се състои Ден на Родината. \r\n*** \r\nОт 11.30 часа в СУ „П. Р. Славейков“ ще бъде представен куклен спектакъл „Глупавият вълк“ на Държавен куклен театър „Дора Габе“. \r\n*** \r\nОт 13.00 часа в Народно читалище „Мевляна – 2012 г.“ ще се проведе Конкурс за ръчно изработване на мартеници и изложба. \r\n*** \r\nОт 19.00 часа в Драматичен театър „Йордан Йовков“ ще се проведе спектакъла „Юнаци с умни калпаци“. \r\n*** \r\nВ АЕМО „Стария Добрич“, Възрожденско училище ще се проведе Образователна програма „Мога ли да бъда като Левски?“. \r\n*** \r\nВ Регионална библиотека „Дора Габе“, интерактивна зала, ще бъде представено дигиталното издание на тефтерчето на Васил Левски. \r\n*** \r\nВ Регионален исторически музей – Добрич, Художествена галерия – Добрич и Регионална библиотека „Дора Габе“ ще се състои Интерактивна образователна игра „Търси се България“. \r\n*** \r\nОт 17.00 часа в заседателната зала областният управител Мирослав Петров ще връчи почетни плакети на своите предшественици на поста, както и на първия назначен като служител на областна администрация Плевен - Евгени Петков. \r\n*** \r\nОт 19.00 часа в  Големия салон на Драматично-куклен театър ,,Иван Радоев\"  ще се състои  концерт по повод 20 г. Областна администрация с участието на Плевенска филхармония и Общински хор ,,Гена Димитрова\". \r\n*** \r\nОбщинските съветници на ГЕРБ ще проведат приемни с граждани. Даниела Дженева - от 17.00 до 18.00 часа в офиса на ГЕРБ в район „Южен”, ул.”Академик Петър Динеков”№ 1А. Спартак Николов - от 17.00 до 18.30 часа в офиса на ГЕРБ в район „Източен” на ул.”Коста Паница”№5. Вихър Захов - от 17.00 до 18.30 часа в офиса на ГЕРБ в район „Източен” на ул.”Коста Паница”№ 5. Вера Тоскова - от 16.00 до 18.00 часа в офиса на ГЕРБ в район „Тракия” в жк.”Тракия”бл.91. Александър Радев - от 17.30  до 19.00 часа в офиса на ГЕРБ в район „Централен” на ул.”Прага” № 2. Атанас Узунов - от 17.30  до 19.00 часа в офиса на ГЕРБ в район „Южен” на ул.”Академик Петър Динеков” №1А. Ели Гатева - от 16.00 до 18.00 часа в офиса на ГЕРБ в район „Тракия” в жк.”Тракия”бл.91. \r\n*** \r\nНародните представители от ГЕРБ от 16-ти МИР - Пловдив-град ще проведат приемни с граждани от избирателния си район. Менда Стоянова  от 16.00 в централния офис на ГЕРБ – Пловдив, на бул. „Марица” 91. Димитър Лазаров - от 16.30 часа в партийния офис на ГЕРБ на улица „Прага” 2. Инж. Атанас Ташков - от 16.00 часа в партийния офис в район „Южен“ на ул. „Академик Петър Динеков\" № 1А. Спас Гърневски от 16.00 в офиса на ул. \"Коста Паница\" № 5. \r\n*** \r\nВ 09.00 часа в зала 10 на Окръжния съд ще се проведе заседание по делото срещу Сотир Янков и други 13 обвиняеми, обвинени в измама в особено големи размери. Случаят е по-известен като „Цитрусовата афера“.  \r\n*** \r\nВ 09.30 часа в зала 2 на Окръжния съд ще се проведе заседание по делото срещу Нели К. и Фанка Д., обвинени в присвояване на пари, предоставени й за заплащане на задължения за здравноосигурителни вноски към държавния бюджет.  \r\n*** \r\nВ 09.30 часа в зала 1 на Апелативния съд ще се проведе заседание по делото, образувано по протест на Окръжна прокуратура - Стара Загора по присъда спрямо трима души, които Старозагорският окръжен съд е признал за виновни в извършване на  убийство и опит за убийство. Недоволни от наказанията са и всички осъдени. \r\n*** \r\nВ 09.45 часа в зала 1 на Апелативния съд ще се проведе заседание по делото, образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково, с която подсъдимия Н. Н. е признат за виновен за контрабанда на хероин през ГКПП “Капитан Андреево“.  \r\n*** \r\nОт 10.30 часа в Голяма конферентна зала на община Пловдив непосредствено след редовната пресконференция на кмета на града инж. Иван Тотев, ще бъде официално представена програмата на Opera Open 2019 от директора на Държавна опера-Пловдив - доц. д-р Нина Найденова и артистичния директор - Лучано Ди Мартино. \r\n*** \r\nВ 12.00 часа в офиса на ВМРО общинските съветници на ВМРО-Пловдив ще дадат пресконференция и ще засегнат наболели въпроси. \r\n*** \r\nОт 19.00 часа в Дома на културата ”Борис Христов” в Пловдив ще бъде представен спектакълът „Чан до чан, песен до песен” на Ансамбъл „Родопа“ Смолян. \r\n*** \r\nОт 11.00 часа в централния офис на партията в търговски комплекс „Родина“ на ул. „Чипровци” 2 народните представители от ГЕРБ в 19-и МИР – Русе Пламен Нунев, Светлана Ангелова и Андриан Райков ще имат приемна за граждани. \r\n*** \r\nОт 11.00 часа в Зала 1 на Областна администрация Русе ще се проведе работна среща относно синхронизирането на действията при провеждането на третирания за ефективно извеждане на борбата с болести, неприятели и плевели, опазване на културите от поражения и опазване на пчелните семейства. \r\n*** \r\nОт 9.30 часа в офиса на ПП ГЕРБ в Сливен, на адрес: ул. „Цар Освободител“ № 17 Общинските съветници от ГЕРБ – Сливен Христо Котов и Димитър Павлов ще проведат приемна за граждани.  \r\n*** \r\nОт 19.00 часа в зала „Петър Стайков” на КДК, на бул. „България” 43, ще бъде открита юбилейна изложба по повод 70-годишнината на художника Никола Николов. \r\n*** \r\nОт 19.00 часа в Драматичен театър Драматичен Театър  „Стефан Киров“ – Сливен ще гостува с постановката „Истината“ от Флориан Зелер. \r\n*** \r\nОт 19.30 часа в бирария \"Колобри на бирата\" на \"Митрополит Методи Кусев №1\" ще се проведе поредната беседа от инициативата \"Приказки за Стара Загора\". \r\n*** \r\nОт 10.00 часа в офиса на ПП ГЕРБ Харманли народният представител Евгения Ангелова организира приемна за граждани.  \r\n*** \r\nОт 10.30 часа в зала 304 на общината ще заседава Постоянната комисия „Здравеопазване и социална политика“. \r\n*** \r\nОт 10.30 часа в зала 203 ще заседава Постоянната комисия „Икономическа политика, общинска собственост и контрол по сделките с общинско имущество”.", "date": "2019.02.24", "title": "Предстоящи събития в страната за 25 февруари (Агенция „Фокус“)"}
{"url": "http://www.focus-news.net/news/2019/02/24/2627456/pazardzhik-petima-dushi-sa-postradali-pri-katastrofa-na-patya-belovo-pazardzhik-mezhdu-selata-lozen-i-zvanichevo.html", "text": "Петима души са пострадали при катастрофа на пътя Белово-Пазарджик между селата Лозен и Звъничево. Това съобщи за  Радио „Фокус“-Пазарджик  говорителят на ОДМВР-Пазарджик. По първоначална информация са пострадали петима души. Двама от тях са в по-тежко състояние. На място са изпратени пожарна, линейки и екипи на полицията. Движението по пътя Белово-Пазарджик е изцяло затворен и в двете посоки.  \r\nВаня НИКОЛОВА", "date": "2019.02.24", "title": "Пазарджик: Петима души са пострадали при катастрофа на пътя Белово-Пазарджик между селата Лозен и Звъничево"}
{"url": "http://www.focus-news.net/news/2019/02/24/2627442/the-wall-street-journal-brekzit-formira-dalboki-puknatini-v-britanskoto-obshtestvo.html", "text": "Брекзит формира дълбоки пукнатини в британското общество, пише авторитетното издание  The Wall Street Journal .  \r\nС наближаването на Брекзит, насрочен за 29 март, активистите за напускането на ЕС  се мобилизират, за да се уверят, че Великобритания наистина напуска ЕС. Натискът върху партиите доведе до вътрешно разцепление в иначе старите и стабилни британски партии. \r\nМнозина са изправени пред заплахата да загубят местната партийна подкрепа за участие в следващите избори - процес, наречен деселекция. Кандидатите, които не са подкрепени от голяма партия, рядко биват избирани. \r\nОт 2014 г. Лейбъристката партия разширява членската си маса си, като добавя хиляди предимно млади леви активисти. Мнозина твърдо подкрепят социалистическата политика, насърчавана от партийния лидер Джереми Корбин, и се нахвърлят върху  центристки партии, като често използват социалните медии, за да ги атакуват. Ръководството на лейбъристите също се бори да опровергае обвиненията, че е позволило на антисемитизма да се вкорени в партията. \r\nЗа консерваторите обаче най-спорният въпрос е Брекзит. \r\nПлатформата Leave.EU, група, която подкрепя оттеглянето на Великобритания от ЕС, финансира кампания за принуждаване на поддръжниците на Брекзит да се присъединят към местните асоциации на консервативната партия и да окажат натиск върху своите депутати да осигурят Брекзит. \r\n\"Ние мобилизираме воините в креслата\", казва Анди Уигмор, говорител на Leave.EU. След онлайн кампания от Leave.EU Бейкънсфийлд, около 20 души се присъединиха към местната консервативна асоциация, за да подадат петиция до техния депутат Доминик Грийв. \r\nЕдин от проблемите, с които се сблъскват центристите, е, че членството на Консервативната партия е спаднало през последните няколко десетилетия и сега представлява по-малка и по-възрастна част от населението на Великобритания. Неотдавнашно проучване показа, че 75% от членовете на консервативната партия са посочили Брекзит като свой приоритет номер едно, в сравнение с 68% от тези, които са гласували консерваторите и 60% от всички избиратели. Гласоподавателите на лейбъристите предимно отхвърлиха Брекзит. \r\nПрез 1970 г. членовете на Консервативната партия представляват малко над 3% от избирателите. Днес, с 124 000 членове, това е малко под 0,5% от избирателите. През 2017 г. консервативната партия получи повече дарения от завещания от мъртвите, отколкото в членски внос от живите, според счетоводната информация от миналата година. \r\nТази намаляла членска база е  леко подсилена от притока на бивши членове от Партията за независимост на Обединеното кралство, група, която подкрепи Брекзит, но оттогава се позиционира много в дясно и отблъсна някои свои поддръжници. Един председател на асоциацията на консервативната партия в югозападната част на Англия оценява, че членството се е увеличило с около 15% през последните месеци заради този процес. \r\nПристигането на бившите поддръжници на Партията на независимостта и агитацията в местните райони за Брекзит ужасява някои консерватори, които искат да спрат напускането. \"Твърде много от бившите ни колеги се страхуват от асоциациите си повече, отколкото се страхуват от електората си,\" каза Анна Субри, която напусна консерваторите тази седмица в знак на протест срещу Брекзит. „ Това е форма на тирания“. \r\nДеселекцията в Консервативната партия е рядкост и трудно може да се постигне, но заплахата от местни разправии прави консервативните депутати неспокойни и те в някои случаи не желаят да рискуват да показват своите възгледи. \r\nАко Брекзит се отложи местните консервативни лидери се страхуват от недоволство от избирателите, напускане на членове и деселекция.  Юлиян Марков", "date": "2019.02.24", "title": "The Wall Street Journal : Брекзит формира дълбоки пукнатини в британското общество"}
{"url": "http://www.focus-news.net/news/2019/02/24/2627451/iliana-benovska-politsay-reshi-listovka-na-raba-na-skasvaneto-s-5-greshni-otgovora-v-benovska-pita.html", "text": "Полицай решава листовка в предаването „Беновска пита“ по „Канал 3“ и „Радио К2, съобщиха от  екипа на предаването . Следва разговор с народния представител от ПГ на ДПС Халил Летифов и Красимир Георгиев, Асоциация за квалификация на автомобилистите в България. Илиана Беновска:  Намираме се на площада пред Народното събрание и сме решили да накараме един от представителите на МВР, които тук регулират движението и охраняват пътя, да реши един от тестовете, които решават обучаващите се за шофьори. Да видим дали МВР владеят правилниците, които изискват от нас да знаем. Тръгваме! Ето го регулировчикът, няма да спрем пред него, за да не предизвикаме катастрофа, ще пресечем, така, както изискват правилата, когато ни даде знак. Хайде пресичаме! Виждам един представител на МВР с жилетката, ще отидем при него, само да изчакаме да пресечем по тази пешеходна пътека. Така, ще имаме късмет този, който регулираше движението до преди малко, него да изпитаме! Хайде да минем! О, има много представители на МВР, сега ще видим кой ще се съгласи и дали ще ни откажат. Господа, искаме да Ви помолим, от предаването „Беновска пита” сме, да решите един тест от тестовете, които се решават от курсистите, които взимат книжки.  Полицай:  Ние не можем да решаваме. Ако имате някакви въпроси, трябва да се обърнете към пресцентъра на МВР, ние не можем да решаваме абсолютно нищо без да ни е разпоредено. Илиана Беновска:  Да, добре, очаквах този отговор, сега ще се обадим на главния секретар на МВР да поискаме неговото разрешение. Сега ще го наберем, дано той ни вдигне! Ще го пусна на спикър да го чуваме! Г-н главен секретар на МВР? Ивайло Иванов:  Да!  Илиана Беновска:  Удобно ли е да говорим? Илиана Беновска се казвам от „Беновска пита”. Намираме се на площада пред Народното събрание, искаме да проведем един експеримент да видим дали представителите на МВР владеят правилниците за движение така, както се изисква от курсистите и от онези, които те наблюдават и наказват за неспазване на правилника. Ще дадете ли Вашето разрешение? Ало! Нещо прекъсна! Надявам се, че не го е направил нарочно! Ще го наберем още веднъж! Ивайло Иванов:  Ало! Илиана Беновска:  Добър ден, г-н Иванов, не знам дали ме чухте? Ивайло Иванов:  Нещо прекъсна разговора! Илиана Беновска:  Да, разбрах, че не е нарочно. Обръщам се към Вас, аз съм Илиана Беновска от предаването „Беновска пита”, с една молба, искаме да направим един експеримент, вашите представители на МВР да се опитаме да ги накараме да решат един от тестовете, които решават курсистите когато се подготвят за водачи, да видим дали органите на реда владеят правилата, ще дадете ли Вашето разрешение? Ивайло Иванов:  Тестовете от листовките ли? Илиана Беновска:  Да, листовките! Ивайло Иванов:  Къде искате да го направите този тест? Илиана Беновска:  Тук се намираме пред Народното събрание, те са до мен, има 4-5 души и казаха, че трябва да вземем разрешение, защото те не можели сами да решават. Ивайло Иванов:  Ами да, такъв е редът по принцип. Да, но аз ще се обадя на техния началник. А това са, ако правилно Ви разбирам, Вие искате да решат тестове, които ги решават кандидат водачите? Илиана Беновска:  Точно така, да видим дали и те владеят тази материя, след като санкционират! Ивайло Иванов:  Добре, ще се обадя на техния началник. Илиана Беновска:  Благодаря, чакаме Ви! Така, сега ще изчакаме малко главният секретар да се обади на вашия началник и да получим разрешение. Кой от вас ще се реши? Полицай:  Аз! Илиана Беновска:  Кога си взел книжка ти? Полицай:  Не мога да отговарям на въпроси, защото не ми е разрешено да говоря!  Илиана Беновска:  Аз питам най-човешки работи! Полицай:  Взел съм книжта през 2006 г. Илиана Беновска:  Добре, чакайте да видим кой звъни! Не са те, добре, изчакваме! Имаме ли разрешение вече да почваме. Добре. Колеги, тогава къде да застанем? Сега аз ще вляза в сайта и ще изберем произволно един тест. Само за секунда! Колегата има 40 минути така, както са изискванията за курсистите да реши този въпрос. Вече тече минута и 48 секунди. Вече сме към края на теста, сега ще видим дали господинът го е решил. Какво излезе – 43 верни въпроса, 2 грешни въпроса, 92 от 97 точки. Браво, поздравления, как се казвате Вие? Полицай:  Валентин Велинов се казвам!  Илиана Беновска:  От колко време сте полицай? Полицай:  От 2 години.  Илиана Беновска:  А защо стана полицай? Полицай:  Защото така намирам за добре. Илиана Беновска:  Удовлетворява ли те? Полицай:  Не мога да отговарям повече на Вашите въпроси! Илиана Беновска:  Поздравявам те! Момент само, искам един подарък да ти направя! Ставаш член на клуба на предаването „Беновска пита”! Полицай:  Благодаря! Илиана Беновска:  Може някой път да се явиш на работа с нея отдолу! Полицай:  Благодаря! Няма да ми разрешат! Илиана Беновска:  Подарявам ти и идна червена здрава българска ябълка като доверие, че ще бъдеш добър кадър на МВР, заповядай Полицай:  Хубав ден Ви желая! Илиана Беновска:  Благодаря много! Ето, видяхме, че един от представителите на МВР се справи с теста, това е уникално добре, удивително. Сега ще отидем в Народното събрание да се срещнем с председателя на Комисията по транспорт Халил Летифов и ще го накараме и него да реши един тест. И продължаваме нашето изследване, вече видяхме как момчето от МВР реши успешно теста за добиване на шофьорски права. Сега ще потърсим и председателя на Комисията по транспорт г-н Халил Летифов, ето го тук, добър ден! Халил Летифов:  Добър ден! Илиана Беновска:  Много ми е драго! Г-н Летифов, правя едно изследване дали органите на реда знаят правилника, направихме изключително успешен опит, едно младо момче, тук беше пред Народното събрание патрул, реши от 97 точки 92 успешно на един тест. Халил Летифов:  Много добре! Принципно честите промени на Закона за движение по пътищата сега и това негово разделяне на 3 части за пореден път ще затрудни и контролните органи на пътя от една страна, от друга страна и водачите. Аз например съм правоспособен водач от 22 години.  Илиана Беновска:  Да не сте бил тогава в 6-ти клас? Халил Летифов:  Благодаря за комплимента! Спазил съм условията на закона и реда, за да мога да се явя на курс за правоспособност. Но оттогава законът е променян много пъти, а в последните години промените са над 80. А сега вече чакаме новите 3 закона, от които само 2 са на обществено обсъждане – Закон за движение по пътищата и Закон за водачите. Илиана Беновска:  Аз сега ще си позволя да включа в нашия разговор и г-н Красимир Георгиев, елате, който е председател на Асоциацията за квалификация на автомобилистите в България. Вие се познавате. Поканила съм г-н Георгиев, за да споделя с Вас някои неща, дори и за тези листовки, така се наричат, нали? Красимир Георгиев:  На жаргон точно така, иначе изпитен тест. Илиана Беновска:  Вие бяхте, когато служителят на МВР реши изключително успешно на улицата, ей така, на слънцето, 92 точки от 97 възможни. Красимир Георгиев:  За което го поздравявам, това беше младо, обучено момче, завършило скоро. Да, такива кадри са нужни на нашата полиция. Там също има проблеми, но проблемите са от това естество, че няма млади кадри. Аз мога да кажа малко повече за тези изпитни ... Илиана Беновска:  Да, кажете, за да Ви чуе и г-н Летифов, защото той е председател на комисията. Красимир Георгиев:  Тези изпитни тестове са съставени така, че да демотивират хората, защото в тях има много излишни неща, които нямат нищо общо с безопасността на движението. Това кара хората да смятат, че е нещо подвеждащо, излишно и затрудняващо ги и търсят други начини. И аз тук поздравявам г-н Летифов, реши се проблемът с теоретичния изпит, той засега не може да се купува и да се урежда. Но нека да направим и втората крачка, да реализираме една наша отдавнашна идея, да направим реални изпитните тестове. Защото самият изпит се нарича изпит по безопасно движение по пътищата. А аз някога съм държал държавен изпит по Закона за движение по пътищата, но това е, защото съм учил за преподавател, а тези хора учат за правоспособност. Илиана Беновска:  Кажете някои от куриозните въпроси! Аз снощи прегледах, в един сайт има автоизпит, някои от тестовете, има доста куриозни въпроси, кажете Вие, защото сигурно ги познавате по-добре от мен. Красимир Георгиев:  Куриозните въпроси са страшно много, например какво е съотношението мощност-тегло за мотоциклет от категория А1? Респективно са изредени и А2, респективно след това се минава в другия вариант каква трябва да бъде максималната кубатура, за да бъде мотоциклетът в А1. Илиана Беновска:  Какво е това А1? Красимир Георгиев:  Това е мотоциклет с мощност до 11 киловата. Илиана Беновска:  Я да зададем въпроса на г-н Летифов да видим дали знае отговора. Халил Летифов:  Той каза, че е до 11 киловата и 125 кубика мощност. Илиана Беновска:  Задайте друг куриозен въпрос, но не казвайте отговора! Красимир Георгиев:  Друг куриозен въпрос е с категория Б каква максимално допустима маса в състав може да управлявате? Халил Летифов:  3,5 тона. Илиана Беновска:  Какво значи това, може ли да го преведете? Красимир Георгиев:  Общото тегло на състава съгласно нашия закон, необяснимо защо е 12 тона.  Халил Летифов:  С категория Б? Красимир Георгиев:  Да! Друг куриозен въпрос е колко е максималната допустима маса на ремаркето или полуремаркето за категория Б. Илиана Беновска:  Това какво ни интересува нас, които ще управляваме леки автомобили? Красимир Георгиев:  Абсолютно нищо! Илиана Беновска:  Знаете ли отговора? Халил Летифов:  Нямам. Красимир Георгиев:  Но ако се явите на изпит за категория Б и не отговорите на този въпрос, отговорът ви ще бъде не! Защо? Въпрос например каква е максимално допустимата маса на товарен автомобил, при която отзад трябва да се сложат едни такива табели светлоотразителни, жълти, хоризонтални? Илиана Беновска:  Искам да го видим на практика, и аз не знам отговорите на тези въпроси, макар че да се похваля, баща ми изчисли, че съм изшофирала 2 милиона километра по целия свят. Халил Летифов:  Разбирам притеснението на г-н Георгиев. Аз съм съгласен, че има доста текстове, които не кореспондират с реалността и ще дам един пример в Закона за движение по пътищата от раздела, който беше за санкциите, там беше да се свалят номерата на автомобила, ако шофьорът е с изтекла книжка. При многократни мои опити и въпроси не получих отговор, но така или иначе тази справедливост е въведена, защото един шофьор според мен това, че му е изтекла книжката е административно нарушение и не го прави неправоспособен водач. Така че има доста недомислия и в закона, и в самата наредба. Илиана Беновска:  А може ли нещо друго да Ви попитам, аз скоро се натъкнах, служители на МВР, мисля, че в Закона за водачите, да провеждат обучение едно и второ – да се возят без колани. Аз даже си позволих да питам главния секретар Ивайло Иванов те някакви извънземни ли са, те няма ли да се пазят, ако катастрофира този автомобил и този човек е без колан? Красимир Георгиев:  Хайде да погледнем от моралната страна на въпроса. За мен служителите на МВР, с уважение към тях, с много уважение, те са подвижен закон за движение по пътищата и всички, като се започне от най-малките до най-възрастните ги наблюдават и вземат пример от тях. И движейки се без колани не знам какъв пример биха дали. Илиана Беновска:  Г-н Иванов ми каза и може би има право, може би аз не го разбрах докрай, че те трябвало да имат готовност при всяка ситуация да излязат от колата и да реагират. Красимир Георгиев:  Гледали сме всички американски филми, виждме там какви каскади, какви преследвания, какви дрифтове и въпреки всичко, американският полицай излиза през стъклото, стреля, но той вътре в автомобила е с колан. И не само американския полицай. Аз си задавам един въпрос, не знам дали г-н Летифов има възможност да ми отговори, знае ли друга страна, където полицейските служители са освободени от поставянето на колани? Халил Летифов:  Нямам такава информация, но към момента законът задължава всички водачи да бъдат с колани. Илиана Беновска:  Не е ли дребнаво сега да обсъждаме за коланите на МВР, само това ли е „гредата в окото“? Красимир Георгиев:  Аз искам да кажа с този пример, че този закон малко се превръща в един лобистки закон. Илиана Беновска:  Защо? Красимир Георгиев:  Защото се прави от МВР и от транспорта, баницата е в тях, всеки си реже колкото се може по-голямо парче от баницата и накрая както пише там, че урежда обществените отношения, за обществените отношения нищо не остава.  Илиана Беновска:  А какво мислите Вие за това, което каза г-н Георгиев МВР служителите да обучават курсисти? Халил Летифов:  Много са предложенията. От май миналата година бяха извадени за публично обсъждане разделените закони. Тогава не се получи това, върна се обратно в работна група да се доработват законите. Сега са на обществено обсъждане, дали ще се върнат обратно на работна група аз не мога да кажа и кога ще влязат в Народно събрание, за да бъдат гледани също не мога да кажа. Но когато влязат ще има широк дебат, ще бъдат поканени всички заинтересовани страни да кажат своите тези при гледането на закона, а още по-важното е да има активно участие след това в писането на наредбите или подзаконовите нормативни актове, които също уреждат тези въпроси в изпитните тестове или листовки. И ред други такива. Законът, пак повтарям, многократно е променян, това затруднява както водачите, така и контролните органи, а вероятно и самите обучители. Регламентирането на тези взаимоотношения трябва да се случи с широк обществен дебат. Ако има усещането, че някой налага правото чрез сила и не се допитва, това трябва да бъде направено сега, когато текат точно тези обсъждания и преди приемането на самия закон. В момента можем да кажем, че той е в суров вид. Имаме едно предложение, което е от страна на министерствата, както каза г-н Георгиев, какво ще се получи в пленарна зала вече е съвсем друга работа. Илиана Беновска:  Г-н Летифов, много е важно това, което казахте, искам да го подчертая още веднъж. Знам от г-н Георгиев, че почти няма чуваемост на знанията и думите и предложенията на практиците. Как да стане чисто технически Вие, г-н Георгиев, да внесете по някакъв начин вашите предложени, вие да ги транслирате до МВР, до Министерство на транспорта? Красимир Георгиев:  Нашата асоциация е подготвила становище и предложение във връзка с новите закони, проектите на новите закони, които сме ги адресирали, ще ги изпратим до г-н Летифов, до министрите на вътрешните работи и на транспорта, дори и до Томислав Дончев, защото се припокриват едни неща. Илиана Беновска:  Какво общо има Томислав Дончев? Красимир Георгиев:  Той отговаря за административната реформа и в същото време една и съща дейност, обучението на водачи, е дадена на две министерства. Илиана Беновска:  Извинявайте, но и двамата ми обяснете, как МВР служителите, г-н Летифов, ще обучават водачи, къде имат условията, къде имат квалификация за това? Халил Летифов:  Това е едно предложение, ще чуем и техните аргументи, затова казвам отново, че трябва всички да участваме в дебата. Все още не е разпределен и законът, дали ще бъде на транспортна комисия, дали на вътрешна. Само двата са постъпили от трите, които бяха заявени, този за сервизната дейност, за техническото състояние на превозните средства все още не е видял бял свят. Така че кой ще отговаря и кой ще ги гледа тепърва предстои да видим. Илиана Беновска:  Ние затова си позволихме да тестваме един от служителите на МВР на случаен принцип тук на площада пред Народното събрание да видим дали те са подготвени да правят това, момчето се оказа подготвено. Красимир Георгиев:  Да, оказа се младо момче. Аз може ли малко да помогна на г-н Летифов? По отношение на обучението, което така много искат със зъби и нокти МВР да го вземат, да вземат и обучението на кандидатите за водачи, да се национализира тази дейност, това все пак ще бъде добър пример за Европа. Това първо и второ, аз съм разговарял с полицейски служители и сега в закона има един много хубав член, който казва, че когато се извърши немаловажно нарушение поради непознаване правилата за движение се налага принудителна административна мярка отнемане на свидетелство за управление до успешно прилагане на проверовъчен изпит. Г-н Летифов, на нас няма да ни кажат, но на вас са длъжни да кажат, попитайте ги за последните 2, 3 или 5 години колко проверовъчни изпити са провели? Илиана Беновска:  Кои? Красимир Георгиев:  Ами КАТ трябва да взима книжката, а ДАИ да провежда проверовъчния изпит. И аз мога да Ви кажа, че за миналата година има един единствен за цяла България. Илиана Беновска:  Колко души са минали? Красимир Георгиев:  Ами един човек е изпратен на проверовъчен изпит. Защото движението е прекрасно! Илиана Беновска:  Само на един му е отнета книжката? Красимир Георгиев:  За цяла България! Илиана Беновска:  Верно ли? Красимир Георгиев:  Да! Илиана Беновска:  Как става така? Красимир Георгиев:  Аз съм попитал защо е така. В неофициални разговори ми казват – ами за какво да ги пращаме на проверовъчен изпит, като не правим ние изпитите. Това е една сентенция ... Илиана Беновска:  Чакайте, а как му е върната книжката, извинявайте? Красимир Георгиев:  Той е отишъл на проверовъчен ... Илиана Беновска:  Един е отишъл, а другите стотици? Красимир Георгиев:  Не са им прибирани книжките. Халил Летифов:  Има много с отнети книжки. Илиана Беновска:  Но не по този член! Поради свършени точки, за алкохол – да. Но не и поради непознаване правилата за движение! Илиана Беновска:  Само на един е отнета за непознаване правилата за движение, вярно ли? Красимир Георгиев:  Да. Едно време всяка седмица в окръжно КАТ се явяваха по 20 човека на проверовъчен. Но понеже КАТ не прави изпитите няма да пращаме нарушитеите на проверовъчен. Тази вредна тенденция трябва да се преустанови! Ето това прозира в заложеното в закона. Илиана Беновска:  Тук някакви икономически интереси ли прозират ваши? Красимир Георгиев:  Те малко се вживяват в ролята на някакво ООД или търговско дружество. Илиана Беновска:  Кои „те“, МВР ли? Красимир Георгиев:  Сега, не искам да ... Илиана Беновска:  Хайде де, кои са „те“? Красимир Георгиев:  Ами този, който го е заложил в закона. Илиана Беновска:  Кой? Красимир Георгиев:  МВР! Да! Илиана Беновска:  Болеше ли да кажете? Красимир Георгиев:  Защото все още сме в България! Илиана Беновска:  Какво значи това? Халил Летифов:  Вижте, аз приветствам това, че поставяме проблемите в публичното пространство и да върви този дебат. Съветвам г-н Георгиев, а и всички заинтересовани страни да продължават да са активни преди да бъде приет закона, да продължават да бъдат активни преди да бъдат написани впоследствие и наредбите вследствие на закона, който бъде приет. Там е разковничето да се намерят допирните точки и да няма това усещане за административна тежест, за бюрокрация и за нечии скрити интереси. Илиана Беновска:  Добре, стиснете си сега ръцете накрая! Халил Летифов:  Ние сме ги стиснали много отдавна! Красимир Георгиев:  Ние не сме опозиция, ние сме партньори на г-н Летифов! Илиана Беновска:  Позволете ни ние като медии, „Радио К2“, „Канал 3“ и „Беновска пита“ да проследим комуникацията между вас, предложенията, които вие ще пратите до министерства и т.н. наистина, защото те могат да изглеждат някакви дребнави неща, но всъщност не са! Красимир Георгиев:  Не, не са никак дребни. Ние например се борим от 2 години, повярвайте ми, за промяна на методиката за провеждане на изпити. Там много скоро ще има убит човек, г-н Летифов! Илиана Беновска:  В какъв смисъл? За тези мотористи, които ги пускат да карат? Това е много важно! Красимир Георгиев:  Там е страшно, просто е страшно. Над 20 човека само от нашата фирма сме транспортирали до „Пирогов“! Илиана Беновска:  Кажете ясно, хората не знаят, мотористи за категория А ги пускат да карат? Красимир Георгиев:  Не, изпитват ги на нещо, което мотористи с много голям стаж не могат да го направят. Илиана Беновска:  Какво е то? Красимир Георгиев:  Принуждават курсистите да вдигат една висока скорост от 50 километра в час, да заобикалят един конус и за много кратко разстояние да спрат на определено място. Илиана Беновска:  Това на полигон? Аз четох, че те излизат да кормуват и по магистралите. Красимир Георгиев:  Не, по магистрали не, но излизат на градско кормуване. Илиана Беновска:  Инструкторът как ги контролира, той седи отзад и ги е прегърнал? Красимир Георгиев:  Не, той седи в един съпровождащ автомобил зад мотоциклета. Илиана Беновска:  Мотористът е самичък? Красимир Георгиев:  Да. Илиана Беновска:  Как тогава може да го спре? Красимир Георгиев:  Не знам, лично аз не знам! Илиана Беновска:  Добре, поставихме въпросите! Сега взимам г-н Летифов за 2-3 политически въпроса. Кажете ми сега какво правим с Изборния кодекс? Бойко Борисов като че ли отстъпи на БСП? Халил Летифов:  Да, усещането, че има скрита коалиция по отношение на Изборния кодекс между БСП и ГЕРБ ... Илиана Беновска:  Е, те ви обвиняват, че вие сте в коалиция с ГЕРБ! Халил Летифов:  Не приемаме тези обвинения от която и да е политическа сила към нас, защото и по отношение на преференциалния вот нашето отношение беше ясно още когато това се прие, и по останалите текстове, които приеха БСП и ГЕРБ и ОП заедно в ущърб на българските граждани, лишавайки ги от права, имаме предвид лимитирането на секции, използването на майчин език, уседналостта, всичко това, което би навредило на преките изборни права на българските граждани. Илиана Беновска:  Добре, вие сега каква тактика ще предприемете? БСП ги няма в залата днес първи ден. Ще продължат да взимат обаче 1/3 от заплатите си, нека да Ви обърна внимание дали това е справедливо? Вие малко като прелъстени и изоставени, подкрепихте ГЕРБ в промените в Изборния  кодекс, сега каква ще бъде новата ви тактика, когато ГЕРБ връщат назад нещата по нареждане на Борисов? Халил Летифов:  Вижте, решението на „БСП за България“ да напуснат парламента си е тяхно, партийно и те си носят отговорността за своето решение. Ние притеснения там нямаме. А що се отнася до това дали сме прелъстени и изоставени само да кажа, че единственото нещо за което сме настоявали по време на дебатите за Изборния кодекс, а и преди това беше за машинното гласуване с един единствен аргумент – да се потвърди вота на гражданите. Илиана Беновска:  Добре, но машинното гласуване стана ясно, че не е разпространено в Европа, във Венецуела са гласували така за Мадуро, прескачат такива искри! Халил Летифов:  Има ги тези искри, ние си казахме своите аргументи. Машинното гласуване в това, което предлагаме, няма нищо общо с електронното дистанционно гласуване. То няма връзка с интернет. Идеята е да бъде съхранена волята на българските граждани при упражняването на изборните им права от една страна. И второ, ние достигнахме един капацитет от 400 000 невалидни бюлетини, разбирайте, че това са 3 малки парламентарни групи. Илиана Беновска:  А вие не искате ли машинно гласуване, защото електоратът на ДПС е ниско образован? Халил Летифов:  Само да Ви припомня, че с електората, които са български граждани, ДПС е на политическата сцена вече 29 години и нямаме притеснения с тези вмятания. И пак повтарям, ние сме категорични в отношението си към Изборния кодекс и ако някой иска своите неуспехи или своите плаващи мнения и плаващи мнозинства да ги приписва на ДПС, просто няма да се получи! ДПС не е направило нищо по-различно от това, което правим по отношение на Изборния кодекс от първия ден на неговото обсъждане. Илиана Беновска:  Тоест какво ще бъде поведението ви в зала не разбрах? Халил Летифов:  За Изборния кодекс каквото е било досега. Илиана Беновска:  Ще настоявате ли пак за майчиния език, за машинното гласуване, за броя на секциите? Халил Летифов:  Разбира се, че ще настояваме! Илиана Беновска:  За уседналостта? Халил Летифов:  Ама моля Ви, това е нарушаване на Конституцията! Ние лишаваме българските граждани от изборни права. И въпреки това вкупом коалицията ГЕРБ, БСП, ОП лишиха над 2 милиона българи от изборни права. Илиана Беновска:  Тогава няма ли да се получи едно бламиране на връщането назад на Изборния кодекс? Сега вие ще се сблъскате с ГЕРБ вътре в залата, БСП ги няма или те може би ще дойдат? Халил Летифов:  Не, ние няма какво да се сблъскваме с ГЕРБ, ГЕРБ ще се сблъска с ГЕРБ вътре в зала, защото те се промениха тотално от нещата, които заявиха през миналата седмица. Сега вече са различни и сблъсъкът си е ГЕРБ – ГЕРБ. Ние си стоим на нашата позиция и не правим нищо по-различно от това, което сме обявили.  Илиана Беновска:  А ще поддържате ли кворума в залата? Халил Летифов:  Защитата на правата на българските граждани, правото им да упражняват своя вот където и да са по света, защото те са български граждани! Уседналостта, особено за евроизборите, което е несериозно и майчиния език и не само разбира се, и другите теми! Илиана Беновска:  Последен въпрос, ще поддържате ли кворума в залата? Халил Летифов:  Кворумът е задължение на управляващото мнозинство и на коалицията, която съществува. Ние тази сутрин не сме се регистрирали и всяка сутрин ще заседаваме преди пленарното заседание, изхождайки от дневния ред, темите и приоритетите, които се поставят в Народното събрание.  Илиана Беновска:  Ами ако не достига кворум? Халил Летифов:  Тези теми, които са в Народното събрание в момента, не са темите и приоритетите на българското общество. Илиана Беновска:  Добре, в петък предстои евентуално да се гласуват промените в Изборния кодекс. Ако не достигат хора няма ли Цветанов да дойде и да ви помоли да дадете някой? Халил Летифов:  Доколкото си спомням управляващата коалиция обеща нещо на българските граждани, ние не сме обещавали нещо по-различно от това, което сме правили досега. Така че отново кворумът си е техен ангажимент. Какво ще е поведението на ДПС ще решим в петък. Илиана Беновска:  Благодаря Ви много за този разговор! Халил Летифов:  Благодаря и аз!", "date": "2019.02.24", "title": "Илиана Беновска: Полицай реши листовка на ръба на скъсването с 5 грешни отговора  в „Беновска пита“"}
{"url": "http://www.focus-news.net/news/2019/02/24/2627458/predstoyashti-mezhdunarodni-sabitiya-za-25-fevruari-agentsiya-fokus.html", "text": "***  Втори ден на срещата на ЕС със страните от Арабската лига \r\n***  Предварителни резултати от парламентарните избори \r\n***  Започва 40-тата сесия на Съвета на ООН по правата на човека \r\n***  Посещения на иракския президент Бахрам Салех и работен обяд с френския президент Еманюел Макрон \r\n***  Визита на руския външен министър Сергей Лавров \r\n***  Церемония по връчването на Оскарите \r\n***  Възобновяване на преговорите между САЩ и талибаните \r\n***  Посещение на вицепрезидента на САЩ в подкрепа на венецуелския опозиционен лидер Хуан Гуайдо \r\n***  Среща на латиноамериканските страни от групата „Лима“ , посветена на кризата във Венецуела", "date": "2019.02.24", "title": "Предстоящи международни събития за  25 февруари  (Агенция \"Фокус\")"}
{"url": "http://www.focus-news.net/news/2019/02/24/2627457/petar-staykov-rabotodatelyat-predpochita-da-si-plati-ako-vaobshte-go-sanktsionirat-i-da-nyama-hora-s-uvrezhdaniya.html", "text": "Работодателят предпочита да си плати, ако въобще го санкционират и да няма хора с увреждания. Това каза Петър Стайков, народен представител от Великото Народно събрание от СДС и създател на Сдружение Център за подкрепа на социалната интеграция, в разговор с Илиана Беновска в „Беновска пита“ по „Канал 3“ и „Радио К2“, съобщиха от  екипа на седмичното обзорно политическо предаване . \r\nИлиана Беновска: Намираме се в офиса на г-н Петър Стайков, който е по-познат на публиката ни като народен представител във Великото Народно събрание от СДС, а в момента той е създал Сдружение Център за подкрепа на социалната интеграция, приоритети. Това сдружение пък е създало офис за хора със зрителни увреждания, чрез който офис те могат да потърсят своя работа. Самият Петър Стайков е също със зрителни увреждания. \r\nПетър Стайков: Меко казано.  \r\nИлиана Беновска: Добре. Познаваме се отдавна. Какво те накара да направиш това бюро за хора със зрителни увреждания?  \r\nПетър Стайков: Аз след като излязох от активната политика, след Великото Народно събрание, е да имам някакви занимания странични с политика, но всъщност по едни или други причини влязох в системата на Съюза на слепите и 10 години ръководих предприятията на Съюза на слепите. След което се разделихме с мир с ръководството на Съюза на слепите и според мен проблемът с възможността за тези хора да си намират работа и да могат да имат нормална професионална и социална реализация стоеше много силно още по това време. Някак си реших, че рано или късно трябва да поема някаква такава роля да се опитвам да посреднича и да помагам на тези хора точно в това отношение – за намиране на работа. \r\nИлиана Беновска: Аз се обадих на министъра на труда и социалната политика и го попитах в бюрата по труда има ли специално отреден, не знам как да го нарека, ресор, който да се занимава с помощ на хора, които не виждат, за да може да им помогнат. Той каза, че такива бюра специализирани няма.  \r\nПетър Стайков: Няма специализирани бюра. Направиха преди доста години, още мисля, че по времето на Тотю Младенов, направиха едни специализирани трудови посредници за лица с увреждания. Там самата идея никак не беше лоша, но много набързо някак я деформираха, защото след като назначиха, направиха тези бройки, след което решиха, че е добре на тези длъжности да назначават също хора с увреждания, което само по себе си не беше чак толкова лошо. Разбира се, ако не се правеше така, че да се прекалява. След което обаче отиде вече в много грешна стъпка, че това да бъдат хора с увреждания стана водещо. Всъщност този човек я разбира, я не разбира, я може, я не може, важното е да е човек с увреждания и по този начин нали на него му се намира работа. И от тук насетне вече рязко падна качеството, съответно разбира се и възнаграждението пада и т.н. \r\nИлиана Беновска: Искам да направя една скоба, да обясним от къде се познаваме с г-н Стайков. Както каза той, Съюзът на слепите, аз съм била ученичка последните класове на гимназията и после студентка, Съюзът на слепите търсеше т.нар. четци – хора, които отивахме и по тяхна поръчка на незрящите четяхме учебници, художествена литература, каквото те искат. И един ден във Великото Народно събрание Петър Стайков седи някъде зад гърба ми и аз говоря с някого и изведнъж той казва: „Илиана, ти ли си това?“ И аз се обръщам, аз не го познавам, не съм го виждала, а той ме е познал по гласа. Аз съм му чела учебници, книги и така нататък. И ми стана адски приятно, но това ме направи съпричастна за цял живот към този проблем. От какво се нуждаете вие, за да може тези хора наистина да упражняват труд, да се чувстват пълноценни? Как да накараме държавата да погледне не снизходително, а отговорно?  \r\nПетър Стайков: Въпросът е много комплициран и тук страшно много трябва да се пазим от резки движения, защото така без да се впуснем в дълбочина, понагледахме се малко на резки движения последните 1-2 години. И аз все още съм силно притеснен какъв ще бъде крайният резултат от всичките тези социални експерименти, които се вършат и в момента. В този смисъл това, което трябва, значи всъщност правят се различни опити. Ето, примерно идеята да се въведе този квотен принцип за работодателите. Фактът обаче е, че почти в целия свят този квотен принцип на практика не работи. Като цяло стандартно средностатистическият работодател предпочита да си плати санкцията, ако въобще му я събират тази санкция и да си няма главоболия с такива хора. Другото, което е интересно, това което се прави, правеше, даже имаше системата на специализираните предприятия, която и сега я има. Всъщност там, където успяваме да постигнем по-добри резултати при настаняване на хората на работа е точно в такова предприятие. Всъщност какъв е принципът –  там морковът е по-близо от тоягата. Работодателят в тези предприятия е не само принуден, но той всъщност реално печели от това, че е наел на работа такива хора и печели двойно. Веднъж от това, че получава данъчни финансови преференции. Втори път от това, че тези хора, когато са добре подбрани и добре организирани, те си заработват заплатите. От тази гледна точка това трябва да е пътят за подпомагане и разбира се, много работа конкретно с работодателите и със самите хора с увреждания. Защото вече се получава все по-голяма разлика. Разстоянието някак си се увеличи между едните и другите. Работодателите не познават хората, нали говорим конкретно за хората със зрителни увреждания, защото това е нещото, което най-добре познавам, не познават техните възможности, имат си всевъзможни предразсъдъци. Елементарно, ако сега ти затвориш очи и аз ти кажа „Ако обичаш иди до другата стая и ми донеси едно столче“, ще се ошашкаш тотално и ще кажеш „Аз това по смъртно не мога да го направя“. След което ще кажеш „Ами аз като не мога да го направя, значи един човек, който не вижда, значи и той нищо не може да направи.“ \r\nИлиана Беновска: Добре де, този офис, който тук сте направили, той е скромен. Това го правите с какви пари? \r\nПетър Стайков: Спечелихме един проект през 2009 година, от 2010 започнахме по Програма за развитие на човешките ресурси и всъщност с финансиране по този проект сме направили офиса. Офисът беше в центъра първоначално, после беше на друго място, сега е тука. Предимно по финансови причини, защото проектът изтече през 2011 година. \r\nИлиана Беновска: Колко пари, ако не е тайна, Ви отпусна тази програма?  \r\nПетър Стайков: О, от тази програма ние взехме добри пари тогава от нея. Тогава от тази програма взехме някъде 293 хиляди лева.  \r\nИлиана Беновска: И какво помогнахте с тези пари? На кого?  \r\nПетър Стайков: Ами с тези пари какво направихме, с тези  пари вече направихме офис, с тези пари наех двама психолози, наех петима трудови посредници в София и още двама в Пловдив. Направихме офиса, направихме чисто логистично има сайт, съответно вече процедурите, по които да се набират хора, експертизата, на която те да бъдат подлагани.  \r\nИлиана Беновска: Но тези незрящи хора тука ли идват?  \r\nПетър Стайков: Тука идват, да.  \r\nИлиана Беновска: Ами хайде да погледнем, ти каза да затворя очи и да ида в другата стая за едно столче. Ще помоля оператора да погледнем какъв е достъпът. Това е един апартамент накрая на София. Как намират звънеца? Как се качват по стълбите?  \r\nПетър Стайков: По принцип се обаждат и се уговаряме, ако човекът има някакво достатъчно време и може да се ориентира самостоятелно на непознато място, просто го упътваме. Ако не, изпращаме човек, който го посреща на метростанцията. Това е начинът. \r\nИлиана Беновска: Добре. А ти например преди малко затвори компютъра. Какво им предлагате на тези хора? Как биха работили? Говори ли твоята програма?  \r\nПетър Стайков: Компютърът слава богу е голяма придобивка. \r\nИлиана Беновска: Можеш ли да покажеш?  \r\nПетър Стайков: Аз го спрях преди малко да не шуми.  \r\nИлиана Беновска: А можеш ли да го пуснеш?  \r\nПетър Стайков: Е, мога разбира се, нула работа. Ще го пусна. Това е една говореща програма, която е разработена тук от български специалисти. Работи с американската програма „джолс“. Това е екранен четец, така наречен. Съответно вече компютърът може да чете всичко, което излиза на екрана. Това значи, че аз мога да работя с Microsoft Word, мога да работя с Excel, малко по-слабо, защото не съм се обучил добре. Интернет ползвам, поща. \r\nИлиана Беновска: Сега, например, може ли да ни покажете, той се включи май. \r\nПетър Стайков: Сега, чакай, трябва да проговори първо. \r\nИлиана Беновска: А, трябва да каже, че е включен.  \r\nПетър Стайков: Трябва да ми каже първо. \r\nИлиана Беновска: А сега като пита „Добре дошли“, трябва да го каже с думи ли?  \r\nПетър Стайков: Някой път казва, друг път- не. Ето сега дава сигнала, сега след малко ще проговори.  \r\nИлиана Беновска: Тези хора учите ли ги?  \r\nПетър Стайков: Значи, когато ни беше големият проект имахме и курсове. Сега, за съжаление курсове, обучение в София се прави само в този Център за социална рехабилитация и интеграция, който се намира в центъра на „Симеон“ №110. Там има това обучение. За съжаление, на времето и през Фондация „Хоризонти“ се правеха такива курсове. \r\nИлиана Беновска: А няма ли програма в Социалното министерство? Има програми за преквалификации, за разни други неща. \r\nПетър Стайков: Там се получи един голям проблем на времето с тези неща, защото, за да ползваш такива пари от министерството трябваше да си лицензирана обучителна организация. Обаче като лицензирана обучителна организация, това бяха страшно много пари. \r\nИлиана Беновска: Какво значи това „лицензирана обучителна организация“? \r\nПетър Стайков: Ами такива за езикови курсове, за професионално обучение. И примерно Агенцията за хората с увреждания, там чрез нея финансирахме такива курсове, обаче и те въведоха едно изискване. \r\nИлиана Беновска: Тоест слепите в момента не могат да бъдат обучени?  \r\nПетър Стайков: Не, те не могат да бъдат така, както на мен ми се иска. Обучават се. В този РЕХ център се обучават. \r\nИлиана Беновска: В какво се учат?  \r\nПетър Стайков: Там се обучават устно на компютърна грамотност. Няма професионално обучение към тези центрове. Има компютърна грамотност там, има всекидневни умения, има ориентиране и мобилност, което са много важни неща. \r\nИлиана Беновска: Сега ще ни покажеш  ли как работиш на компютър? \r\nПетър Стайков: Сега ще ви покажа.  \r\nИлиана Беновска: Тези брайлови ли са клавишите? \r\nПетър Стайков: Не. Няма нужда. \r\nИлиана Беновска: Не? А как ги разбираш? \r\nПетър Стайков: Ами, писала ли си на машина? \r\nИлиана Беновска: Да.  \r\nПетър Стайков: Десетопръстна система, това е.  \r\nИлиана Беновска: А, не, не мога.  \r\nПетър Стайков: Както пише всяка машинопистка. \r\nИлиана Беновска: Значи и това си се научил?  \r\nПетър Стайков: Първо това съм се научил. \r\nИлиана Беновска: Какво търсиш сега? \r\nПетър Стайков: Търся нещо, някакъв файл да отворя.  \r\nИлиана Беновска: Отвори де.  \r\nПетър Стайков: Чакай.  \r\nИлиана Беновска: Как й разбираш какво говори толкова бързо?  \r\nПетър Стайков: Аз разбирам, защото съм много трениран. \r\nИлиана Беновска: Чух само „English” и „Dominos“ чух нещо. Поръчал ли си си пица? \r\nПетър Стайков: Не. \r\nИлиана Беновска: Добре, пусни нещо. Добре, ти можеш ли да четеш новини примерно от някой сайт?  \r\nПетър Стайков: Да. \r\nИлиана Беновска: Е, пусни някой сайт. БЛИЦ, пусни, хайде. Кой сайт четеш?  \r\nПетър Стайков: Чета тези, които са по-специализирани. \r\nИлиана Беновска: Добре, пусни някой сайт.  \r\nПетър Стайков: Мога библиотека да си пусна една. \r\nИлиана Беновска: Добре.  \r\nПетър Стайков: Аз искам един текст да пусна. \r\nИлиана Беновска: Е, добре. \r\nПетър Стайков: Готово. \r\nИлиана Беновска: Не. Пише „Добре дошли“. А,кой всъщност ти помага да ги записваш тези текстове, да ги пишеш? Ти, ги пишеш и после те се възпроизвеждат звуково? \r\nПетър Стайков: Аз ги правя. Или си свалям, примерно, от сайтове, от Библиотека. \r\nИлиана Беновска: Добре. Колко сайта работят така, че да може, вие, слепите да ги чувате? \r\nПетър Стайков: Вижте, по принцип всички сайтове би трябвало да са достъпни. Да не се инсталира говореща програма на самия сайт, а на самия сайт трябва да е направено да няма прекалено много картинки. Има сайтове, примерно големите сайтове на МТСП както е, на Агенцията за хора с увреждания и много други такива общински сайтове – всичко това е достъпно.  \r\nИлиана Беновска: Как е достъпно? Те имат говореща програма ли или ти ги конвертираш? \r\nПетър Стайков: Не. С тази програма отварям през нея сайта и каквото излиза на екрана, програмата го чете. И аз затова влизам в сайта и си търся това, което ми е необходимо, отварям го и си го чета. Както си отворих този материал тука. \r\nИлиана Беновска: Я да го видим. Може ли по-бавно. \r\nПетър Стайков: Може. Сега ще го забавим. Гледай! \r\nИлиана Беновска: Значи, аз го виждам. Написано е Петър Стайков за август, тема 2: Слепотата: странни възможности за компенсирането й при опознаването на света“. Ясно, окей. Ти, си го написал това или си го диктувал? \r\nПетър Стайков: Аз съм го написал. Аз много рядко диктувам, защото като диктувам не се получава така. Аз трудно пиша, лесно говоря и после не се получава много хубаво. Пиша, просто пиша, разбира се коригираме всичко преди да го дам някъде написан материал. Първо ще пусна някой човек, който вижда малко да „хвърли едно око“ все пак – тук има един интервал повече, там има някоя главна буква… \r\nИлиана Беновска: Държиш на прецизността. \r\nПетър Стайков: Да, държа. Все пак, не може. \r\nИлиана Беновска: Ние имаме обичай с нашите събеседници в „Беновска пита“ да имаме съвместни инициативи - Канал 3, Радио К2 и „Беновска пита“. С какво можем да бъдем полезни в областта, за която говорим? \r\nПетър Стайков: Виж сега, може да се опитаме да направим нещо, да разнообразим, да поставим в тази сфера какво могат тези хора. Да поставим двама, трима човека, които работят нещо и да се види какво могат. \r\nИлиана Беновска: Тоест, да потърсим работа за някои от тези хора. \r\nПетър Стайков: Или да покажем някой човек, който работи нещо много добре и специфично. Примерно, аз до колкото знам, ти познаваш един мой приятел. \r\nИлиана Беновска: Кой? \r\nПетър Стайков: Който, преди време, дойде у вас да коригира вашето пиано. \r\nИлиана Беновска: Добре. Но, той сляп ли е бил? \r\nПетър Стайков: Абсолютно! Невероятен специалист. \r\nИлиана Беновска: Знам, беше невероятен специалист. Така, той с какво се занимава в момента? \r\nПетър Стайков: С това същото, коригира пиана. Слава богу, той е назначен по трудов договор към Консерваторията. Работи с частни клиенти, ходи в Козлодуй, в Бургас. \r\nИлиана Беновска: Чакаме от тебе предложения. Дай ми ръка. Знаеш ли, какво ти давам? \r\nПетър Стайков: Тези, твоите подаръци? \r\nИлиана Беновска: Червена, здрава българска ябълка.  \r\nПетър Стайков: Питаха ме приятели: „Тя да не те замери с ябълка?“ Казвам им: „Тя ми е приятелка, няма.“ \r\nИлиана Беновска: Не мога да те замеря. Трябва да ти я подам в ръката. И ти я давам с желание да помогнем наистина и да не губиш кураж. \r\nПетър Стайков: Чудеса няма да станат. \r\nИлиана Беновска: Една книга ти връчвам – на Ахмед Доган. Обаче някой трябва да ти я прочете или може би аз по стар обичай трябва да я запиша и тогава да ти я дам. \r\nПетър Стайков: Вече не ползвам това нещо. Имам скенер, това ще го видим на скенера. Програмата си работи и така ще си я чета свободно, когато си поискам. \r\nИлиана Беновска: И една тениска ти давам, но да видим дали ще влезеш в нея? \r\nПетър Стайков: Трудно ще вляза. \r\nИлиана Беновска: На нея пише „Беновска пита“ и вече си член на нашия клуб. Разбираме се да продължим нататък, да ми предложиш хора. Изключително много благодаря!  \r\nПетър Стайков: На един човек да помогнеш, удоволствието е огромно. На мен през живота много пъти и са ми пречили, но много хора и са ми помагали, И приятели, и страшно удоволствие е да помогнеш на някого! \r\nИлиана Беновска: Знам. Дай ми ръка и нека се опитаме да помогнем. Много ти благодаря! До скоро! \r\nТака завърши разговорът между Петър Стайков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 24 февруари 2019 година.", "date": "2019.02.24", "title": "Петър Стайков: Работодателят предпочита да си плати, ако въобще го санкционират и да няма хора с увреждания"}
{"url": "http://www.focus-news.net/news/2019/02/24/2627461/plovdiv-do-15-mart-tryabva-da-priklyuchi-razdavaneto-na-hranitelnite-produkti-po-evropeyska-programa-na-nuzhdaeshti-se-litsa.html", "text": "До 15 март трябва да приключи раздаването на хранителите продукти по Оперативна програма за храни и/или основно материално подпомагане на най-нуждаещите се лица, съфинансирана от ЕС. Това каза за  Радио „Фокус“ - Пловдив  Таня Георгиева, председател на БЧК-Пловдив. Продуктите се раздават на над 26 000 потребители на европейската програма в 23 пункта в града. Всеки от тях получава 24 кг от 16 вида хранителни продукти – спагети, говеждо в собствен сос, леща, захар, гювеч, зелен фасул, лютеница, грах, домати стерилизирани, говежди кюфтета в бял сос, риба херинга, пиле фрикасе, зрял боб, конфитюр, ориз, олио – 3 л. След това започва раздаването на продуктите на хора, настанени в социални институции. Паралелно с това червенокръстката организация подготвя кампаниите си. В следващите месеци ще се доразвие програмата за мобилни социални екипи, ще продължи кампанията „SOS! Час внимание!“  в малките населени места в областта. Ще се провеждат обучения с различни групи- ученици, работещи - за оказване на първа долекарска помощ и реагиране при бедствия, аварии и катастрофи. \r\nМария РУСЕВА", "date": "2019.02.24", "title": "Пловдив: До 15 март трябва да приключи раздаването на хранителните продукти по европейска програма на нуждаещи се лица"}
{"url": "http://www.focus-news.net/news/2019/02/24/2627462/igor-lazarenko-direktor-na-rim-varna-nay-dobre-zapazeniyat-segment-ot-krepostnoto-stroitelstvo-na-odesos-se-namira-v-chasten-imot-na-ul-ivan-vazov.html", "text": "Може би най-добре запазеният сегмент от крепостното строителство на град Одесос се намира под съвременна кооперация на ул. „Иван Вазов“ във Варна. Там беше разкрита част от крепостна стена с водопровод, а тя вече е експонирана под сградата и всеки може да я разгледа. Това каза в интервю за  Радио „Фокус“ – Варна  директорът на Регионалния исторически музей в града Игор Лазаренко. По думите му, ако се говори  за крепостната стена на Одесос, последният обект, в който е имало такъв тип съоръжение е откритата част при ремонта на бул. „Княз Борис Първи“, пред Църквата „Св. Никола“. „Има много места, в които са откривани и в ново време части от крепостната стена, тъй като разкопките преди това са правени в други участъци. Това, което знаем ние е по данни на колеги, които са работили преди много години. Подлезът „Шипка“ е известен като такова място. Крепостната стена в така наречената „Дупка“ също“, обясни още Игор Лазаренко. Той изрази надежда с бъдещата социализация на „Дупката“ да бъдат показани по подходящ начин, откритите от археолози преди повече от 30 години две стени. На практика в момента те не са известни и не са достъпни за хората. \r\nДиана СТОЕВА", "date": "2019.02.24", "title": "Игор Лазаренко, директор на РИМ – Варна: Най-добре запазеният сегмент от крепостното строителство на Одесос се намира в частен имот на ул. „Иван Вазов“"}
{"url": "http://www.focus-news.net/news/2019/02/24/2627454/dimitar-abadzhiev-v-sauditska-arabiya-za-parvi-pat-shte-imame-poslanik-okolo-22-23-mart.html", "text": "В Саудитска Арабия за първи път ще имаме посланик около 22-23 март. Това заяви Димитър Абаджиев, посланик на България в Саудитска Арабия, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Илиана Беновска:  Разговаряме с Димитър Абаджиев - посланикът ни в Саудитска Арабия. Добър ден, г-н Абаджиев. Димитър Абаджиев:  Добър ден. Илиана Беновска:  Кога ще връчите акредитивните си писма? Това е огромна новина за България, че ние ще имаме посолство в Саудитска Арабия Димитър Абаджиев:  Да, наистина в цялата история на дипломатическите отношения между България и Саудитска Арабия за първи път ще има посланик и ще имаме представителство там на такова ниво, което според мен е важно за нашата страна. Очаква се около 22-23 март да бъде определена датата за официалното връчване на акредитивните писма на краля на Кралството Саудитска Арабия. Илиана Беновска:  С какво България би била интересна за Рияд? Димитър Абаджиев:  Първо искам да кажа, че Саудитска Арабия включва държава в региона и наистина даже България много е закъсняла, защото Саудитска Арабия е основен фактор във всички отношения за този регион. България защо е интересна – първо, защото България е член на ЕС, това, че не е голяма държава в случая води до определени предимства. България е на границата между Азия и Европа и е входната врата на Европа. Разбира се, от гледна точка на климат, на данъчна политика, на работна ръка, инвестициите от една такава държава са много по-лесни и привличат определен тип инвеститори. Това беше заявено на досегашните срещи на официални представители на Саудитска Арабия и България. В областта на земеделието и туризма е най-големият интерес. Илиана Беновска:  Добре, но Вие сте човек с богат политически опит, пък и имате опит като представител на България, бяхте и в Китай, в Шанхай. Все пак това са огромни държави, мащабът на България е много малък, за да може да бъде ефективен износител или някакъв друг вид партньор. Димитър Абаджиев:  В случая със Саудитска Арабия по отношение на земеделието, например, се проявява интерес те да инвестират в производство, земеделско производство, тук в България има изключително благоприятен климат, и в животновъдство да инвестират. Саудитска Арабия е голяма, но не е огромна, както Китай, така че има място за България при всички случаи. А и по отношение на климата, като говорим за туризъм, за недвижими имоти България има много предимства пред много по-скъпите западни държави. Така че има инвеститори, които проявяван интерес и към такива държави. Особено сега интересът към България е още по-голям в последно време. На мен това ще ми бъде приоритетът – силно развитие на икономическите отношения и привличане на инвестиции към България, защото с една такава държава като Саудитска Арабия е нормално да имаме такъв приоритет. Разбира се политическите отношения също имат своето значение, но водещото ще бъдат икономическите отношения. Илиана Беновска:  С какъв екип ще работите? Вече установихте ли го?  Димитър Абаджиев:  Екипът няма да бъде голям, но надявам се достатъчно работещ и носещ резултати.  Илиана Беновска:  Добре, така да бъде. Предполагам, че ще имате и официална церемония, на която ще поканите политици и медии. Какви са плановете Ви?  Димитър Абаджиев:  Да, при всички случаи около връчването на акредитивните писма се предвижда да има официална церемония, да има официално откриване въобще на този етап на нашите дипломатически отношения. Надявам се да имаме от българска страна присъствие на най-високо ниво. Илиана Беновска:  Тоест Бойко Борисов ли очаквате?  Димитър Абаджиев:  Е, това би било най-добре, но при всички случаи министърът на външните работи. Все пак за първи път България стъпва в Саудитска Арабия на такова ниво и мисля, че е редно да имаме високо присъствие.  Илиана Беновска:  Знаете повишения интерес и добрите връзки, които Бойко Борисов успя да доразвие и постави даже начало на страни от арабския свят. Например, в Абу Даби установихме, че има министър на щастието. Димитър Абаджиев:  Аз знам, че има такъв министър. Аз се запознах с нея в Словения по време на Плетския форум и това е нещо много хубаво, защото да определиш като национална задача щастието на хората мисля, че няма по-добра задача за едно правителство.  Илиана Беновска:  В Саудитска Арабия няма такъв министър.  Димитър Абаджиев:  В Саудитска Арабия за сега няма, но мисля, че те също го имат като приоритет. Много амбициозна програма за реформи имат в Саудитска Арабия, нека да видим. А що се отнася до нашия министър-председател и правителството, наистина последните години това прави отношение, че много силно се развиха отношенията с Близкия Изток и с арабски държави. Беше пропуснат един дълъг период преди това, включително и със Саудитска Арабия, пак го казвам това. И това е едно от добрите неща, които се случват по отношение на външната политика.  Илиана Беновска:  По отношение на външната политика сега ще издам май една тайна, която не стана много обществено известна. Вие ли доведохте Уесли Кларк при Бойко Борисов миналата седмица? Димитър Абаджиев:  Да, Уесли Кларк ми е приятел от много години. Още от времето, когато беше войната в бивша Югославия. Тогава аз бях заместник-председател на Комисията по външна политика и така се случи, че аз бях вносител и на тогавашния проект за решение за разрешаване на преминаване на натовските бойни самолети на въздушното пространство на България, много тежки години. Той е много уважаван генерал и много голям човек, говоря с голямо сърце.  Илиана Беновска:  Какъв беше смисълът на неговото присъствие тук?  Димитър Абаджиев:  В момента той, както много други хора на неговото ниво от САЩ се занимава с консултантска дейност. Той дойде тук с една много уважавана швейцарска компания, която работи в повече от 30 държави чрез въвеждане на програми за намаляване на контрабандата на акцизни стоки, въобще на фалшиви стоки. И те предложиха този продукт без да са необходими инвестиции от страна на българското правителство и в България това може да доведе до рязко повишаване на приходите най-вече от акцизни стоки и намаляване силно на нивото на контрабанда. Разбира се, те разговаряха и с министър-председателя и по други външнополитически въпроси. Уесли Кларк нека не забравяме, че е и съветник на американското правителство по отношение на Украйна, така че той е доста активна фигура.  Илиана Беновска:  Добре, тук как ще съвместите Вашата дълга битност като политик към, между нас казано да напомня на нашите зрители и слушатели, когато ГЕРБ се създаде и установяваше международни контакти, Вие бяхте много полезен тогава пак на Бойко Борисов, нали така?  Димитър Абаджиев:  Да, към онзи момент аз положих усилия също да се установят международни контакти. Мисля, че това също беше важен момент, така че веки човек има периоди в своето развитие.  Илиана Беновска:  Да де, ама сега отивате посланик, което ще Ви рамкира май и като че ли няма да имате толкова възможност да съдействате във външната политика на ГЕРБ. Говоря в други сфери, не в сферата на Вашия патримониум - Саудитска Арабия. Димитър Абаджиев:  Аз вече от 4 години съм дипломат. Българския дипломат, когато стане такъв вече служи на България като цяло. Разбира се, по предложение на правителството, с указ на президента. Така, че моите интереси са свързани с националните интереси на България вече, не с отделните политически партии. Мисля, че това е нормално.  Илиана Беновска:  Е, да, но има една партия, която е управляваща и това е ГЕРБ. Надали искате да ми кажете, че бихте съдействали на БСП, още повече, че Вие произхождате от демократичното семейство от Съюза на Демократичните сили независимо от всичките Ви превъплъщения по-нататък. Димитър Абаджиев:  Разбира се, управляващата партия е ГЕРБ и коалицията и аз пак подчертавам, нормално е българското правителство, то извършва външната политика и българските посланици, не само аз, да съдействат и да провеждат тази външна политика в съответните държави. Да, аз не бягам от своето мило, напротив, това беше много важна част от мен и от моя живот. Моите политически възгледи са повече от ясни. Най-малкото човек в Гугъл може да ги провери.  Илиана Беновска:  Какво пише в Гугъл, я?  Димитър Абаджиев:  Не, говоря за моите позиции, които съм изразявал през годините в архивите на Народното събрание и по медиите. Така, че на всеки е ясно какви са моите политически възгледи. Но пак казвам сега… Илиана Беновска:  Може ли по-конкретно сега?  Димитър Абаджиев:  По-конкретно, разбира се, че съм дясно мислещ човек и винаги съм отстоявал тези идеи, винаги съм се борел за това и не стоя. Дясно мислещ в смисъл на защита на индивидуалната свобода, частната собственост, евроатлантическото развитие на България, нещо, което беше наша кауза на времето. И разбира се съм убеден, че тази кауза поне на това ниво се изпълни. Разбира се, с огромни предизвикателства и много още трудности и проблеми има, които трябва да се решават. Илиана Беновска:  Бяхте и от българска страна ръководител и на неосъществения „Набуко“, от който, няма сега да анализираме загубила ли е България или не от неговата липса, но Вие сте навътре и в този бизнес. Какво според Вас може да очакваме от Саудитска Арабия като доставки на горива, нефт?  Димитър Абаджиев:  Да, аз бях представител на България в проекта на „Набуко“. България загуби много по мое  мнение от това, че проектът не се осъществи, защото ето сега пак стигаме до „Турски поток“, до различни алтернативи… Илиана Беновска:  Който поток може да ни заобиколи – Турски? Димитър Абаджиев:  За съжаление тогава се прояви голяма слабост от страна на ЕС, бих казал от целия западен свят, за да се прекрати този проект „Набуко“. България щеше да бъде преминаваща държава. Илиана Беновска:  Защо все ни заобикалят – „Руски поток“ не можахме да осъществим, „Турски поток“ 50 на 50 е да ни заобиколи, „Южен поток“ исках да кажа. Димитър Абаджиев:  Ние „Руски поток“ си имаме и сега.  Илиана Беновска:  Не, за „Южен поток“ говоря. Димитър Абаджиев:  „Руски поток“ си имаме и сега, идва газ от Русия. Илиана Беновска:  Добре де, не се хващате, „Южен поток“. Димитър Абаджиев:  По принцип най-големият проблем е, че България зависи само от една доставка – тази от Русия, това винаги създава зависимости.  Илиана Беновска:  Е, нека да не се залъгваме, че можем да внасяме компресиран втечнен газ от Щатите, ако това, което се опитват в момента да направят с цяла Европа. Много е скъп и трудна технология.  Димитър Абаджиев:  Затова е важна и връзката с Гърция, защото в момента се работи така или иначе по Трансадриатическия газопровод. Илиана Беновска:  Няма ли да е много унизително, ако „Турски поток“ мине през Гърция, Италия и ние трябва да взимаме от тях.  Димитър Абаджиев:  През Турция, Гърция и Италия ще мине Трансадриатическият газопровод и това беше решено, когато закриха „Набуко“. Илиана Беновска:  Това беше решено преди 5 години. Димитър Абаджиев:  Сега има идея да се направи връзка от турската граница до сръбската и да минава т.нар. „Турски поток“ пак с газ от Азербайджан. Илиана Беновска:  Той е малко.  Димитър Абаджиев:  Не, той не е малко.  Илиана Беновска:  1 милиард.  Димитър Абаджиев:  Нашето цяло потребление е 3 милиарда кубически метра, така че ако получаваме 1 милиард, това все пак е 30 процента диверсификация, което не е малко, но връзката й с Гърция може да ни даде двойна възможност. Илиана Беновска:  Само, че азербайджанският и азерският газ 20-та година, то идва вече всъщност. Димитър Абаджиев:  Да, освен това връзката с Гърция ще ни даде възможност за връзка с това пренасяне на газ, но и с пристанищата. Не трябва да подценявате и втечнения газ. Илиана Беновска:  Не го подценявам, но виждате, че на две места се внася в Европа и е много скъп, и е много трудна технологията за освобождаването му, за консумацията.  Димитър Абаджиев:  Колкото повече възможности и алтернативи имаме, толкова по-добре. Но това е много важно, наистина, да се направят всички усилия да мине „Турски поток“ през България и да направим връзката с Гърция. Това ще ни даде много повече свобода, независимост и по-ниски цени, защото когато има един доставчик, той е монополист, който и да е той.  Илиана Беновска:  Добре. Към финал сме. Бяхте ли обект на пазарлък за посланик? В България е публична тайна, че обикновено, и сега се повтаря, президентът настоява на една своя квота, правителството на друга своя квота и някак си се постига споразумение. Радев какво отношение имаше по повод Вашата кандидатура за Рияд? Димитър Абаджиев:  Мисля, че съвсем нормални. Моето одобрение мина преди 3 месеца, преди сегашните решения за по-големи групи посланици. Не мисля, че е имало такива пазарлъци, имало е взаимно одобрение и разговори. По моя информация всичко е минало нормално. Аз имах среща и с президента, и среща с, разбира се, българското правителство. Така че не мисля, че е имало такива пазарлъци.  Илиана Беновска:  И понеже сега сте в таймаут между две посланически места – Словения и Саудитска Арабия, да използвам да Ви задам един политически въпрос. БСП напусна парламента.  Димитър Абаджиев:  Аз Ви казах, че съм посланик и съм в момента в позиция, в която не мога да изразявам политически позиции.  Илиана Беновска:  Обръщам се към политика, Димитър Абаджиев.  Димитър Абаджиев:  Като човек и като 12 години народен представител мога да изразя позиция, че за мен излизането от парламента никога не е било добро решение. Парламентаристите и политическите партии трябва да работят и да водят политически дебат в парламента.  Илиана Беновска:  Отстъпи ли Борисов, даде ли „заден“ на БСП като разпореди да се променят промените в Изборния кодекс, да се върнат назад?  Димитър Абаджиев:  Не, не мисля, че когато се променят позиции и се одобряват предложения на опозицията не мисля, че това е слабост. Даже, по-скоро много често, обръщайки се назад във времето, бих казал, че това е сила от страна на съответния управляващ премиер или партия. Това е много по-трудно да го постигнеш, отколкото да налагаш собствената си позиция на основата на твоето мнозинство. Илиана Беновска:  Последен въпрос – как се готвите за Саудитска Арабия? Ще имате ли характерното за тях облекло?  Димитър Абаджиев:  Не. Всички западни дипломати и въобще представители на бизнеса и хора от други държави, говоря за хората от мъжки пол, си ходят с костюми, или прилично облечени. Трябва да са със закрито облекло, но вече е много по-либерален режимът по отношение на жените там. Правят стъпки в това отношение. Вече знаете, че е разрешено и управлението на автомобили, за тях това са големи стъпки, колкото и в нашия свят това да изглежда все още странно, но това е този свят там.  Илиана Беновска:  Добре. Надявам се, че ще се видим около 22 март на територията на Саудитска Арабия. Димитър Абаджиев:  И аз се надявам. Благодаря Ви много.  Илиана Беновска:  Благодаря още веднъж.   \r\nТака завърши разговорът между Димитър Абаджиев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 24 февруари 2019 година.", "date": "2019.02.24", "title": "Димитър Абаджиев: В Саудитска Арабия за първи път ще имаме посланик около 22-23 март"}
{"url": "http://www.focus-news.net/news/2019/02/24/2627459/pazardzhik-zatrudneno-e-dvizhenieto-po-patya-belovo-pazardzhik-zaradi-katastrofata-na-izhoda-na-selo-lozen-na-myastoto-sa-se-obrazuvali-koloni-ot-avtomobili.html", "text": "Затруднено е движението по пътя Белово-Пазарджик заради катастрофата на изхода на село Лозен, на мястото са се образували колони от автомобили, предаде репортер на  Радио „Фокус“-Пазарджик . Два леки автомобила са се ударили челно. Единият е с много сериозни материални щети. Движението се пропуска поетапно, като се регулира от „Пътна полиция“. Колите са преместени от екип на пожарната встрани от шосето, за да не пречат на трафика. На местопроизшествието се извършва оглед. В посока село Звъничево платното е затворено. На мястото се образуват големи колони от автомобили, които изчакват, за да преминат. Движението е затруднено. \r\nВаня НИКОЛОВА", "date": "2019.02.24", "title": "Пазарджик: Затруднено е движението по пътя Белово-Пазарджик заради катастрофата на изхода на село Лозен, на мястото са се образували колони от автомобили"}
{"url": "http://www.focus-news.net/news/2019/02/24/2627464/d-r-svetla-atanasova-regionalen-istoricheski-muzey-fotosi-ot-staro-veliko-tarnovo-relikvi-ot-uchreditelnoto-sabranie-i-hudozhestveni-vizii-na-velikite-narodni-sabraniya-se-predstavyat-v-tsentara-na-grada.html", "text": "Фотоси от старо Търново, реликви от Учредителното събрание и художествени визии на Великите народни събрания представят в центъра на града. Всички те са част от документална изложба, посветена на 140-годишнината от Учредителното събрания и приемането на Търновската конституция, поясни за  Радио „Фокус“ – Велико Търново  доц. д-р Светла Атанасова, един от кураторите на експозицията и уредник в Регионалния исторически музей. Тя уточни, че експозицията се състои от 18 визии. Оригинални фотоси представят старо Търново, сградата на бившия Конак, където се свиква Учредителното събрание, както и графики от вътрешната уредба на заседателната зала. „На 9 от паната специално място е отредено и на основните фигури – на ораторите, на представителите на либералното и консервативното течения, които се оформят по това време. Там са и маслените портрети на Екзарх Антим I, на Петко Славейков, на Петко Каравелов, Драган Цанков, Григор Начович и други. Показали сме и реликви от самото събрание – дневници, правилника за вътрешния ред, Конституцията, бронзовия звънец с посвещение, държавните гербове“, допълни доц. Атанасова. Тя уточни и, че оригиналите на всички тези предмети се пазят в музей „Възраждане и Учредително събрание“. „Идеята за Търново като люлка на българската държавност е доразвита с отделни художествени визи – 8 на брой, които са посветени на всички  Велики народни събрания, провеждани в Търново – 1-то, 3-то, 4-то , 5-то и 7-мо“, разказа още кураторът. \r\nИзложбата е подготвена от д-р Светла Атанасова, Боряна Боянкниска и Станислава Ботева. Тя ще остане пред Факултета по изобразителни изкуства на улица „Независимост“ до 20 април, когато приключват официалните чествания. \r\nЛуиза ТРАНЧЕВА", "date": "2019.02.24", "title": "Д-р Светла Атанасова, Регионален исторически музей: Фотоси от старо Велико Търново, реликви от Учредителното събрание и художествени визии на Великите народни събрания се представят в центъра на града"}
{"url": "http://www.focus-news.net/news/2019/02/24/2627455/edi-rama-nyama-politicheski-haos-v-albaniya-opozitsiyata-podtikva-kam-konflikt.html", "text": "Много внимание се обръща на политическата ситуация в Албания от страна на италианските медии. След интервютата за „RaiNews“ и „La Repubblica“ министър-председателят Еди Рама говори дори за медиите „Fatto Quotidiano”, в които той заявява, че в Албания няма хаос, но твърди, че опозицията подтиква към конфликт, пише албнаското електронно англоезично издание  Albanian Daily News . \r\nПо отношение на отказа от мандатите, премиерът Рама заяви, че опозицията е предприела такива действия, за да блокира реформата в правосъдието. \r\n\"Няма никакъв хаос или бунт от страна на народа. Протестиращите на площада не са нито жълти жилетки, нито синдикати, нито студенти, a парламентарната опозиция, изпратена у дома от народа преди години след потапяне на страната в корупция. \r\nИ сега те не искат да се изправят пред местните избори, защото знаят, че ги очаква още една загуба, ” каза премиерът Рама.  Юлиян Марков", "date": "2019.02.24", "title": "Еди Рама: Няма политически хаос в Албания, опозицията подтиква към конфликт"}
{"url": "http://www.focus-news.net/news/2019/02/24/2627466/pazardzhik-trima-dushi-sa-tezhko-postradali-pri-katastrofata-mezhdu-selata-lozen-i-zvanichevo.html", "text": "Трима души са тежко пострадали при катастрофата между селата Лозен и Звъничево. Това съобщи за  Радио „Фокус“-Пазарджик  говорителят на ОДМВР-Пазарджик Мирослав Стоянов. Другите двама пострадали са с по-леки наранявания, като лекарите ще преценят дали да бъдат оставени в болнично заведение.  \r\nУдарили са се два леки автомобила – единият е с ямболска, а другият с пловдивска регистрация. Причина за катастрофата е навлизане в насрещната пътна лента на единия от автомобилите. В резултат на това е последвал челен удар.  \r\nТрафикът и в момента се регулира от „Пътна полиция“. Поради натовареното движение, се образуват колони.  „Фокус“ призовава шофьорите да преминават внимателно през пътния участък и да се съобразяват с обстановката и указанията на „Пътна полиция“ .  \r\nВаня НИКОЛОВА", "date": "2019.02.24", "title": "Пазарджик: Трима души са тежко пострадали при катастрофата между селата Лозен и Звъничево"}
{"url": "http://www.focus-news.net/news/2019/02/24/2627465/sport-manchestar-yunayted-i-livarpul-zavarshiha-naravno-00-v-derbito.html", "text": "Манчестър Юнайтед и Ливърпул завършиха наравно 0:0 в дербито  от 27-ия кръг на английската Висша лига. През първото полувреме трима от състава на домакините бяха принудително заменени заради контузии – Андер Ерера, Хуан Мата и Джеси Лингард. От Ливърпул замениха Роберто Фирмино, като всичко тава стана още до 22-ата минута. Четвърт час преди края Жоао Матип си заби автогол, но попадението беше отменено заради засада на центриралия към вратата Крис Смолинг. \r\nТака Юнайтед направиха услуга на градския си съперник Сити, като авансът на Ливърпул пред Сити вече е само една точка.", "date": "2019.02.24", "title": "Спорт: Манчестър Юнайтед и Ливърпул завършиха наравно 0:0 в дербито"}
{"url": "http://www.focus-news.net/news/2019/02/24/2627460/premierat-boyko-borisov-provede-dvustranni-sreshti-s-emira-na-kuveyt-i-s-vitsepremiera-za-mezhdunarodnite-otnosheniya-i-satrudnichestvoto-na-oman.html", "text": "Преди началото на форума в египетския град Шарм Ел-Шейх министър-председателят Бойко Борисов проведе двустранни срещи с емира на Кувейт Сабах ал Ахмад ал Джабер ас Сабах и с вицепремиера за международните отношения и сътрудничеството на Оман Асаад Бин Тарик. Това съобщиха от  правителствената информационна служба .    \r\nБългарският премиер изрази надежда, че срещата на върха между държавите-членки на Европейския съюз и държавите-членки на Лигата на Арабските Държави ще протече в дух на сътрудничество и доверие. Това ще покаже, че въпреки различията помежду ни, можем да водим честен и открит диалог, изтъкна премиерът Борисов. По думите му Европейският съюз и Лигата на Арабските Държави се сблъскват с редица общи проблеми, което прави евро-арабските отношения изключително важни.  \r\nПремиерът Борисов отбеляза значението на дейността на Лигата на Арабските Държави и сътрудничеството с България в контекста на всеобщия стремеж към избягване на нови разделения и конфронтации на основата на религиозни или културни различия.  \r\nПреди началото на днешната среща на върха в Шарм Ел-Шейх министър-председателят Бойко Борисов разговаря също с президента на Египет Абдел Фатах ас Сиси, както и с председателя на Европейския съвет Доналд Туск.", "date": "2019.02.24", "title": "Премиерът Бойко Борисов проведе двустранни срещи с емира на Кувейт и с вицепремиера за международните отношения и сътрудничеството на Оман"}
{"url": "http://www.focus-news.net/news/2019/02/24/2627468/dimitar-popov-bzdp-gotse-delchev-statistikata-pokazva-che-brakonierite-strelyat-predimno-po-golemite-i-grablivi-ptitsi.html", "text": "Статистиката показва, че бракониерите стрелят предимно по големите и грабливи птици. Това каза за  Радио „Фокус“ - Пирин  Димитър Попов, председател на „Българско дружество за защита на птиците“ – Гоце Делчев. Той посочи, че има регистрирани няколко случая на простреляни бухали, орли, блатари и ястреби. „От началото на годината има основно отстреляни птици от разред врабчоподобни както и видове от семейство гълъбови като те са най-често пострадалите птици, които сме намирали или, за които сме били уведомени“, допълни Димитър Попов.  По думите му най-често се намират отстреляни птици в Благоевград, община Гоце Делчев и съседните общини, които са община Гърмен, община Сатовча и община Хаджидимово. „За съжаление най-често тези престъпления няма как да бъдат разкрити, защото трудно се доказва, че по конкретна птица е било стреляно с ловно оръжие, защото костите на птиците са кухи“, заяви Димитър Попов. Той коментира, че ловната пушка  е заредена със сачми, които се пръскат в различни посоки и, когато попадне в крилете или в друга част на тялото на птицата, заради кухите кости  тези сачми излизат от тялото и трудно може да се докаже, че птицата е загинала от изстрел. „Ние работим със служители на БАП, които извършват експертиза или т.нар. аутопсия на птиците като след направата на аутопсията се издава протокол“, каза още Димитър Попов. Той добави, че РИОСВ – Благоевград контролират престъпленията, които са свързани с отстрелване на птици. „Те също така често се явяват в съда и водят дела с различни бракониери и отговарят за глобите, които са регламентирани от закона за биологичното разнообразие и закона за защита на животните“, коментира Димитър Попов. \r\nДенис НИКИФОРОВ", "date": "2019.02.24", "title": "Димитър Попов, БЗДП – Гоце Делчев: Статистиката показва, че бракониерите стрелят предимно по големите и грабливи птици"}
{"url": "http://www.focus-news.net/news/2019/02/24/2627467/nimh-dnevnite-temperaturi-shte-se-povishat-i-maksimalnite-shte-badat-predimno-mezhdu-2-i-7-v-sofiya-okolo-2.html", "text": "Утре ще бъде предимно слънчево. Вятърът в по-голямата част от страната ще се ориентира от запад-северозапад – слаб, в Дунавската равнина до умерен. В Югоизточна България все още ще бъде от север до умерен. Дневните температури ще се повишат и максималните ще бъдат предимно между 2° и 7°, в София около 2°. Това съобщи за  Агенция „Фокус”  дежурният синоптик Христо Христов  от  Националния институт по метеорология и хидрология (НИМХ) .  \r\nНад Черноморието ще бъде предимно слънчево. Ще духа до умерен вятър, по северното крайбрежие от северозапад, по южното от север-североизток. Максималните температури ще бъдат между 3° и 5°. Температурата на морската вода е 6-7°. Вълнението на морето ще бъде 2-3 бала. \r\nВ планините ще бъде предимно слънчево. Ще духа умерен източен вятър, който към края на деня ще отслабне и ще се ориентира от север. Максимална температура на височина 1200 метра – около минус 2°, на 2000 метра – около минус 6°. \r\nВъв вторник облачността ще е предимно висока и средна, привечер ще се увеличава и вплътнява. Вятърът от северозапад ще се усили. Температурите ще се повишат още. В сряда от север-североизток за кратко ще нахлуе малко по-студен въздух. Облачността ще е значителна и на места ще превали слабо – дъжд и сняг. В четвъртък вятърът отново ще се ориентира от запад-северозапад и ще се усили. Облачността бързо ще намалее до слънчево време. Температурите ще се повишат и дневните ще в повечето места ще са между 9° и 14°.", "date": "2019.02.24", "title": "НИМХ: Дневните температури ще се повишат и максималните ще бъдат предимно между 2° и 7°, в София около 2°"}
{"url": "http://www.focus-news.net/news/2019/02/24/2627463/tuoi-tre-vietnam-vietnam-se-radva-na-rolyata-na-pazitel-na-mira-kato-se-stremi-da-balansira-vrazkite.html", "text": "Докато лидерите на Северна Корея и Съединените щати дебатират за забрана на ядрените оръжия на Корейския полуостров, домакинът на срещата им тази седмица, Виетнам, до неотдавна синоним на война, се наслаждава на ролята си на пазител на мира, пише виетнамското англоезично издание  Tuoi Tre . \r\nПрезидентът на САЩ Доналд Тръмп и лидерът на Северна Корея Ким Че-ун ще се срещнат в сряда и четвъртък в Ханой, надявайки се да надградят историческата си среща на върха в Сингапур през юни, първата между действащ президент на САЩ и севернокорейски лидер. \r\nВиетнамското домакинство на преговорите с висок залог означават появата му като достоен и отговорен член на международната общност, който е сключил мир със старите си врагове и сега може да помогне на другите да направят това, казват виетнамски представители. \r\nСлед излизането от десетилетия на дипломатическа изолация в началото на 90-те години на миналия век, Виетнам има желание да подобри връзките си с великите сили и в региона, за да помогне за балансирането на исторически трудните си отношения с гигантския съсед, Китай, с който страната от Югоизточна Азия съперничи за богатото на ресурси Южно Китайско море. \r\nПовишаването на международния авторитет на Виетнам, което срещата на върха трябва да предостави, ще подкрепи тази стратегия. Заместник-министърът на външните работи Ле Хуай Трунг подчерта, че Съединените щати и Северна Корея искат да проведат срещата си във Виетнам. \r\n\"Това показва, че Виетнам е отговорен и активен член на международната общност, който желае да допринесе за мирния процес и че стремежа на Виетнам е да повиши нивото на многостранната си външна политика\", каза Трунг пред репортери миналата седмица. \r\nВиетнам е воювал почти непрекъснато в продължение на около 45 години, от края на Втората световна война до началото на 90-те години, воювайки с Франция, Съединените щати, Китай и Камбоджа. \r\nДалеч – в Женева и Париж бяха проведени преговори за прекратяване на тези войни, но този път Ханой е „Градът за мира“, каза Трунг. \r\n\"Виетнам е нация, която наистина обича мира, но също е трябвало да преживее войни и обикновено войните завършват с мирните преговори\", каза той. \r\nВиетнам сякаш поема ролята на медиатор с удоволствие. Правителството е принудило американските и севернокорейските служби за сигурност да работят в тясно сътрудничество, за да се подготвят за срещата на високо равнище, заяви високопоставен виетнамски служител по сигурността. \r\nВиетнам също така би искал да види, че Съединените щати и Северна Корея ще подпишат декларация за мир, за да завършат официално корейската война през 1950-53 г., заяви официалният служител, който отказа да бъде идентифициран. \r\nВойната приключи с примирие, а не с договор, а Северна Корея иска да подпише договор, макар че Съединените щати първо поискаха пълно ядрено разоръжаване. \r\nВиетнам също би искал да бъде домакин на трета среща между лидерите, каза официалният представител. Успешната среща на върха ще засили позицията на Виетнам, заяви Нгуен Куи Бин, бивш посланик и постоянен представител на Виетнам в ООН в Женева. \r\n„Гласът на Виетнам ще има по-голяма тежест. Страна, която действа отговорно и уважаващо себе си, страна, която е достойна за доверие, ще има различен глас, ”каза Бин за Reuters. \r\nБин спомена спора за Южно Китайско море като точка на възпламеняване и каза, че Съединените щати могат да помогнат да се балансират регионалните сили и да се гарантира стабилност в региона. \r\n\"Ако Виетнам може да направи това добре, неговият глас и репутация в отношенията му с други страни ще спечели.\" \r\nЗападните и азиатските дипломати заявиха, че очакват Виетнам да се опита да подкрепи всякакви реформи в Северна Корея, които ще донесе срещата.  \r\nТези усилия ще бъдат засилени от позицията на Виетнам като председател на групата на АСЕАН в Югоизточна Азия през следващата година и евентуално избиране като непостоянен член на Съвета за сигурност на ООН през 2021. \r\n„Домакинството на такова чувствително събитие е стъпка напред за Ханой. В частност, виетнамските власти са доста доволни от начина, по който нещата вървят ... това е удоволствие за тях ”, каза високопоставен западен дипломат.  Юлиян Марков", "date": "2019.02.24", "title": "Tuoi Tre (Виетнам): Виетнам се радва на ролята на пазител на мира, като се стреми да балансира връзките"}
{"url": "http://www.focus-news.net/news/2019/02/24/2627470/smolyan-izlozhba-patyat-na-svobodata-ot-shipka-do-san-stefano-posvetena-na-3-mart-shte-bade-otkrita-v-regionalen-istoricheski-muzey-stoyu-shishkov-na-26-fevruari.html", "text": "Във връзка с 141-та годишнина от подписването на Сан Стефанския мирен договор, Национален парк-музей „Шипка-Бузлуджа“ представя фотодокументална и веществена изложба „Пътят на свободата от Шипка до Сан Стефано“ в Регионален исторически музей „Стою Шишков“- Смолян посветена на 3 март – Националният празник на Република България. Това съобщиха от  Музея . Целта на изложбата е да представи едни от най-важните сражения по време на Руско-турската война 1877-1878 г., довели до подписването на предварителния мирен договор в Сан Стефано. С фотодокументални табла хронологично са проследени – драматичните августовски боеве на Шипка; внезапната турска атака през септември; подвигът на руския войник по време на „Зимното шипченско стоене“; падането на Плевен; мащабното настъпление на руската армия, завършило с победа и подписването на прелиминарния договор, с който се възстановява третата българската държава. Важен акцент в изложбата ще бъдат експонираните ценни реликви от фонда на НПМ „Шипка-Бузлуджа“ – бойно оръжие, бинокъл на участник във войната, юбилейни монети, оригинални пощенски пликове и картички. В другия модул особен интерес ще представляват литографии и значими художествени картини от български автори създадени във връзка с годишнини от Освободителната Руско-турска война 1877-78 година. \r\nИзложбата „Пътят на свободата от Шипка до Сан Стефано“  ще се бъде открита на 26 февруари от 17.00 часа в изложбената зала на Регионален исторически музей „Стою Шишков“ – Смолян и ще гостува до 8 април 2019 г.", "date": "2019.02.24", "title": "Смолян: Изложба „Пътят на свободата от Шипка до Сан Стефано“, посветена на 3 март, ще бъде открита  в Регионален исторически музей „Стою Шишков“ на 26 февруари"}
{"url": "http://www.focus-news.net/news/2019/02/24/2627472/1-tv-makedoniya-talat-dzhaferi-obmislya-dali-da-svika-parlamenta-zaradi-imuniteta-na-trayko-velyanovski-dnes.html", "text": "Талат Джафери обмисля дали да свика парламента заради имунитета на Трайко Веляновски днес, съобщава на своята страница македонският телевизионен канaл  ”1 TB” . \r\nПарламентарната комисия не успя да предложи отнемане на парламентарния имунитет на бившия парламентарен председател Трайко Веляновски. \r\nПодобен резултат от гласуване в комисия е рядък случай първи такъв за мандатната комисия. Депутатът  Агим Шакири от ДСИ не присъства  поради здравословни причини. \r\nКоординаторът на парламентарната група на ДСИ Еюп Алими заяви пред  1 ТВ, че заместник-членът на комисията, депутатът Мирсада Асани-Емини, ще пристигне след 22 часа \r\nСега възниква въпросът дали лишаването от парламентарен имунитет на Веляновски се прехвърля на пленарна сесия. Председателят на парламента Талат Джафери обмисля дали да свика парламентарна сесия днес. За СДСМ това е следващата логична стъпка. Той каза, че днес са проведени координационни разговори. \r\nСпоред опозиционната ВМРО ДПМНЕ няма основания депутатите  да вземат решение за имунитета на Веляновски. \r\nПрокуратурата обвини бившия председател на парламента Трайко Веляновски като един от организаторите на „кървавия четвъртък“ от 27 април 2017 година. За Веляновски прокуратурата за организирана престъпност е поискала задържане, но разпитът му пред съдия по предварителна процедура не може да започне без му бъде снет депутатския имунитет от Събранието.  Юлиян Марков", "date": "2019.02.24", "title": "„1 ТВ“ (Македония): Талат Джафери обмисля дали да свика парламента заради имунитета на Трайко Веляновски днес"}
{"url": "http://www.focus-news.net/news/2019/02/24/2627471/veliko-tarnovo-daritelska-aktsiya-dari-kniga-na-bibliotekata-shte-initsiira-bibliotekata-pri-chitalishte-nadezhda.html", "text": "Дарителска акция „Дари книга на библиотеката“ ще инициира и тази година библиотеката при читалище „Надежда“ във Велико Търново. Това каза за  Радио “Фокус“ – Велико Търново  библиотекарят  Бисера Дживодерова. Инициативата се провежда всяка година по повод празника на града – 22 март. Условието е книгата да е издадена през последните 15 години. „Книгите ще са полезни на нашите читатели, тъй като не разполагаме с много средства за закупуване на нови книги. Толкова хора си купуват нова книга, прочитат я и я хвърлят. По-добре е да я дарят на читалищна библиотека. Има възрастни хора, които не могат да си позволят да си закупят книга. Би било хубаво като отидат те в библиотеката да има и нови заглавия. Те цял живот са чели и в момента продължават да се интересуват и вълнуват от новите автори. Идват при нас и искат да видят какво пишат те, за да бъдат в час със съвременната литература“, посочи Бисера Дживодерова. \r\nДаряването на книги на библиотеката е стара търновска традиция. Преди 1944 година, за всеки празник на града, хора от цялата страна са предоставяли  книга на библиотеката на читалище „Надежда-1869“. \r\nНадежда КРЪСТЕВА", "date": "2019.02.24", "title": "Велико Търново: Дарителска  акция „Дари книга на библиотеката“ ще инициира библиотеката при читалище „Надежда“"}
{"url": "http://www.focus-news.net/news/2019/02/24/2627488/tinka-belegova-urednik-obrednite-deystviya-i-zabrani-na-baba-marta-tseleli-dobro-vreme-za-badeshtata-rekolta-i-ochistvane-ot-zlite-sili.html", "text": "Първи март е един от най-жизнерадостните пролетни празници, който в миналото се е приемал като настъпването на лятото или започване на новата земеделска година. Това каза за  Радио „Фокус“ – Смолян  Тинка Белегова – уредник в регионален исторически музей „Стою Шишков“ – Смолян. По думите й, настъпването на празника е било съпроводено с очакване за по-добър живот. „Според вярванията, излизали лошите и злите сили, а слънцето засилвало своята светлина и топлина. Многообразни обредни действия, практики и забрани са характерни за 1 март и целели да се осигури точно необходимото за бъдещата богата реколта добро време и да си очистят всички от злите сили, трупани  през цялата зима. В ранно утро стопанката измитала дома и изтупвала всички постелки и завивки като по този начин символично изнасяла зимата и всичко старо и лошо и така посрещала Баба Марта начисто. Цялата смет се е струпвала на двора и се е запалвала, като цялото семейство е прескачало огъня. В Родопите тази практика е много известна и е позната като мартене и се изпълнява още в селищата“, поясни Белегова. \r\nТя допълни, че друга практика е, стопанката да запали върху тикла малко сено или слама, но така че да има само пушек и с нея за обикаля дома и цялото стопанство и да нарича: „Марта парта, всичко да бяга“. Всички тези обредни действия се изпълнявали преди за предпазване от ухапване на змии през лятото и против бълхи, уточни уредникът. „Първият ден от месеца се нарича баба Марта. В старите предания и легенди тя е митичен женски образ, който се свързва с пролетта. Нравът на месеца е променлив – баба Марта е навъсена и сърдита или ведра и усмихната. В този смисъл се изпълнявали други обредни действия – едни от тях са, че жените изнасят на двора дреха, пояс, престилка в червен цвят и ги хвърляли на плодна овошка, плета или стряха и се вярвало, че като мине Баба Марта и види червения цвят ще се разсмее и ще се развесели и така ще има много топло и слънчево време за добрата реколта“, посочи Белегова. Тя посочи, че на този празник не е трябвало старите баби да излизат по улиците, защото Баба Марта не обичала стариците. Радвала се само на млади моми и невести и така времето се оправяло, каза още Тинка Белегова. \r\nНели ГЕРГЬОВСКА", "date": "2019.02.24", "title": "Тинка Белегова, уредник: Обредните действия и забрани на Баба Марта целели добро време за бъдещата реколта и очистване от злите сили"}
{"url": "http://www.focus-news.net/news/2019/02/24/2627491/edin-chovek-zagina-a-shestima-postradaha-pri-dve-tezhki-katastrofi-v-stranata-prez-nedelniya-den-obzor.html", "text": "Един човек загина, а шестима пострадаха при две тежки катастрофи в страната през неделния ден. В 08.00 часа сутринта на изхода на Монтана челен удар между автобус, пътувал по редовна линия Видин-София, и микробус отне живота на 49-годишен мъж. Загиналият е управлявал микробуса. Шофьорът на автобуса е с леки наранявания и бе откаран за преглед в болница. В автобуса е пътувала жена, която не е пострадала.  \r\nМалко след 18.00 часа петима души пострадаха при челна катастрофа между два леки автомобила на пътя Белово-Пазарджик в района на селата Лозен и Звъничево. Трима от тях са в тежко състояние. На място на инцидента бяха изпратени пожарна, линейки и екипи на полицията. Временно движението по пътя Белово-Пазарджик беше изцяло затворено и в двете посоки. Това доведе до образуването на колони от автомобили. След отстраняването на блъснатите коли от пътното платно, „Пътна полиция“ започна поетапно да пропуска струпалите се автомобили.  \r\nПричината за пътнотранспортното произшествие е навлизане в насрещната лента на едното от превозните средства. В резултат на това е последвал челният удар между кола с ямболска и автомобил с пловдивска регистрация. Единият от автомобилите е със сериозни материални щети.", "date": "2019.02.24", "title": "Един човек загина, а шестима пострадаха при две тежки катастрофи в страната през неделния ден (ОБЗОР)"}
{"url": "http://www.focus-news.net/news/2019/02/24/2627489/premierat-boyko-borisov-darzhavnata-energiyna-kompaniya-na-sauditska-arabiya-e-zayavila-investitorski-interes-kam-stroitelstvoto-na-gazov-hab-balkan.html", "text": "Държавната енергийна компания на Саудитска Арабия е заявила инвеститорски интерес към строителството на газов хъб „Балкан“. Това каза пред журналисти в Египет министър-председателят Бойко Борисов, предаде репортер на  Агенция „Фокус“ . „Саудитска Арабия е голяма държава и кой ще я представлява в момента си е тяхна работа. Ние имаме изключително добри отношения. По много теми инвеститорски с тях работим. Включително държавната им енергийна компания заяви за строителството на тръбопровода ни газов хъб „Балкан“. Ние ще го наричаме „Балкански поток“, заяви Борисов.  \r\nПо думите му два дни в България е имало представители от Саудитска Арабия – вчера и онзи ден. „Кралят е пратил едно писмо, но не съм имал време да го прочета. Ще го видя тук. Така че действаме изключително интензивно, защото тези двустранни срещи и контакти вече е крайно време вече да има и реални взаимоотношения. Интересът към нас е огромен“, каза още Бойко Борисов.", "date": "2019.02.24", "title": "Премиерът Бойко Борисов: Държавната енергийна компания на Саудитска Арабия е заявила инвеститорски интерес към строителството на газов хъб „Балкан“"}
{"url": "http://www.focus-news.net/news/2019/02/24/2627490/veliko-tarnovo-tri-aktsii-za-pochistvane-zalesyavane-i-postavyane-na-peyki-organizirat-dobrovoltsi-v-dvora-na-nova-bolnitsa.html", "text": "Три акции – за почистване, залесяване и поставяне на пейки организират доброволци от старата столица в двора на нова болница. Това съобщи за  Радио „Фокус“ – Велико Търново  един от инициаторите на идеята Десимир Лефтеров, част от групата „Доброволно чистене – Велико Търново“. Той припомни, че преди около година и половина е организирана подобна кампания, но само в половината пространство. „За съжаление година и половина по-късно отново има много боклуци, а и искаме да изчистим и другата част на двора. Искаме да направим и облагородяване, което ще рече да залесим, да засадим цветя, да сложим няколко пейки за отдих на персонала. Ще се координираме с управата какво е възможно да се направи в тази връзка. Предстои изясняване“, коментира още Лефтеров. Той уточни, че акцията вероятно ще е в началото на март и ще бъде оповестена в социалните мрежи. „Крайната ни цел е повече хора да са загрижени, да пазят повече, повече деца да бъдат възпитавани в духа на това да чистим, да не замърсяваме и всеки да се замисли какво даваме на обществото , а не само да искаме“, призова още Десимир. \r\nЛуиза ТРАНЧЕВА", "date": "2019.02.24", "title": "Велико Търново: Три акции – за почистване, залесяване и поставяне на пейки организират доброволци в двора на нова болница"}
{"url": "http://www.focus-news.net/news/2019/02/24/2627493/plovdiv-v-gradskata-hudozhestvena-galeriya-v-plovdiv-shte-bade-otkrita-retrospektivna-izlozhba-na-skulptora-atanas-kolev.html", "text": "В Градската художествена галерия в Пловдив ще бъде открита ретроспективна изложба на скулптора Атанас Колев. Това съобщиха за  Радио „Фокус“ – Пловдив  от Галерията. Настоящата ретроспективна изложба включва 35 пластични форми и скулптурни инсталации, създавани от Колев в различни периоди и с различни материали – главно бронз и инокс. Знакови за творчеството му през последните години са произведенията от цикъла „Мултипликации във форма, движение и звук“. Те са изградени от множество отделни форми, които чрез пружинни елементи се свързват в една обща скулптурна инсталация. За разлика от класическата идея за скулптура, която е статична, тези форми са динамични. Така авторът открива възможност да изрази във форма подвижни елементи като вятър, огън и вода. Творбите са изработени от инокс, кухи са и всяко разклащане ги кара да резонират, да звучат. На тях дори могат да свирят професионални музиканти така, както биха го правили на перкусионни, щрайх или духови инструменти. Откриването на изложбата ще се състои на 27 февруари от 18.00 часа на първия етаж в Залите за временни експозиции на ул. „Княз Александър I“. \r\nАтанас Колев е роден на 7 август 1959 година. В артистичния живот на Пловдив участва от 1980 година. През 1989 година заминава за Австрия, където живее и досега. През 2000 г. влиза в енциклопедията на град Тулн в раздел „Личности“ като творец, а от 2002 е член на Съюза на професионалните художници в Австрия. Между 2002 и 2005 година създава и ръководи галерия „Бреза“ във Вайсенкирхен на Першлинг. В родния град на австрийския импресионист Оскар Кокошка – Пьохларн създава група „Ателие на Дунав“, която от 2006 година всяка година организира едноименния международен симпозиум. Произведения на Атанас Колев притежават музеи и частни колекционери в австрийските градове Тулн, Виена, Пьохларн, а така също в България, Австрия, Швеция, Германия, Холандия, Белгия, Румъния, Унгария и Италия.", "date": "2019.02.24", "title": "Пловдив: В Градската художествена галерия в Пловдив ще бъде открита ретроспективна изложба на скулптора Атанас Колев"}
{"url": "http://www.focus-news.net/news/2019/02/24/2627469/daily-sabah-otnosheniyata-mezhdu-turtsiya-i-sasht-v-svetlinata-na-noviya-svetoven-red.html", "text": "Агенция „Фокус“ представя авторския материал на турския журналист Калъч Канат в англоезичното издание  Daily Sabah  без редакторка намеса, като подчертава, че оценките и мненията в статията са на автора ѝ. \r\nСАЩ провеждат нова външна политика, основана на актуални геополитически и геоикономически фактори в променящата се международна система. \r\nВ тази нова среда агенциите на САЩ предприемат стъпки за промяна на своите приоритети и политики в съответствие с тези нови оценки на заплахите. Не е ясно обаче как тези нови приоритети ще се отразят на съюзите по света. \r\nПротиводействието на новите заплахи е значимо измерение на тази нова посока във външната политика на САЩ и беше подчертано както в тези документи, така и в дискусиите сред наблюдателите на американската външна политика. Въпреки това,въпросите  как да се защитят, преразгледат и подобрят отношенията между съюзниците никога не са получавали същата степен на внимание от политиците във Вашингтон. Има много неизвестни за бъдещето на американските двустранни и многостранни споразумения за сигурност и съюзи, поне в съзнанието на съюзниците от САЩ. Има ли Вашингтон нова политика по отношение на съществуващите и нововъзникващите съюзи по света? Каква ще бъде степента на ангажираност на САЩ за сигурността на своите съюзници, като се има предвид пренасочването на нейния фокус към различни региони и проблеми? \r\nМиналата седмица нагласите в Мюнхенската конференция за сигурност показаха нарастващо безпокойство сред съюзниците в САЩ и липсата на отговор от страна на САЩ по отношение на въпросите и опасенията. На този етап ситуацията просто донесе непредсказуемост и създаде въпросителни знаци, но ако тази ситуация продължи и през следващите няколко години, тя ще се превърне в основен дразнител в отношенията между САЩ и техните съюзници. Тя ще генерира среда, в която съюзниците на Вашингтон ще започнат да търсят алтернативи, което ще накара САЩ да ги обвини, че са ненадеждни. \r\nВ този контекст траекторията на отношенията на САЩ с Турция е изключително важна за бъдещето на съюзническите отношения. През последните няколко години повечето съюзници на САЩ наблюдават много внимателно отношенията между Вашингтон и Анкара. В гражданската война в Сирия всеки път, когато Анкара изрази недоволството си от американската политика заради неизпълнени обещания, другите съюзници регистрираха този обмен като потенциална бъдеща ситуация в собствените си взаимодействия с Вашингтон. \r\nКогато САЩ започнаха да оказват подкрепа на група, един от съюзниците на която е смятан за терористична организация, въоръжавайки и оборудвайки тази група, други американски съюзници по света също наблюдаваха този немислим прецедент. По същия начин, когато Вашингтон наложи санкции срещу своя съюзник заради продължаващия процес в Турция и заплаши, че ще направи повече в обществото, неговите съюзници гледаха в шок колко бързо САЩ са готови да унищожат съюза и стратегическото партньорство с държава .  Така всяка криза между САЩ и Турция имаше по-значителни последици по отношение на бъдещето на американските отношения със съюзниците си. Това, което се случи между Турция и САЩ, не остана между Турция и САЩ. \r\nСега е критичен момент за турско-аамериканските отношения. Имаше дебати за формирането на Зона за сигурност в Сирия и потенциалната криза по отношение на ракетите С-400 се очертава на хоризонта. И в двата случая потенциалното сътрудничество и координация между САЩ и Турция няма да засегне само двустранните отношения между двете страни. Както и при предишни кризи, това, което се случва между двете страни, ще окаже значително въздействие върху бъдещето на американските отношения в световен мащаб. Всякакво отражение в отношенията, дължащо се на тези кризи, може да породи допълнителен скептицизъм и загриженост сред съюзниците в САЩ за траекторията на отношенията на алианса в променящата се международна система.  Юлиян Марков", "date": "2019.02.24", "title": "Daily Sabah: Отношенията между Турция и САЩ в светлината на новия световен ред"}
{"url": "http://www.focus-news.net/news/2019/02/24/2627495/pazardzhik-na-7-mart-shte-bade-vrachena-natsionalnata-nagrada-za-hudozhestven-prevod-stoyan-bakardzhiev.html", "text": "Националната награда за художествен превод, носеща името на големия български преводач Стоян Бакърджиев, която се присъжда от Община Пазарджик на всеки три години, тази година ще бъде връчена на 7 март в ХГ „Станислав Доспевски” от 17,30 часа. Това съобщиха от  общинската администрация . Журито, което в момента работи над издадените заглавия през последните три години, е в състав проф. Александър  Шурбанов, д-р Митко Новков и  Иглика Василева. Наградата “Стоян Бакърджиев”, която е на стойност 2000 лева, се присъжда на български преводач за принос в българското преводаческо изкуство за превод на книга – поезия или проза. По изключение наградата може да се присъжда на чужди преводачи – българисти, за особени заслуги към българското художествено слово. Съгласно статута на наградата е обявен и съпътстващият конкурс за превод. Той  е  за участници от Пазарджик и е в две категории – за възрастни и средношколци.  В срок до 28 февруари 2019 г. те трябва да представят преводите си  в Регионална библиотека „Н. Фурнаджиев“.", "date": "2019.02.24", "title": "Пазарджик: На 7 март ще бъде връчена Националната награда за художествен превод „Стоян Бакърджиев“"}
{"url": "http://www.focus-news.net/news/2019/02/24/2627496/veliko-tarnovo-zapochna-zapisvaneto-za-uchastie-v-ix-natsionalen-folkloren-festival-nasred-megdana-v-arbanasi.html", "text": "Започна записването за участие в IX Национален фолклорен фестивал „Насред мегдана в Арбанаси“. Това съобщиха за  Радио „Фокус“ – Велико Търново  организаторите от Народно читалище „Иларион Драгостинов“ – село Арбанаси. Тази година фестивалът ще се проведе на 1 и 2 юни, на открита сцена в село Арбанаси. Участниците трябва да са любители. Те могат да представят автентичен и обработен фолклор.Фестивалът има конкурсен характер по вид изпълнение – обработен и автентичен фолклор. За автентичен фолклор участниците се състезават в една категория, а журито оценява изпълнението, костюмите и реквизита. Присъждат се три награди. За обработен фолклор участниците се състезават в три възрастови групи – деца до 13 години, младежи  от 13 до 20 години и възрастни – над 20 години. Изявата е в две форми певческо и танцово изкуство.  За всяка възрастова група по форма на изява ще бъдат присъдени първа, втора и трета награда. В журито на фестивала съобразно категориите за участие са включени утвърдени професионалисти – музикален фолклорист, хореограф и етнограф. Извън конкурсните награди ще бъдат присъдени: Специален приз на Патрона на фестивала, Кмета на Община Велико Търново – плакет, грамота и парична премия от 100лв.; Награда на НЧ „Иларион Драгостинов“ с. Арбанаси – грамота и парична премия от 100лв.; Награда за камерно танцово изпълнение – диплом и парична премия от 100лв.; Две поощрителни награди – за детска/младежка формация и за новосъздадена формация (до 2 г.) – дипломи и парични премии от 50лв.; Специална награда на журито – плакет и  диплом; Специална награда на публиката – плакет и диплом; и Отличие за институция с най-голям брой формации, участващи във фестивала – диплом. Всички участници ще получат дипломи за участие.  Няма ограничения за броя участници в един ансамбъл. Заявки за участие се приемат до 10 май. Организатор на фестивала е Народно читалище „Иларион Драгостинов” – село Арбанаси със съдействието на Община Велико Търново и Кметство село Арбанаси. \r\nНадежда КРЪСТЕВА", "date": "2019.02.24", "title": "Велико Търново: Започна записването за участие в IX Национален фолклорен фестивал „Насред мегдана в Арбанаси“"}
{"url": "http://www.focus-news.net/news/2019/02/24/2627498/sofiya-dvama-dushi-sa-postradali-sled-sbivane-v-kv-triagalnika-ediniyat-e-s-probodna-rana-v-korema-a-drugiyat-s-travma-na-glavata.html", "text": "Двама души са пострадали след сбиване в кв. „Триъгълника“ – единият е с прободна рана в корема, а другият с травма на главата. Това съобщи за  Агенция „Фокус“  говорителят на Центъра за спешна медицинска помощ Катя Сунгарска. „В 21.18 часа ни е подаден сигнал за наръган човек в кв. „Триъгълника“. Линейката е на място в 21.26 часа. Става въпрос за 30-годишен мъж, който има прободна рана в областта на корема. Веднага е закаран в болница „Пирогов“. В 21.16 часа получаваме сигнал на същия адрес за още един пострадал човек. В 21.26 часа линейката е била на място“, коментира Сунгарска. По думите ѝ става въпрос за 68-годишен човек, който е в тежко състояние с травматичен шок и с черепно-мозъчна травма. „При него няма прободна рана, но има травматизъм на главата. Той е откаран в противошокова зала на ВМА“, добави още Катя Сунгарска. \r\nЛюба АЛЕКСИЕВА", "date": "2019.02.24", "title": "София: Двама души са пострадали след сбиване в кв. „Триъгълника“ – единият е с прободна рана в корема, а другият с травма на главата"}
{"url": "http://www.focus-news.net/news/2019/02/24/2627499/plovdiv-estradniyat-pevets-georgi-hristov-shte-gostuva-v-asenovgrad-s-biografichniya-si-kontsert-spektakal-moyat-pat.html", "text": "Естрадният певец Георги Христов ще гостува в Асеновград с биографичния си концерт-спектакъл „Моят път…”. Това съобщиха за  Радио „Фокус“ – Пловдив  от Народно читалище „Родолюбие“ в Асеновград. Срещата на популярния певец с асеновградската публика ще бъде от 19.00 часа на 19 март в Зрителната зала на читалището. \r\nТурнето на поп звездата стартира още миналата година, като вече премина с голям успех през редица български градове. В него за първи път в своята кариера популярният певец разкрива много от интересните случки и преживявания около създаването на най-големите си хитове през годините, които ще бъдат представени в биографичния концерт. Билети за събитието се продават в читалището. \r\nТони МИХАЙЛОВ", "date": "2019.02.24", "title": "Пловдив: Естрадният певец Георги Христов ще гостува в Асеновград с биографичния си концерт-спектакъл „Моят път…”"}
{"url": "http://www.focus-news.net/news/2019/02/24/2627446/tass-braziliya-osadi-nasilieto-po-granitsata-s-venetsuela.html", "text": "Бразилските власти осъждат насилието, настъпило на 23 февруари на венецуелската граница с тази страна, както и с Колумбия. Това се посочва в съобщение, публикувано в неделя на интернет страницата на Министерството на външните работи на Бразилия, цитирано от  TACC .  \r\n\"Използването на сила срещу венецуелския народ, който търси международна хуманитарна помощ, ясно показва престъпния характер на режима (на венецуелския президент Николас) Мадуро. Това е опит за погазване на човешките права, който дори частично не може да бъде оправдан от нито един от принципите на международното право и не може да бъде подминат с мълчание от нито една нация ”, се отбелязва в изявлението. \r\nБразилското външно министерство също призова страните, които \"все още не са признали (лидера на опозицията във Венецуела) Хуан Гуайдо като действащ президент\". Според Бразилия тези държави трябва да го признаят за държавен глава и да поискат \"силите на режима да спрат насилието срещу собствения си народ\". \r\nВ събота станаха сблъсъци на границата на Венецуела и Бразилия. Мария Беландрия, назначена от лидера на опозицията Хуан Гуайдо като посланик на Венецуела в Бразилия, съобщи за преминаването на първия камион с хуманитарна помощ през границата на Боливарската република, но тази информация по-късно не беше потвърдена. Както е обяснено от бразилския телевизионен канал Globo, камионът е стигнал само до мястото, където венецуелските военни са издигнали барикада. Камионът не беше пропуснат и той се върна обратно в Бразилия. \r\nДемонстрантите, възмутени от ситуацията, започнаха да хвърлят камъни и коктейли „Молотов“ към граничния пункт на Венецуела. В отговор войниците на Националната гвардия  започнаха да хвърлят гранати със сълзотворен газ, някои от които паднаха на бразилска територия. \r\nВ четвъртък вечерта, по решение на президента на Венецуела Николас Мадуро, сухопътната граница на страната с Бразилия беше напълно затворена, а в петък вицепрезидентът на Венецуела Делси Родригес обяви временно затварянето на три моста, които свързват територията на републиката с Колумбия. Това решение бе взето, след като венецуелската опозиция обяви намерението си да достави хуманитарна помощ от Бразилия и Колумбия. Венецуелското правителство настоява, че помощта може да се предоставя само по силата на международното право и не възнамерява да пуска стоките, събрани от опозицията през границата.  Юлиян Марков", "date": "2019.02.24", "title": "ТАСС: Бразилия осъди насилието по границата с Венецуела"}
{"url": "http://www.focus-news.net/news/2019/02/24/2627501/reuters-hilyadi-rumantsi-protestiraha-sreshtu-sadebnite-promeni.html", "text": "Хиляди румънци протестираха в цялата страна, след като правителството прие извънреден указ, с който критиците заявиха, че са премахнали независимостта на прокурорите в една от най-корумпираните държави в Европейския съюз, предава агенция  Reuters . \r\nПостановлението, одобрено без обществен дебат, е последното от множеството законодателни и кадрови промени на управляващите социалдемократи, след като взеха властта преди повече от две години и предизвикаха загриженост относно върховенството на закона. \r\nЕвропейската комисия, Държавният департамент на САЩ и хиляди магистрати предупредиха, че промените заплашват независимостта на съдебната власт. \r\nВ безпрецедентен протест прокурорите заявиха, че ще работят само по спешни случаи от понеделник в продължение на три до седем дни.  \r\nМагистратите отказаха покана да се срещнат с министър-председателя Виорика Дънчила в понеделник, за да обсъдят указа. \r\n„Независимостта на съдебната система не подлежи на договаряне“, се казва в декларация, подписана от асоциациите на магистратите. \r\n„Всеки диалог относно одобрението на ... указа трябваше да бъде започнат преди неговото одобрение, а не след него. Единственото решение, което остава сега, е да се отмени указът в неговата цялост“. \r\nВ столицата Букурещ около 7000 души протестираха, блокирайки движението и скандирайки „Правосъдие, а не корупция“, „Магистрати, не се отказвайте“ и „Срам!“ Хиляди се събраха в градове в страната.  Превод и редакция : Калоян Пенков", "date": "2019.02.24", "title": "Reuters: Хиляди румънци протестираха срещу съдебните промени"}
{"url": "http://www.focus-news.net/news/2019/02/24/2627497/tass-v-moldova-zavarshi-glasuvaneto-na-parlamentarnite-izbori.html", "text": "Парламентарните избори в Молдова, които за първи път бяха проведени чрез смесена избирателна система, приключиха. Избирателните секции затвориха в 21:00 ч., но в някои пунктове, както уточни председателят на Централната избирателна комисия (ЦИК) Алина Руссу, гласуването може да бъде продължено по преценка на председателите на избирателните комисии, съобщава агенция  TACC . \r\nПо предварителни данни на ЦИК по това време около 50% от гласоподавателите са участвали в гласуването на територията на Молдова, което е малко по-малко в сравнение с парламентарните избори през 2014 година. В чужбина, където има около един милион граждани на републиката, само 2,4% от избирателите са дошли на изборите. \r\nКакто заяви председателят на ЦИК, по време на гласуването бяха отбелязани някои нарушения, но те не оказаха сериозно въздействие. „Регистрирани са редица нарушения, но като цяло наблюдаваме коректен избирателен процес“, каза Руссу. Коментирайки обвиненията на опозицията, която съобщи за фалшификации на изборите, тя увери, че всички нарушения са съобщени на правоохранителните органи, които ги разследват. Превод и редакция : Калоян Пенков", "date": "2019.02.24", "title": "ТАСС: В Молдова завърши гласуването на парламентарните избори"}
{"url": "http://www.focus-news.net/news/2019/02/24/2627494/the-guardian-guaydo-zapazete-vsichki-vazmozhnosti-za-otstranyavaneto-na-maduro-ot-vlast.html", "text": "Лидерът на венецуелската опозиция Хуан Гуайдо ще се срещне с вицепрезидента на САЩ Майк Пенс, след като поиска други страни да обмислят „всички възможности“, за да отстранят президента Николас Мадуро от властта, пише британският вестник  The Guardian . \r\nКоментарите на Гуайдо дойдоха след ден на насилие, докато поддръжниците на опозицията прекараха часове, опитвайки се да пробият правителствена блокада и да доставят хранителни и медицински стоки във Венецуела. Най-малко четирима души бяха убити и над 300 бяха ранени. \r\n„Събитията от днес ме задължават да взема решение“, написа Гуайдо в Twitter, „да предложа официално на международната общност да запазим всички възможности, които са открити, за да постигнем освобождение на нашата родина“. \r\n35-годишният политик, който обедини разкъсаната и неефективна опозиция, когато обяви, че е временен президент през януари, многократно е заявявал, че е фокусиран върху мирен преход и нови избори. \r\nНо неговите коментари в събота увеличиха опасения, че той може да обмисли военна намеса скоро бяха прихванати от американски ястреби, включително сенатора от Флорида Марко Рубио. \r\n„Тежките престъпления, извършени днес от режима на Мадуро, отвориха вратата за различни потенциални многостранни действия, които не бяха на масата само преди 24 часа“, заяви Рубио в отговор на Гуайдо, също в Twitter. \r\nАмериканският държавен секретар Майк Помпео беше по-предпазлив, казвайки, че „по-нататъшни действия ще бъдат обмислени“ на срещата на регионалната група от Лима в колумбийската столица Богота, но фокусирани върху санкции, хуманитарна помощ и мерки на самите венецуелци. \r\n„Накрая вярвам, че венецуелският народ ще държи отговорни онези, които са направили толкова много вреди на основните права на народа на Венецуела“, каза той пред телевизия CNN. \r\nДоналд Тръмп не отговори веднага на Гуайдо, но каза миналия месец, че „всички възможности са на масата“. \r\n„Нуждаем се от военна намеса“, обяви един от поддръжниците на опозицията, докато минаваше покрай новинарския екип на моста „Франсиско де Паула Сантандер“, който свързва Кукута в Колумбия с венецуелския град Уреня. \r\nДавид Смолански, опозиционен лидер в изгнание и близък приятел и съюзник на Гуайдо, настояваше те да не призовават войски. \r\n„Все още е мирно движение“, каза той. „Вчерашното насилие дойде от въоръжени проправителствени банди и сили за сигурност“. \r\nНо натиснат дали ще подкрепи военна намеса в бъдеще, той отказа да я изключи: „Единственият вариант е да възстановим демокрацията и свободата с вътрешен и външен натиск“. \r\nАнализатори предупреждават, че съществува сериозен риск от преминаване към въоръжен конфликт и казват, че много от тези, които настояват за интервенция, подценяват цената и възможното въздействие от изпращането на чужди войски във Венецуела. \r\n„За съжаление шансовете на кризата да прерасне в конфликт са все още много реални“, каза Джеф Рамзи, вицепрезидент за Венецуела във Вашингтонското бюро по въпросите на Латинска Америка. „Мисля, че има участници и от двете страни, които всъщност смятат, че въоръженият конфликт може да е желан“. \r\n„Най-ясният риск е, че може да се превърне във вътрешен въоръжен конфликт, който може да продължи десетилетия. Една интервенция ще бъде кървава, скъпа и вероятно ще разчита на някаква средна или дългосрочна окупация, която би трябвало да противодейства на бунтовническите групи“. \r\nДискусиите за военна интервенция във Венецуела се съсредоточиха предимно върху поемането на въоръжените сили. Но има и стотици хиляди хора извън военните, които са въоръжени и опитни, от проправителствени банди до колумбийските партизани, „Национална освободителна армия“. \r\nСпоред Рамзи може да има между 500 хиляди и 2 милиона членове на неформални милиции, много стари и слабо обучени, но ако дори 10% могат да бъдат мобилизирани да се борят за Мадуро, това ще бъде мощна сила. Групировката ФАРК, която дестабилизира Колумбия в продължение на десетилетия, имаше само 18 000 бойци в най-добрите си времена. Превод и редакция : Калоян Пенков", "date": "2019.02.24", "title": "The Guardian: Гуайдо: „Запазете всички възможности“ за отстраняването на Мадуро от власт"}
{"url": "http://www.focus-news.net/news/2019/02/24/2627492/priklyuchi-parvata-plenarna-sesiya-na-sreshtata-na-varha-mezhdu-darzhavnite-i-pravitelstvenite-rakovoditeli-na-es-i-ligata-na-arabskite-darzhavi.html", "text": "Приключи първата пленарна сесия на Срещата на върха между държавните и правителствените ръководители на ЕС и Лигата на арабските държави (ЛАД), в която участва и българският министър-председател Бойко Борисов. Това съобщиха от  правителствената информационна служба .  \r\nЛидерите обсъдиха темите за разширяване на европейско-арабското партньорство, посрещането на глобалните и регионални предизвикателства, сътрудничеството в сферата на търговията и инвестициите, миграцията и сигурността. \r\nУтре разговорите между държавните и правителствени ръководители на страните от ЕС и ЛАД продължават.", "date": "2019.02.24", "title": "Приключи първата пленарна сесия на Срещата на върха между държавните и правителствените ръководители на ЕС и Лигата на арабските държави"}
{"url": "http://www.focus-news.net/news/2019/02/24/2627500/tass-upravlyavashtata-demokraticheska-partiya-na-moldova-vodi-na-parlamentarnite-izbori-s-3241.html", "text": "Управляващата Демократическа партия на Молдова води на парламентарните избори с резултат 32,41%, съобщава агенция  TACC . \r\nТакива предварителни резултати бяха публикувани от Централната избирателна комисия на Молдова след обработка на 3,4% от бюлетините. Превод и редакция : Калоян Пенков", "date": "2019.02.24", "title": "ТАСС: Управляващата Демократическа партия на Молдова води на парламентарните избори с 32,41%"}
