{"url": "http://www.focus-news.net/news/2018/06/18/2535542/sofiya-trima-postradali-ot-tezhka-avtomobilna-katastrofa-do-selo-zheleznitsa-sa-prieti-v-speshnoto-otdelenie-na-umbal-sv-anna.html", "text": "Трима пострадали от тежка автомобилна катастрофа до село Железница са приети тази вечер в спешното отделение на УМБАЛ \"Св. Анна\", съобщиха от болничното заведение.  Най-тежко пострадал, с опасност за живота е 47 годишен мъж, който има 4 счупени ребра, фрактура на таза и фрактура на бедрена кост.", "date": "2018.06.18", "title": "София: Трима пострадали от тежка автомобилна катастрофа до село Железница са приети в спешното отделение на УМБАЛ \"Св. Анна\""}
{"url": "http://www.focus-news.net/news/2018/06/18/2535538/kyustendil-ekipi-na-sluzhbite-pozharna-bezopasnost-i-zashtita-na-naselenieto-v-oblastta-pravyat-otsenka-na-nanesenite-ot-prolivnite-dazhdove-shteti.html", "text": "Екипи на службите на „Пожарна безопасност и защита на населението“ в област Кюстендил правят оценка на нанесените от проливните дъждове щети. Това съобщи за Радио „Фокус“ – Кюстендил Катя Табачка, говорител на Областна дирекция на МВР – Кюстендил. По думите й има постъпили сигнали за пет населени места в региона, в които са нанесени щети по пътната инфраструктура. „В момента сигналите се проверяват и се прави оценка“, каза Катя Табачка.\r\nВенцеслав ИЛЧЕВ", "date": "2018.06.18", "title": "Кюстендил: Екипи на службите „Пожарна безопасност и защита на населението“ в областта правят оценка на нанесените от проливните дъждове щети"}
{"url": "http://www.focus-news.net/news/2018/06/18/2535536/sport-tunis-i-angliya-s-ravenstvo-11-na-poluvremeto.html", "text": "Тунис и Англия записаха равенство 1:1 преди почивката на мача от Група „G“ на 21-ото Световно първенство в Русия. На стадион „Арена Волгоград“ Хари Кейн откри резултата за Англия в 11-ата минута, но в 35-ата Фержани Саси изравни от дузпа.\r\nПо-рано днес в същата група Белгия победи Панама с 3:0.\r\nВенцислав ДРАГОМАНОВ", "date": "2018.06.18", "title": "Спорт: Тунис и Англия с равенство 1:1 на полувремето"}
{"url": "http://www.focus-news.net/news/2018/06/18/2535535/pazardzhik-rzi-izvarshi-izsledvane-za-kachestvoto-na-piteynata-voda-v-oblastta-nyama-otkloneniya-ot-normite.html", "text": "Регионална здравна инспекция (РЗИ) – Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от РЗИ – Пазарджик. Пробите са взети в периода от 1 до 15 юни 2018 година от 10 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Взети и изследвани са проби вода от 2 минерални водоизточници, при които също не е констатирано отклонение от изискванията на Наредба №14 на МЗ за курортните ресурси, курортните местности и курортите. В областта няма населени места с въведено режимно водоподаване, с изключение на водоснабдително дружество ВКТВ в гр.Велинград, където поради лоши метеорологични условия, гръмотевични бури и обилни валежи е било преустановено водоподаването на 13 юни от 16:30 до 21:30 часа.\r\nВаня НИКОЛОВА", "date": "2018.06.18", "title": "Пазарджик: РЗИ извърши изследване за качеството на питейната вода в областта, няма отклонения от нормите"}
{"url": "http://www.focus-news.net/news/2018/06/18/2535540/sitel-manu-i-ban-podpisaha-platforma-za-sartudnichestvo.html", "text": "Директорът на Македонската академия на науките и изкуствата Таки Фити и заместник-председателят на Българската академия на науките Васил Николов в понеделник в Скопие подписаха платформа за сътрудничество между двете институции. Формирана е междуакадемична група, която ще се занимава с конкретизация и прилагане на договора за приятелство и добросъседство, подписан между двете страни, предава скопският телевизионен канал „Сител“.\r\nПредседателят на МАНУ вярва, че подобно сътрудничество е възможно и с гръцката академия, която досега не е проявила интерес за такова нещо.\r\nВасил Николов призна, че между двете страни има чувствителни въпроси, но смята, че те трябва да бъдат превъзмогнати в интерес на бъдещето и идните генерации.\r\nМакедонските академици предупреждават, че двете съвместни комисии – експертната и държавната, трябва отговорно и научно да се занимават с чувствителните и открити въпроси, за да не връщат духовете от миналото.\r\nДоговорът между Македония и България не трябва да се сведе само до ревизия на учебниците, посочиха членовете на МАНУ.\r\nМеждуакадемичната група включва по 5 члена от двете академии и ще бъде ръководена от директорите на българската и македонската академия на науките.\r\nПревод и редакция:", "date": "2018.06.18", "title": "„Сител“: МАНУ и БАН подписаха платформа за съртудничество"}
{"url": "http://www.focus-news.net/news/2018/06/18/2535537/otets-andon-shavulev-boksov-klub-pirin-palnotsenniyat-zhivot-e-nemislim-bez-sport.html", "text": "Пълноценният живот е немислим без спорт. Това каза за Радио „Фокус“-Пирин Отец Андон Шавулев, треньор в Боксов клуб „Пирин“. „Спортът е много важен за подрастващите и за всички, защото помага на децата да формират характера си, да се научат на дисциплина, отговорност, а и за доброто здравословно състояние. На по- големите ги поддържа да бъдат в добро здраве“, заяви отец Шавулев.  По думите му чрез бокса той се опитвам да помогна по същия начин на подрастващите- да формират характера си, защото боксът е особен вид спорт, като неслучайно в европейските училища се практикува и в учебните заведения - има ринг, подготвени инструктори и той е част от учебната програма.\r\nСпоред Шавулев боксът е и буфер срещу агресията. „Боксът е наистина буфер срещу агресията, макар че на някой това може да прозвучи, абсурдно, смешно или несериозно. Боксьорът преминавайки през бокса, разбира какво трябва да прави и какво не трябва да прави. Много са редки случаите, когато агресията произлиза от боксьора“, посочи още Шавулев. По думите му самата натрупана агресия сред подрастващите изчезва, тъй като я има под влияние на различни неща. „Децата, които по- малко спортуват, а повече стоят пред компютрите, при тях агресията се натрупва. Чрез спорта агресията се изразходва, тъй като тя остава в залата“, каза Шавулев.\r\nЛора КАЛЧЕВА", "date": "2018.06.18", "title": "Отец Андон Шавулев, Боксов клуб „Пирин“: Пълноценният живот е немислим без спорт"}
{"url": "http://www.focus-news.net/news/2018/06/18/2535519/stara-zagora-sdruzhenie-badeshte-za-detsata-kazanlak-raboti-veche-15-godini-i-po-proekti-nasocheni-kam-promyana-na-naglasite-na-obshtnostta-kam-detsata-s-uvrezhdaniya.html", "text": "През 15-те години на своето съществуване Сдружение „Бъдеще за децата“-Казанлък успя да разработи и изпълни множество проекти, една част от които насочени към това да променят нагласите на общността към децата с увреждания, каза за Радио „Фокус“ изпълнителният директор на сдружението Мария Гинева. В този смисъл тя поясни, че преди 10 години организацията е създала филма „Исполин“ – прецедент за времето си, популяризиран както на местно, така и на национално ниво. „Филмът показва, най-общо, че децата с увреждания наистина могат да покоряват върхове не само реални, но и в техия символичен смисъл“, заяви тя.\r\nСдружението реализира и пет проекта насочени към хипотерапията. Устойчиво начинание са летните терапевтични лагери, които то провежда в продължение на осем години. Един от последните проекти на сдружението е свързан с доброволчеството сред учащите в община Казанлък, с който е спечелена наградата за доброволческа инициатива. В рамките на проекта са сформирани пет доброволчески клуба в училища в общината, чиято цел е да реализират доброволчески инициативи.\r\nКато успешен определят от сдружението проекта „Прегръдка за всяко дете“, в рамките на който бе развита услугата „Превенция на изоставянето“ в партньорство с родилното отделение на болницата в Казанлък.\r\n„Преди 15 години децата с увреждания нямаха регламентирано право да посещават училище. Тогава съществуваха помощни училища, родителите се притесняваха да изведат децата си по улиците, сега все по-често виждам такива деца и родители. Колкото и все още да имат притеснения и общността, и семействата“, каза Гинева.\r\nСлавяна ГАЙДАРОВА", "date": "2018.06.18", "title": "Стара Загора: Сдружение „Бъдеще за децата“-Казанлък работи вече 15 години и по проекти насочени към промяна на нагласите на общността към децата с увреждания"}
{"url": "http://www.focus-news.net/news/2018/06/18/2535522/shumen-iskat-vazstanovyavane-na-vissheto-voenno-uchilishte-po-artileriya-i-pvo.html", "text": "Искат възстановяване на Висшето военно училище по артилерия и ПВО. Деканът на факултетa \"Артилерия, ПВО и КИС\" в Шумен към Националния военен университет \"Васил Левски\" полк. Сашо Евлогиев съобщи пред журналисти, че с решение на Окръжен съд-Шумен на 28 април 2014 година е учредена Асоциация на завършилите Военното артилерийско училище в Шумен, предаде репортер на Радио \"Фокус\"-Шумен. „Целта на асоциацията е да работи за издигане на престижа на Националния военен университет, респективно Факултета в Шумен, така и за издигане на престижа на Шумен като най- добър град за живеене“, заяви полк. Евлогиев, който е и председател на асоциацията. \r\nТой отбеляза, че след започването на усилена кампания за възстановяване на Висшето военновъздушно училище в Долна Митрополия, Изпълнителен комитет от бивши началници на Висшето военно училище за артилерия и ПВО, държавници започнаха усилена подготовка за възстановяване и на статута на Висшето военно артилереийско училище в Шумен“, заяви полк. Евлогиев. Той обясни, че е проведен разговор както с кмета на община Шумен Любомир Христов, така и с председателя на Общинския съвет. Докладната записка с искането ще бъде внесена на общинската сесия на 28 юни. „Ако се възстанови Висшето военновъздушно училище, ние ще искаме да възстановим Висшето артилерийско училище. Това е много трудна задача“, каза полк. Евлогиев.\r\nИвелина ИВАНОВА", "date": "2018.06.18", "title": "Шумен: Искат възстановяване на Висшето военно училище по артилерия и ПВО"}
{"url": "http://www.focus-news.net/news/2018/06/18/2535539/makfaks-makedoniya-demonstrantite-prizovaha-pravitelstvoto-da-se-otkazhe-ot-dogovora-za-imeto.html", "text": "Демонстрантите пред парламента в Скопие призоваха правителството да се откаже от договора с Гърция за името, предава македонската информационна агенция „Макфакс“.\r\nМакедонските граждани не са заслужили това, което се случи на протеста в неделя – да бъдат нападнати със шокови гранати и сълзотворен газ, твърдят демонстрантите пред сградата на законодателния орган в Скопие. Те казват, че хората имат право да протестират и искат да изпратят съобщение до – както твърдят - незаконното правителство, да се откажат от тези коварни действия, т.е. договора за името.\r\n„Това е достоен протест, ще го проведем докрай. Това е коварна власт, нито Букурещ, нито Версай, нито Париж, нито Преспа“, заяви една от участващите в протеста. \r\nПод засилено полицейско присъствие противниците на договора за новото име на Македония се събраха за пета поредна вечер пред сградата на парламента в Скопие. Демонстрантите скандират името на държавния глава Георги Иванов, а участниците пеят патриотични песни. За разлика от предния ден, в който се стигна до ескалиране на насилието, протестът в понеделник протича спокойно.\r\nПо-рано бе съобщено за засилено полицейско присъствие в района на македонския парламент заради опасения от ескалация на напрежението.  След демонстрациите в понеделник полицията задържа 26 души. Съобщено бе за седем пострадали полицейски служители, други 10 души души потърсиха медицинска помощ. Срещу протестиращите бяха употребени сълзотворен газ и шокови гранати.Прокуратурата в Скопие започна разследване на насилието пред парламента на Македония. Тереза Герова", "date": "2018.06.18", "title": "„Макфакс“ (Македония): Демонстрантите призоваха правителството да се откаже от договора за името"}
{"url": "http://www.focus-news.net/news/2018/06/18/2535523/a1-on-makedoniya-v-rayona-okolo-parlamenta-v-skopie-ima-zasileno-politseysko-prisastvie.html", "text": "След протестите от понеделник в района около сградата на парламента в Скопие се наблюдава засилено полицейско присъствие, предава македонското електронно издание A1 On. \r\nБронирани транспортни средства на полицията са паркирани в близост до сградата на Събранието заради опасения от евентуалното ескалиране на протестите.\r\nСлед демонстрациите полицията задържа 26 души. Съобщено бе за седем пострадали полицейски служители, други 10 души потърсиха медицинска помощ. Прокуратурата в Скопие започна разследване на насилието пред парламента на Македония. Тереза Герова", "date": "2018.06.18", "title": "A1 On (Македония): В района около парламента в Скопие има засилено полицейско присъствие"}
{"url": "http://www.focus-news.net/news/2018/06/18/2535520/sofiya-vazstanoveno-e-dvizhenieto-na-avtobusite-po-bul-evlogi-i-hristo-georgievi-i-po-bul-p-slaveykov-do-momenta-sa-polucheni-nad-300-signala-za-avarii-i-zaviryavaniya.html", "text": "Възстановено e движението на автобусите по бул. „Евлоги и Христо Георгиеви“ и по бул. „П. Славейков“. Това съобщиха от пресцентъра на Столична община. Възстановено е движението на трамваите по бул. „К. Величков“, надлез \"Надежда\", \"К. Стоилов\" и ул. \"Козлодуй\", както и движението на тролей №9 по обичайния му маршрут. До момента са получени над 300 сигнала за аварии и завирявания, по тях работят всички екипи на аварийното звено на Общината, Столичната пожарна, КАТ, техниците от „Управление на трафика“, „Столичен електротранспорт“, „Метрополитен“ и „Софийска вода“.", "date": "2018.06.18", "title": "София: Възстановено e движението на автобусите по бул. „Евлоги и Христо Георгиеви“ и по бул. „П. Славейков“, до момента са получени над 300 сигнала за аварии и завирявания"}
{"url": "http://www.focus-news.net/news/2018/06/18/2535526/the-jerusalem-post-izraelskite-vvs-sa-porazili-infrastrukturni-obekti-na-hamas-v-ivitsata-gaza.html", "text": "Говорител на израелската армия обяви, че във вечерните часове на понеделник са нанесени удари срещу инфраструктурни съоръжения на „Хамас“ в южната част на Ивицата Газа, съобщава вестник The Jerusalem Post. \r\nДоклади от палестинска страна също потвърдиха, че позиции на „Хамас\" близо до втория по големина град в Ивицата Газа Хан Юнис са поразени от три ракети, изстреляни от територията на Израел. \r\nДруга информация, включително за пострадали или нанесени материални щети, не се съобщава към момента.Тереза Герова", "date": "2018.06.18", "title": "The Jerusalem Post: Израелските ВВС са поразили инфраструктурни обекти на „Хамас“ в Ивицата Газа"}
{"url": "http://www.focus-news.net/news/2018/06/18/2535525/kyustendil-chastichno-bedstveno-polozhenie-e-obyaveno-za-nyakolko-sela-v-obshtinata-zaradi-narushena-ot-intenzivnite-valezhi-patna-infrastruktura-nyama-zasegnati-i-izolirani-hora.html", "text": "Частично бедствено положение е обявено за няколко села в община Кюстендил, няма засегнати и изолирани хора. Това съобщи за Радио „Фокус” – Кюстендил кметът на Кюстендил Петър Паунов. По думите му има частични нарушения на пътна инфраструктура, което е наложило обявяването на частично бедствено положение. Причината са паднали краткотрайни, но интензивни валежи от дъжд. Най-сериозни са пораженията в Церовица и Николичевци, както и в Бобешино и Вратца. „Няма бедстващи хора, няма откъснати населени места, но процедурата изисква да се обяви частично бедствено положение”, каза Петър Паунов. \r\nПо думи на областния управител на Кюстендил Виктор Янев има достъп да посочените населени места. Той потвърди, че няма бедстващи хора в региона.\r\nВенцеслав ИЛЧЕВ", "date": "2018.06.18", "title": "Кюстендил: Частично бедствено положение е обявено за няколко села в общината заради нарушена от интензивните валежи пътна инфраструктура, няма засегнати и изолирани хора"}
{"url": "http://www.focus-news.net/news/2018/06/18/2535521/kmetat-na-sofiya-yordanka-fandakova-okolo-2000-abonata-na-chez-sa-bez-elektrozahranvane-v-krasno-selo-i-mladost-zaradi-buryata.html", "text": "Около 2000 абоната на ЧЕЗ са без  електрозахранване в „Красно село“ и „Младост“ заради бурята. Това каза пред журналисти кметът на София Йорданка Фандъкова, предаде репортер на Агенция „Фокус“.  „Над 900 от сигналите са за наводнени сгради. Към момента движението на градския транспорт е възстановено навсякъде. Работят екипите на столичната пожарна, 7 екипа от аварийно-спасителното звено, както и всички екипи на Столична община и на Инспектората, на „Софийска вода“. В два района има спряно електричество поради аварии – в „Красно село“ и „Младост“. От ЧЕЗ ме увериха, че до един час ще бъде възстановено електричеството на около 2000 абоната. Имаше едно паднало дърво в детска градина, което блокира излизането на децата. Вече това също е възстановено. Нивата на общинските язовири се следят непрекъснато. Изпускат се контролирано. Нивата на всички реки бяха силно повишени. Към момента вече спадат навсякъде“, коментира тя. По думите ѝ продължават работа и ще продължим и през нощта. „Няма данни за пострадали или ранени хора. Колеги помагаха на пешеходци в подлезите или пък. Има много наводнени сгради, които тепърва ще се отводняват“, каза още Йорданка Фандъкова.", "date": "2018.06.18", "title": "Кметът на София Йорданка Фандъкова: Около 2000 абоната на ЧЕЗ са без  електрозахранване в „Красно село“ и „Младост“ заради бурята"}
{"url": "http://www.focus-news.net/news/2018/06/18/2535524/spetsializiranata-prokuratura-i-gdbop-neutraliziraha-dve-prestapni-grupi-7-dushi-sa-zadarzhani-obzor.html", "text": "Специализираната прокуратура и ГДБОП неутрализираха две престъпни групи, 7 души са задържани. Това стана ясно по време на брифинг в Съдебната палата, на който присъства ръководителят на Специализираната прокуратура Иван Гешев. Открити са производителите и производственият цех на 34 000 фалшиви монети с номинална стойност от 2 паунда и група за производство и разпространение на наркотици при съвместна акция на Специализираната прокуратура и ГДБОП. По думите на Гешев единият случай касае производство, разпространение на неистински парични знаци на територията на гр. Пловдив. При акцията са задържани над 34 000 монети с номинална стойност от 2 паунда, включително и цеха, в който се произвеждат. Установено е, че тези парични знаци са с изключително високо качество и са направили силно впечатление на изследвалите ги лица в монетния двор на Великобритания. Едно от лицата, което е известно с трайната си престъпна деятелност и е осъждано за палежи на коли на митничари, е задържано под стража. Той подчерта, че приоритет на Специализираната прокуратура тази година ще са досъдебните производства и съвместните дела с ГДБОП в посока борба с корупционните и данъчните престъпления.\r\nНаблюдаващият прокурор по делото Николай Димитров заяви, че на мястото на производствения цех се е установило, че в машините са заредени и щампи за изсичане на монети с номинал 2 евро, но до производството им не се е стигнало. Той допълни, че в домът на основния участник в групата са намерени над 5000 монети, а в кола паркирана в двора му още 29 000 броя монети. До момента трима са привлечени към наказателна отговорност – на двама е наложена мярка парична гаранция, а за един е поискано задържане под стража. Четвъртият човек е турски гражданин, който не е установен още. Заместник директорът на ГДБОП старши комисар Стоян Темелакиев допълни, че задържаната престъпна група е могла да произвежда до 1500 фалшиви монети на стойност 2 паунда в рамките на 1 ден. Цената, на която са продавани монетите е 40% от номинала им. Цялостната работа по случая е била осъществена от сектор „Фалшификации“ към ГДБОП.\r\nРъководителят на Специализираната прокуратура Иван Гешев заяви, че другата група е задържана за разпространение на наркотични вещества. Тя е действала в района на град Сливница и София. По думите му са претърсени обекти в Сливница и село Гълъбовци като са намерени над 30 кг. амфетамини, автомат с хиляди патрони за него, пушка, пистолет и лаборатория за марихуана. По случая са задържани 3 лица, като за 2 от тях са взети мерки за задържане под стража, а на едно е определена мярка парична гаранция.\r\nЦветелин ДИМИТРОВ", "date": "2018.06.18", "title": "Специализираната прокуратура и ГДБОП неутрализираха две престъпни групи, 7 души са задържани (ОБЗОР)"}
{"url": "http://www.focus-news.net/news/2018/06/18/2535122/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Сюзан Райс, бивш съветник по националната сигурност от периода на бившия американски президент Барак Обама, заяви в неделя, че вярва че срещата на върха между президента Доналд Тръмп и лидера на Северна Корея Ким Чен-ун е била по-голям успех за Северна Корея, пише американското електронно издание The Hill.\r\n„Ким се ангажира към много по-малко, отколкото баща си и дядо си. Той получи обещание за еднакъв обширен ангажимент към сигурността си от САЩ, което беше много неясно“, заяви Райс пред американската телевизия CNN.\r\n„Но това, което той наистина получи, беше възможността, за първи път, да бъде на международната сцена като равен с президента на САЩ и всичките украшения и флагове бяха нагласени с цел да го направят да изглежда като равен – нещо, което баща му и дядо му се опитваха да постигнат с години и не успяха“, продължи тя.\r\nСпоред Райс, обещанието на Тръмп да прекрати военните учения с Южна Корея е било победа за Ким Чен-ун.\r\n***Правителството на Северна Корея е използвало американски бизнесмен в усилията си да установи таен канал с администрацията на Доналд Тръмп през старшия съветник на Белия дом и зет на Тръмп Джаред Къшнър, пише американското електронно издание Washington Examiner.\r\nУсилията са били положени през лятото на 2017 година.\r\nГабриел Шулце, финансист който живее в Сингапур и има връзки със Северна Корея, се е свързал с Къшнър със съобщение, в което казва че висш представител на Северна Корея желае да разговаря за организирането на евентуална среща между лидера Ким Чен-ун и президента Доналд Тръмп.\r\nКъшнър е насочил Шулце към тогавашния директор на ЦРУ Майк Помпео – не към тогавашния държавен секретар Рекс Тилърсън. Впоследствие Помпео замени Тилърсън като първи дипломат на САЩ, след като Тръмп го уволни през март тази година.\r\nМайк Помпео се е срещнал с представителите на Северна Корея, което даде възможност за впоследствие стеклите се събития, които доведоха до историческата среща между Доналд Тръмп и Ким Чен-ун в Сингапур на 12 юни.\r\nОт Белия дом и ЦРУ отказаха да коментират, а Шулце заяви пред вестник „Times“: „Не обсъждам характера на своите бизнес или лични отношения“.\r\n*** Гърция и Македония не се подадоха на протестите и на 17 юни оставиха настрани десетилетия на спорове, след като се споразумяха за ново име за балканската държава, по този начин откривайки потенциален път към приемането на Македония в Европейския съюз и НАТО, пише турският вестник Hurriyet.\r\nМинистрите на външните работи на Гърция и Македония подписаха споразумение за преименуване на бившата югославска република на „Република Северна Македония“, въпреки бурята от протести против договора, виждан като национално предателство от някои в двете страни.\r\nВ идиличната обстановка на Преспа, езеро което е и граница между Гърция, Македония и Албания, представители от двете страни се прегърнаха, стиснаха ръце и подписаха договора в присъствието на представители на Европейския съюз и ООН.\r\nДоговорът все още изисква ратификацията на двата парламента, както и референдум в Македония. Одобрението е далеч от осигурено, след като е изправено пред силна опозиция от гръцката публика, а македонският президент Георге Иванов се закани да блокира договора.\r\n„Имаме историческа отговорност да не държим в изчакване този договор и съм уверен, че ще успеем“, заяви гръцкият премиер Алексис Ципрас, докато той и македонският му колега Зоран Заев получаваха овации от гостите на церемонията.\r\nЦипрас оцеля след вот на недоверие, поискан от гръцката опозиция в парламента в събота, но дълбочината на публичната емоция против договора е силна.\r\nБлизо 70 процента от гърците са против компромиса, разкрива анкета на вестник „Proto Thema“ от 16 юни.\r\nВ Псаредес (гръцкото име на Нивици), селската църковна камбана изкънтя сутринта, обрисувана в гръцкия флаг.\r\nСпоред договора, Гърция ще оттегли възраженията си за присъединяването на преименуваната държава към ЕС и НАТО.\r\n„Нашите две страни трябва да се отдръпнат от миналото и да погледнат в бъдещето“, заяви Заев. „Ние бяхме достатъчно смели да направим стъпка напред.“\r\nГърция е в спор за името на Македония от 1991 година насам, твърдейки че то може да предполага териториални претенции над гръцката провинция Македония, както и че името присвоява древногръцката култура и цивилизация.\r\nТемата е емоционална за много гърци. В събота хиляди протестиращи пред сградата на гръцкия парламент скандираха „Предател, предател“, докато депутатите дебатираха вътре.\r\nВетеранът на ООН Матю Нимиц, който играеше ролята на посредник и който се занимава с темата от близо четвърт век, описа споразумението като почтено. То е, по думите му, пример за това „как съседите могат да разрешат проблем, ако наистина работят върху него“.\r\n„Днес е рожденият ми ден“, заяви Нимиц, който навърши 79 години на 17 юни. „Казах на семейството си, че тази година не се нуждая от подаръци, защото двамата премиери ще ми дадат голям такъв“.\r\n*** Министър-председателят на Израел Бенямин Нетаняху е заявил по време на ежеседмичното правителствено заседание на кабинета си в неделя, че е провел телефонни разговори през уикенда с президента на Русия Владимир Путин и държавния секретар на САЩ Майк Помпео, повтаряйки пред тях позицията си, че е от голямо значение Иран да бъде изкаран от Сирия, пише израелското електронно издание The Times of Israel.\r\n„Изясних им нашите принципи по този въпрос. Иран трябва да напусне Сирия и ние ще действаме, и вече го правим, срещу опитите на Иран да се установи в тази страна“, заяви Нетаняху.\r\nОт Кремъл съобщиха, че Путин и Нетаняху са говорили за „общите усилия за осигуряване на сигурността близо до сирийско-израелската граница“ по време на телефонния си разговор. Те също „изразиха готовността да засилят координацията на общите си действия във връзка със Сирия, включително борбата с международния тероризъм“, се гласи в съобщението на Кремъл.\r\nИзраел на няколко пъти повтори позицията си, че няма да толерира иранското военно присъствие в Сирия и извърши удари срещу подкрепени от Иран сили, както и срещу опитите да се внесе оръжие към ливанската терористична групировка „Хизбула“.\r\n***", "date": "2018.06.18", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/06/18/2535541/tanjug-prishtina-uporito-tarsi-opravdanie-za-izbyagvane-na-dialoga-s-belgrad-tvardi-zamestnikat-na-marko-dzhurich.html", "text": "Прищина упорито търси оправдание да не бъде възобновен диалогът с Белград за нормализиране на двустранните отношения. Това заяви заместник-ръководителят на сръбската Канцелария за Косово и Метохия Душан Козарев, предава сръбската държавна информационна агенция Tanjug.\r\n„Белград изпълни всички задължения, произтичащи от Първото споразумение от Брюксел, но с абсурдни извинения Прищина и главният й преговарящ Авни Арифи се опитват упорито да намерят оправдание за едностранно избягване на продължаването на диалога\", изрази увереност Козарев.\r\nПо-рано бе обявено, че Косово и Сърбия ще възобновят диалога на високо равнище до края на месец юни, но така и не бе обявено официално на коя точно дата това ще се случи.Тереза Герова", "date": "2018.06.18", "title": "Tanjug: Прищина упорито търси оправдание за избягване на диалога с Белград, твърди заместникът на Марко Джурич"}
{"url": "http://www.focus-news.net/news/2018/06/18/2535123/predstoyashti-sabitiya-v-stranata-za-18-yuni-agentsiya-fokus.html", "text": "***\r\nОт 09.00 часа в зала 3 на НДК комисиите по европейските въпроси на парламентите на ЕС ще обсъдят интеграцията на Западните Балкани, бъдещето на Кохезионната политика и Европейския стълб. Председателят на Народното събрание Цвета Караянчева ще открие срещата. Приветствие към участниците ще отправи президентът на Република България Румен Радев. В 14.00 часа председателят на Комисията по европейски въпроси и контрол на европейските фондове Кристиан Вигенин и първият заместник-председател на Европейската комисия Франс Тимерманс ще дадат пресконференция в зала 6 на НДК. \r\n***\r\nОт 11.00 часа в Профилираната езикова гимназия „Екзарх Йосиф І“ министърът на регионалното развитие и благоустройството Николай Нанков ще връчи дипломите на зрелостници от учебното заведение. \r\n***\r\nОт 10.00 часа в залата на 4 етаж в МОН заместник-министърът на образованието и науката Деница Сачева ще участва в представянето на дейностите по проект „Ученически практики – Фаза 1“ по Оперативната програма „Наука и образование за интелигентен растеж“.\r\n***\r\nЗаместник-министърът на регионалното развитие и благоустройството Валентин Йовев ще участва в седмата Международна конференция по картография и ГИС\r\n***\r\nОт 9.30 часа 19 състав на Софийския градски съд ще гледа делото срещу В.П. и Ю. Д. по обвинение за представяне на невярно заключение от лицензиран оценител или одитор за Царските конюшни, чл. 219 НК.\r\n***\r\nОт 10.00 часа 5 състав на Специализирания наказателен съд ще разгледа делото срещу Петър М., Адам П., Любомир Д., Росен А. и Юлияна Ц.\r\n***\r\nОт 10.30 часа 18 състав на Софийския градски съд ще гледа делото срещу И. С., обвинен за престъпление против реда на управлението, чл. 269, ал.1 НК.\r\n***\r\nОт 11.30 часа в офиса на Музикаутор ще бъдат представени подробности около Сесия 2108 на Културния фонд на Музикаутор.\r\n***\r\nОт 13.30 часа 30 състав на Софийския градски съд ще има разпоредително заседание по делото срещу М.Б. и В.К., обвинени за длъжностно присвояване в особено големи размери, при което е ощетен НДК, чл. 206 НК.\r\n***\r\nОт 16.00 часа в НЗОК ще се проведе среща между институциите, лъчетерапевти и пациентски организации за изчистване на напрежението и гарантиране на лечението на пациентите, както и обсъждане на механизми за контрол от страна на НЗОК.\r\n***\r\nВъв фоайето на Централната сграда на БАН ще бъде представена изложба, посветена на 30-годишнината от полета на Александър Александров по научната програма „Шипка“.\r\n***\r\nВ 09.30 часа в сградата на Община Благоевград председателят на ПГ на ГЕРБ и зам.-председател на партията Цветан Цветанов ще се срещне с кмета на града д-р Атанас Камбитов.  В 10.15 часа в общинския офис на партията на бул. „Св. св. Кирил и Методий“ ще започне срещата на Цветанов с новото общинско ръководство на ГЕРБ в Благоевград. В 12.00 часа в конферентната зала на хотел „Лъки-Банско” е предвидена среща на Цветан Цветанов с кмета на Община Банско Георги Икономов и с общинското ръководство. Час по-късно в общинския офис на ГЕРБ-Разлог, намиращ се ул. „Възраждане” 16, ще започне срещата на Цветанов с ръководството на партията в Разлог. На срещата ще присъства и кметът на Разлог инж. Красимир Герчев. В 16.00 часа в Гърмен ще започне срещата на председателя на ПГ на ГЕРБ с общинските партийни ръководства на Сатовча, Хаджидимово и Гърмен. Разговорът ще се проведе в заседателната зала на Община Гърмен. За 18.00 часа е насрочена среща с актива на ГЕРБ в община Гоце Делчев. Събитието ще се проведе в партийния офис в града. \r\n***\r\nОт 10.30 часа Хотел „Милано“ ще се състои закриваща пресконференция в рамките на проект CB005.1.22.166  “Развитие на общи дестинации за културен туризъм в района на Странджа (Йълдъз)/ Сакар на базата на археологически и исторически обекти”.\r\n***\r\nОт 10.00 часа в арт-салон на Радио Варна ще се проведе пресконференция, посветена на Седмицата на водното спасяване и 90 години от създаването на първата професионална водноспасителна команда във Варна. Организатори на събитието БЧК и Община Варна.\r\n***\r\nОт 11.30 часа на Южния плаж ще бъде направена демонстрация по водно спасяване и оказване помощ на пострадал. \r\n***\r\nОт 13.30 часа в централата на БСП на ул. „Македония” 33 - Проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 11.00 часа в конферентната зала на стадион „Ивайло”„Етър” ще даде пресконференция в понеделник по всички актуални въпроси, касаещи клуба. \r\n*** \r\nОт 18.30 часа в  Общински детски комплекс НЧ „Напредък 1911“ – Шемшево, представя годишен концерт на детска театрална трупа „Дионисий“ и балетно студио „Балетино“.  \r\n*** \r\nОт 20.00 часа в НЧ „Братя Грънчарови -2002“ / Летен театър/ ще започне Годишен концерт на съставите при НЧ „Братя Грънчарови-2002”.\r\n***\r\nОт 10.00 часа в Младежки център – Добрич ще се проведе Еко лято 2018 – спортни и занимателни игри, прожекции на филми, посещение на басейн.\r\n***\r\nВ Регионална библиотека „ Дора Габе“ ще бъде представена Пътуваща изложба „Книги, посоки, публики“ на Националната библиотека „Св. св. Кирил и Методий“ по повод 140 години от основаването й и Българското председателство на ЕС.\r\n***\r\nОт 18.30 часа на Сцена на пл. „Свобода“ ще се проведе Международен фестивал „Слънчева България“.\r\n***\r\nОт 17.00 часа в Регионална библиотека „Проф. Беню Цонев“ – Ловеч ще бъде открита гостуващата изложба на Националния литературен музей „В търсене на хармонията“ – разказ за жизнения и творчески път на писателя и учен Димитър Димов.\r\n***\r\nОт 15.00 часа в 204 в сградата на Общинска администрация Провадия ще се проведе встъпителна пресконференция по Проект BG16RFOP001-2.001-0025-C02 „Повишаване на енергийната ефективност в общинска образователна инфраструктура – ОДК Провадия“.\r\n***\r\nОт 09.00 часа в зала 10 на Окръжен съд ще се гледа делото срещу Венцеслав К., с повдигнато обвинение в това, че умишлено е умъртвил повече от едно лице, като убийството е извършено предумишлено, с особена жестокост и с користна цел.\r\n***\r\nОт 09.45 в зала в зала 1 на Апелативен съд ще се гледа делото срещу подсъдимия Надо Н., признат за виновен в това, че с товарен автомобил е осъществил контрабанда на 103 килограма хероин през ГКПП “Капитан Андреево“ в съучастие с Георги С. Делото е образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково.\r\n***\r\nОт 10.30 часа в зала 2 на Окръжен съд ще се гледа делото срещу  Стефан И., обвинен в това, че е държал повече от три археологически обекта, които не са идентифицирани и регистрирани по съответния ред.\r\n***\r\nОт 10.30 часа ще се проведе редовната пресконференция в заседателната зала на Община Пловдив.\r\n***\r\nОт 11.00 часа във фоайето на Дома на културата ще бъде открита фотоизложбата „21 август 1968: Краят на Пражката пролет“.\r\n***\r\nОт 11.00 часа в Пета аудитория на МУ-Пловдив на бул. „Васил Априлов” 15А ще се проведе пресконференция, на която ще бъде представен Център за компетентност „Персонализирана иновативна медицина (ПЕРИМЕД)“, който започва работа в Пловдив.\r\n***\r\nОбщинските съветници от ГЕРБ в град Пловдив ще проведат приемни с гражданите, както следва: Даниела Дженева, от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А; Спартак Николов I Вихър Захов, от 17:00 до 18:30 часа в офиса на ГЕРБ в район „Източен” на ул.”Коста Паница”№5; Вера Тоскова, от 16 до 18:00 часа в офиса на ГЕРБ в район „Тракия” в жк.”Тракия”бл.91; Александър Радев, от 17:30 до 19:00 часа в офиса на ГЕРБ в район „Централен” на ул.”Прага” № 2; Атанас Узунов, от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А; Ели Гатева, от 16 до 18:00 часа в офиса на ГЕРБ в район „Тракия” в жк.”Тракия”бл.91.\r\n***\r\nНародните представители от  ГЕРБ-Пловдив ще проведат приемни с граждани от избирателния си район: Менда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91; Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; инж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21; Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.\r\n***\r\nОт 15.30 часа в Зала 1 на Областна администрация Русе ще се проведе извънредно заседание на Постоянно действащата междуведомствена областна епизоотична комисия. Поводът са констатираните четири огнища на Африканска чума по свините в община Тулча, Румъния.\r\n***\r\nОт 09.30 часа в офиса на ГЕРБ в Сливен на адрес: ул. \"Цар Освободител\" № 17 общинските съветници от ГЕРБ - Сливен Георги Стоянов и Керанка Стамова ще проведат приемна за граждани. \r\n***\r\nВ 14.30 часа на пл. „Свобода”–Стар център ще бъде даден старт на велосипедното състезание „Обиколката на Смолян”, посветено на 58-ата годишнина от обявяването на обединения град Смолян. От 17.00  часа на площад „България“ – Амфитеатъра ще има концерт на Общинския духов оркестър. В 18.00 часа ще бъдат наградени победителите във  велосипедното състезание „Обиколката на Смолян”. От 18.30 часа започва празничния концерт, посветен на Обединения град. В него ще вземат участие танцьори, певци, изпълнители и гайдари от читалищата „Христо Ботев”,  „Балкански просветител”, „Орфееви гори” и „Кирил Маджаров”.\r\n***\r\nОт 18.00 часа в зала „Петър Стайков“ на Клуба на дейците на културата в Смолян ще бъде представена изложба на художника-маринист Ангелина Недин. \r\n***\r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои лятна детска академия - „Виртуални екскурзии по картата на България“: Най-старите дървета в България.\r\n***\r\nОт 10.00 часа в Пресклуб на БТА - Стара Загора ще се състои Пресконференция на Педагогическия факултет в Тракийския университет.\r\n***\r\nОт 18.00 часа в РБ „Захарий Княжески“ ще се състои Съвместна изложба „Напук на всички възможности“.\r\n***\r\nОт 19.00 часа в Драматичен театър бъде представена „Полет над кукувиче гнездо“,\r\nдраматизация Дейл Васерман, по романа на Кен Киси.\r\n***\r\nОт 14.00 часа в зала 203 на общината ще се проведе заседание на Консулативния съвет. \r\n***\r\nОт 11.00 часа пред Народно читалище „Зора – 1945“ ще бъде даден старт на строително-монтажните дейности за ремонт и реконструкция на ул. „Преслав“ в Ямбол. В официалната церемония по първа копка участие ще вземе кметът на Община Ямбол Георги Славов.", "date": "2018.06.18", "title": "Предстоящи събития в страната за 18 юни (Агенция „Фокус“)"}
{"url": "http://www.focus-news.net/news/2018/06/18/2535128/afp-konservativniyat-kandidat-ivan-duke-specheli-prezidentskite-izbori-v-kolumbiya.html", "text": "Консервативният кандидат Иван Дуке спечели президентските избори в Колумбия в неделя, съобщава AFP.\r\n41-годишният Дуке е спечелил малко над 54 процента от гласовете срещу левия си опонент Густаво Петро, получил 41.7 процента. Резултатите са оповестени от избирателните власти, след близо 97 процента преброени гласове.\r\nНастоящото гласуване е втория рунд от президентските избори. В първия рунд на 27 май Иван Дуке отново спечели изборите, получавайки 39.7 процента от гласовете, но тъй като нямаше над 50 процента, се стигна до балотаж. Йонислав Дочев", "date": "2018.06.18", "title": "AFP: Консервативният кандидат Иван Дуке спечели президентските избори в Колумбия"}
{"url": "http://www.focus-news.net/news/2018/06/18/2535126/radio-svobodna-evropa-makedoniya-sblasatsi-mezhdu-protestirashti-i-politsiya-v-skopie.html", "text": "В Скопие в неделя вечерта се стигна до сблъсъци между полицията и протестиращите, след като последните са нападнали полицейския кордон пред сградата на парламента на Македония, предава македонската редакция на Радио „Свободна Европа“.\r\nГоляма група от граждани пред парламента се е сблъскала с полицията, която е използвала сълзотворен газ и шокови бомби, за да разпръсне групата, която е направила опит да премахне защитната ограда и е нападнала полицаите.\r\nГрупата е била разпръсната, но след това по-малки групи от демонстранти са се сблъскали с полицаите в улиците около македонския парламент. Те са хвърляли пиротехнически материали, факли, пиратки, камъни и бутилки.\r\nПротестиращите са били организирани през социалните мрежи, а както и в предишните вечери, между тях е имало и членове на групи на спортни привърженици.\r\nТе протестираха против договора с Гърция, който беше подписан в неделя от външните министри на Македония и Гърция Никола Димитров и Никос Коцияс в присъствието на премиерите Зоран Заев и Алексис Ципрас. Демонстрантите изразиха подкрепата си към президента на Македония Георге Иванов.\r\nНа протеста са присъствали Янко Бачев от партията „Единствена Македония“, както и бившите депутати Солза Гърчева, Филип Петровски и Александър Пандов.\r\nСедем полицейски служители са били ранени и трима цивилни граждани са задържани в протестите, съобщи Македонската информационна агенция (МИА), позовавайки се на полицейски и медицински източници. Засега няма информация за броя на ранените граждани. Йонислав Дочев", "date": "2018.06.18", "title": "Радио „Свободна Европа“ (Македония): Сблъсъци между протестиращи и полиция в Скопие"}
{"url": "http://www.focus-news.net/news/2018/06/18/2535127/tass-rusiya-iran-i-turtsiya-shte-obsadyat-v-zheneva-sazdavaneto-na-siriyski-konstitutsionen-komitet.html", "text": "Представители на страните-гаранти на примирието в Сирия – Русия, Иран и Турция – ще се срещнат в понеделник в Женева, където ще обсъдят със специалния пратеник за Сирия на генералния секретар на ООН Стефан де Мистура въпросите за създаване на сирийски конституционен комитет, предава ТАСС.\r\nСтраните ще прекарат деня в двустранни консултации, а на 19 юни се очаква да се проведе пленарно заседание. В Женева трите страни-гаранти ще се съсредоточат върху политическия дневен ред, в светлината на резултатите от Конгреса на сирийския национален диалог в Сочи. Йонислав Дочев", "date": "2018.06.18", "title": "ТАСС: Русия, Иран и Турция ще обсъдят в Женева създаването на сирийски конституционен комитет"}
{"url": "http://www.focus-news.net/news/2018/06/18/2535124/parviyat-predsedatel-na-parlamenta-na-makedoniya-stoyan-andov-dogovorat-mezhdu-gartsiya-i-makedoniya-otvarya-vratite-na-doverieto.html", "text": "Договорът подписан между Гърция и Македония „отваря вратите на доверието между двата народа“, заяви Стоян Андов, една от най-значимите исторически фигури на Македония и нейният първи председател на парламента през 1991 година, предава гръцката информационна агенция АНА-МПА.\r\nВ интервю за агенцията, Андов приветства договора като „балансиран“ и имащ цялостна позитивна посока, в същото време поздравявайки премиерите и външните министри замесени в постижението.\r\n„Определен процент хора го виждат от гледната точка на това, което е изгубено. Те не виждат другата страна, това което е спечелено. Със сигурност, всяка страна спечели повече, отколкото загуби. Няма компромис, ако не изгубиш нещо“, заяви Андов.\r\nТой отбелязва, че това е било споразумение, което е изисквало „кураж“ и „мъдрост“, в което всяка от страните е спечелила повече, отколкото е изгубила. Той похвали гръцкия премиер Алексис Ципрас и македонския му колега Зоран Заев, както и двамата външни министри Никос Коцияс и Никола Димитров, определяйки ги като „герои“ заради осъществяването на договора.\r\n„Мислят, че договорът може да играе главна роля в предстоящия период за целия балкански регион“, допълни той.\r\nСтоян Андов беше силно критичен към полиците в двете страни, които допринесоха със своите позиции за провала да се разреши спорът в продължение на 27 години. Той описа проблема като постепенно растящ, докато се е превърнал в проблем от първостепенно значение за политическите спорове, които възпрепятстват всички усилия за намиране на решение и отбеляза, че въпросът е трябвало да „узрее“, за да може настоящето споразумение да бъде достигнато.\r\nТой критикува политиката, подета от бившия премиер на Македония Никола Груевски, както и на настоящия президент на страната Георге Иванов.\r\nАндов прогнозира, че референдумът, който ще се проведе през есента, също ще доведе до положителен резултат за договора, стига да има активна подкрепа от правителството и перспективите на страната за присъединяване към НАТО и Европейския съюз. Позицията на парламента към промяна на конституцията, може да бъде направена по-позитивна, стига да се представят „конкретни доказателства“, за да се изясни че споразумението е ползотворно за страната.\r\nТой посочи, че това няма да е първият път, в който страната променя конституцията си, след като два члена са били променени през 1992 година, само 50 дена след като конституцията е била написана, и още членове през 2001 година, след охридското споразумение.\r\nВ съобщение насочено към Гърция, Стоян Андов отбеляза че гърците са представили страхотно споразумение към глобална цивилизация и че то е създало добри перспективи за сътрудничество между двата народа и ще допринесе за стабилността и сигурността в широкия регион.\r\nВ интервю проведено в Скопие, Андов обърна внимание на голям брой въпроси, в допълнение към историческото споразумение подписано в неделя, включително минали срещи и изявления от политици. Йонислав Дочев", "date": "2018.06.18", "title": "Първият председател на парламента на Македония, Стоян Андов: Договорът между Гърция и Македония отваря вратите на доверието"}
{"url": "http://www.focus-news.net/news/2018/06/18/2535129/nezavisimaya-gazeta-donald-tramp-dirizhira-dobiva-na-petrol.html", "text": "Русия и Саудитска Арабия изпълняват исканията на президента на САЩ Доналд Тръмп за намаляване на цените на петрола, пише руският вестник „Независимая газета“.\r\nВ близко време ограниченията върху добива на нефт в рамките на споразумението ОПЕК+ ще бъдат значително отслабени. А самото споразумение в скоро време ще стане безсрочно, заяви министърът на енергетиката на Русия Александър Новак.\r\nПрезидентът на Русия Владимир Путин и престолонаследникът на Саудитска Арабия Принц Мохамед бин Салман се споразумяха за новите условия на пакта ОПЕК+. Страните-износители могат да утвърдят отслабването на ограниченията и „безсрочната“ сделка още през следващата седмица по време на срещата на представителите на ОПЕК във Виена. Подобна „вечна сделка“ може да бъде негативно възприета от инвеститорите и котировките на черното злато може да се свлекат надолу, предупреждават експерти.\r\n„Бих искал да напомня на всички, че преди два дни, по време на срещата на престолонаследника Принц Мохамед бин Салман в Москва с президента Путин, също беше взето едно от историческите решения – да се разшири сътрудничеството между нашите страни, наречено споразумението ОПЕК+, на безсрочна основа“, заяви Новак.\r\nТози въпрос ще се обсъжда на срещата във Виена, уточни той. „Ще обсъдим този въпрос във Виена. Те (страните по споразумението) предварително се застъпиха също за това да се продължи взаимодействието, просто е нужно да се потърси формата“, отбеляза енергийният министър.\r\nНовак поясни, че безсрочното споразумение ОПЕК+ няма да съдържа конкретен обем на добива. „В него скоро ще бъде обезпечена всякаква възможност за взимане на решение (за промяна на параметрите на добив), ако това е нужно.“\r\nОсвен това Русия и Саудитска Арабия, в рамките на ОПЕК+ предлагат да се увеличи добива на петрол в третото тримесечие. „Предлагаме да се повиши добива на петрол в третото тримесечие на 1,5 милиона барела, а след това да видим ситуацията на пазара“, заяви Новак.\r\nЗабележително или не, но обсъждането за възможността за увеличение на добива в рамките на ОПЕК+ се случи, след като президентът Доналд Тръмп изрази гневната си реакция от високата цена на петрола. „Изглежда, че ОПЕК се върна за това. С рекордни обеми петрол навсякъде, в това число и танкери натоварени в морето, цените на нефта бяха изкуствено завишени. Това не е добре и ние няма да го приемем“, написа Тръмп в социалната мрежа „Туитър“. Йонислав Дочев", "date": "2018.06.18", "title": "„Независимая газета“: Доналд Тръмп дирижира добива на петрол"}
{"url": "http://www.focus-news.net/news/2018/06/18/2535125/faktor-makedoniya-mvr-demonstrantite-sa-izpolzvali-eksplozivni-sredstva.html", "text": "Министерството на вътрешните работи на Македония информира обществеността, че по време на протеста в неделя пред сградата на парламента в Скопие, част от протестиращите са употребили експлозивни устройва и насилствено са избутали защитната ограда, докато са се опитали да влязат в парламента, предава македонската медия „Фактор“.\r\nС цел да се прекрати ескалацията на ситуацията и опита за насилствено влизане в парламента, действайки съгласно процедурите, полицията е употребила сълзотворен газ.\r\nСедем полицейски служители са били ранени, а към момента са задържани 25 лица. МВР подчертава, че уважава правото на мирен протест, но няма да позволи употребата на сила и насилие, както и нарушаването на обществения ред и мир. От министерството апелират за демократичен начин на изразяване на общественото мнение. Йонислав Дочев", "date": "2018.06.18", "title": "„Фактор“ (Македония): МВР: Демонстрантите са използвали експлозивни средства"}
{"url": "http://www.focus-news.net/news/2018/06/18/2535130/rossiyskaya-gazeta-pred-phenyan-sa-postaveni-47-iziskvaniya-za-palnoto-yadreno-razorazhavane-na-koreyskiya-poluostrov.html", "text": "По-малко от седмица след историческата среща на върха в Сингапур между президента на САЩ Доналд Тръмп и лидера на Северна Корея Ким Чен-ун стана ясно, че Вашингтон е представил на Пхенян искания по 47 точки за пълното ядрено разоръжаване на полуострова, отбелязва руският вестник \"Российская газета, като уточнява, че съответната информация е разкрил министърът на външните работи на Япония Таро Коно. \r\nСъгласно думите на първия дипломат на Токио, Ким Чен-ун се е \"съгласил на пълна денуклеаризация\", но въпреки това САЩ са настояли, че трябва да бъде унищожено не само ядреното, но и други видове оръжия за масово поразяване: химическо, биологическо, а също и наличните в арсенала на Пхенян балистични ракети. Отправено е искане и за разрушаване на съществуващи военни обекти. \"В тази връзка на Северна Корея са представени изисквания по 47 точки. Ако те не бъдат изпълнени, санкциите срещу Северна Корея няма да бъдат свалени. Мисля, че те разбират това\", подчерта Коно.  \r\nЯпонският външен министър изрази увереност, че Ким Чен-ун ще спази думата си. \"В Северна Корея обещанието на лидера има огромно значение, особено ако то е дадено в писмен вид. Важно е и това, че пълната денуклеаризация е обявена и вътре в страната. Според мен при подобна ситуация Пхянян няма да се откаже от своите ангажимети\", коментира Коно.  \r\n\"За това не може да стане дума до този момент, в който ситуацията със сигурността в региона не се промени кардинално\", увери японският външен министър.  \r\nПо-рано Тръмп загатна за възможно съкращаване на американските военнослужещи в Южна Корея, като подчерта огромните разходи, които Вашингтон отделя за тях. Въпреки това според Коно подобни планове едва ли ще бъдат реализирани в близко време.  \r\nСъщевременно японският дипломат отбеляза, че страната му е в готовност да окаже икономическа помощ на Северна Корея. На свой ред Пхенян потвърди обещанието си да работи за целите на пълната денуклеаризация на Корейския полуостров и изрази готовност колкото е възможно по-скоро да ексхумира телата на загиналите в годините на Корейската война. Идентифицираните тленни останки ще бъдат предадени на САЩ.  \r\nСрещата между Ким Чен-ун и Доналд Тръмп в Сингапур се състоя на 12 юни. След нея стана ясно, че Пхенян се ангажира с пълна денуклеаризация на Корейския полуостров.   Тереза Герова", "date": "2018.06.18", "title": "\"Российская газета\": Пред Пхенян са поставени 47 изисквания за пълното ядрено разоръжаване на Корейския полуостров"}
{"url": "http://www.focus-news.net/news/2018/06/18/2535131/argumenti-i-fakti-rusiya-podgotvya-li-prishtina-silova-operatsiya-v-severnata-chast-na-kosovoi.html", "text": "Все по-често се появява информация, че се подготвя сериозна провокация в Косово. Сценарият изглежда прост: изкуствена дестабилизация на ситуацията, за да бъде оправдано провеждането на спецоперация за налагане на контрол над северните части на страната, където живеят предимно представители на сръбското малцинство, пишат в редакцията на руското издание \"Аргументи и факти\".\r\nПрез април на територията на Косово бяха проведени ученията \"Сребърна сабя - 2018-1\". В тях участваха полицейски части и сили за сигурност на Косово, но в координация с КейФОР и с подкрепата на ЕУЛЕКС. Сръбският ежедневник \"Телеграф\" реагира с незабавна публикация, в която подчерта, че КейФОР, като единствена разрешена с резолюция на Съвета за сигурност на ООН военна сила в Косово, обучава местните части. Докато бяха в ход ученията, хеликоптери на КейФОР разузнаваха над северната територия на най-младата държава на Балканите. По земя там също бе забелязано засилено присъствието на представители на службите на Прищина.\r\nБелград се противопоставя на трансформацията на Косовските сили за сигурност (КСС) в армия, аргументирайки позициите си преди всичко със сигурността на сърбите в северната част на страната. Публикацията на \"Телеграф\" обаче не се появи от нищото. Информацията за ученията бе държана в тайна, но пресата съобщи: \"Сребърна сабя\" е била насочена към отработването на действия при стихийни бедствия и... граждански безредици. В Белград стигнаха до извода, че провеждането на тактически учения е намек за подготовка за реализирането на албанския план за установяване на контрол над Северно Косово.Какво представлява албанският план?\r\nАлбанската страна е уверена, че преговорите в Брюксел не вървят по план, затова подготвя план, който да промени фактическата ситуация. Разбира се, с подкрепата на американците. \r\nКъм настоящия момент задачата е намирането на друга площадка за преговори, за да се отърват от посредничеството на Брюксел. Косово и Албания биха искали разширяване на списъка с официалните посредници в диалога с Белград с представители на САЩ, Германия, Франция, Великобритания и Италия. Този сценарий означава автоматично прекратяване на преговорите в Брюксел. Новият формат почти 100% ще се окаже неприемлив за Сърбия заради новите условия, които \"партньорите\" ще поставят на Белград. По този начин в очите на международната общност вината за прекратяване на диалога ще падне върху сърбите. А междувременно Прищина и нейните международни лобисти ще получат благословия за провеждане на силова операция. \r\n\"Косово се намира на границата на завършване на процеса за изграждане на държавността и разширяване на международните й права и възможности. В този контекст много важно значение има подкрепата на Албания. В рамките на среща с президента на Албания Илир Мета бе гарантирано, че Албания ще окаже на Косово необходимата подкрепа за тези цели\", намекна председателят на парламента на Косово Кадри Весели, който по-рано бе начело на разузнавателните служби на Прищина.\r\nСлед това в ефира на косовската РТК Весели заяви, че диалогът за нормализиране на двустранните отношения навлиза в заключителен етап. Той уверява, че през юни ще бъде проведен нов кръг преговори на високо равнище и дори ще бъдат подписани споразумения. Съгласно думите му, косовските власти са получили от \"международните партньори\" гаранции, че \"териториалната цялост\" на Косово ще бъде запазена и след завършването на диалога с Белград. Силова операция?\r\nНа този фон водещото сръбско издание \"Вечерние новости\" публикува материал, в който съобщи, че властите в Косово планират със сила да установят контрол над граничните пунктове със Сърбия. Според вестника подготовката за евентуална операция се извършва с подкрепата на представители на НАТО, дислоцирани в американската военна база \"Бондстийл\" в Косово. В нея са ангажирани подразделения на КСС, чиято задача ще бъде установяване на контрол над двата ГКПП със Сърбия. Целта на акцията е при евентуални демонстрации от страна на сръбското население властите в Прищина да имат възможност да наложат блокада в северната част на страната. По информация на сръбския вестник, в рамките на подготовката на кампанията вече са поръчани 12 хил. единици ръчни гранатомети \"Амбруст\" (\"Арбалет\"). \r\nИзданието отбелязва, че операцията може да бъде проведена с мълчаливото съгласие на ЕУЛЕКС, както се случи по-рано тази година. През март сили от спецчастите РОСА задържаха в Косовска Митровица ръководителят на сръбската Канцелария за Косово и Метохия Марко Джурич, който бе освободен след острата реакция на Белград. \r\nВ сръбските средства за масова информация циркулира още един вариант за силово развитие на събитията. Според медиите месеците август и септември са отпускарски и поради тази причина ще бъдат използвани от КСС като повод, за да установят контрол върху отделни райони. Разбира се, с подкрепа на външните сили, представени военно в страната. Полицейските звена на Косово и ЕУЛЕКС ще бъдат пряко отговорни за изземването на властта от населените места в северната част на страната. Тереза Герова", "date": "2018.06.18", "title": "\"Аргументи и факти\" (Русия): Подготвя ли Прищина силова операция в северната част на Косово?"}
{"url": "http://www.focus-news.net/news/2018/06/18/2535132/the-times-cherna-dupka-vav-finansoviya-plan-na-tereza-mey-za-natsionalnata-zdravna-sistema-na-velikobritaniya.html", "text": "Премиерът на Великобритания Тереза Мей е изправена пред черна дупка в своя план за финансиране на националната здравна система (НЗС) с 25 милиарда паунда, след като министрите ѝ не успяха да се съгласят за всички източници на приход преди обявяването на плана, пише британският вестник The Times.\r\nПравителството тепърва ще трябва да одобри план за намиране на близо 11 милиарда паунда от обещаните в събота пари, докато Тереза Мей ясно показа, че повишаване на данъците предстои в есенния бюджет.\r\nТя заяви пред радио „LBC“, че „ние като страна ще допринесем малко повече“, докато представители на правителството са заявили пред The Times: „Ще имаме разговор относно данъците“.\r\nВ събота Тереза Мей обяви, че до 2023 година бюджетът за НЗС Англия ще бъде повишен с 20 милиарда паунда на година. Освен това, шотландското правителство ще получи 2 милиарда паунда, а Уелс ще получи 1.2 милиарда паунда, заедно със стотиците милиони за здравни услуги в Северна Ирландия.\r\nДопълнителни милиард и 250 милиона ще бъдат разпределяни всяка година, за да се покрият пенсионните дефицити на здравната система. Споразумението беше сключено в петък следобед от Тереза Мей, здравният министър Джереми Хънт, финансовият министър Филип Хамънд и изпълнителният директор на НЗС Англия Саймън Стивънс.\r\nВъпреки това, източници споделят че срещата е приключила без споразумение върху това, откъде ще бъде взета сериозна част от финансирането. „В края на срещата, някои източници на финансиране бяха по-сериозно оградени от други“, заяви министерски източник.\r\nПлановете за набиране на пари от замразяването на всички частни и национални прагове за застрахователни обезщетения в края на парламента, остават водещите опции и биха събрали близо 4 милиарда паунда.\r\nПланове за отлагане на намаляването на корпоративния данък, които биха донесли още 6 милиарда, не бяха отписани. Министрите сега се надяват, че Офисът за бюджетна отговорност ще обнови растежа в бюджета, намалявайки нуждата от заеми и повишаване на данъците, но планът все още остава недофинансиран с 11 милиарда паунда.\r\nТереза Мей заяви, че мерките ще бъдат частично финансирани от „Брекзитски дивидент“ – парите, които Великобритания вече няма да изпраща към Брюксел. Йонислав Дочев", "date": "2018.06.18", "title": "The Times: Черна дупка във финансовия план на Тереза Мей за националната здравна система на Великобритания"}
{"url": "http://www.focus-news.net/news/2018/06/18/2535136/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Все по-често се появява информация, че се подготвя сериозна провокация в Косово. Сценарият изглежда прост: изкуствена дестабилизация на ситуацията, за да бъде оправдано провеждането на спецоперация за налагане на контрол над северните части на страната, където живеят предимно представители на сръбското малцинство, пишат в редакцията на руското издание \"Аргументи и факти\".\r\nПрез април на територията на Косово бяха проведени ученията \"Сребърна сабя - 2018-1\". В тях участваха полицейски части и сили за сигурност на Косово, но в координация с КейФОР и с подкрепата на ЕУЛЕКС. Сръбският ежедневник \"Телеграф\" реагира с незабавна публикация, в която подчерта, че КейФОР, като единствена разрешена с резолюция на Съвета за сигурност на ООН военна сила в Косово, обучава местните части. Докато бяха в ход ученията, хеликоптери на КейФОР разузнаваха над северната територия на най-младата държава на Балканите. По земя там също бе забелязано засилено присъствието на представители на службите на Прищина.\r\nБелград се противопоставя на трансформацията на Косовските сили за сигурност (КСС) в армия, аргументирайки позициите си преди всичко със сигурността на сърбите в северната част на страната. Публикацията на \"Телеграф\" обаче не се появи от нищото. Информацията за ученията бе държана в тайна, но пресата съобщи: \"Сребърна сабя\" е била насочена към отработването на действия при стихийни бедствия и... граждански безредици. В Белград стигнаха до извода, че провеждането на тактически учения е намек за подготовка за реализирането на албанския план за установяване на контрол над Северно Косово.Какво представлява албанският план?\r\nАлбанската страна е уверена, че преговорите в Брюксел не вървят по план, затова подготвя план, който да промени фактическата ситуация. Разбира се, с подкрепата на американците. \r\nКъм настоящия момент задачата е намирането на друга площадка за преговори, за да се отърват от посредничеството на Брюксел. Косово и Албания биха искали разширяване на списъка с официалните посредници в диалога с Белград с представители на САЩ, Германия, Франция, Великобритания и Италия. Този сценарий означава автоматично прекратяване на преговорите в Брюксел. Новият формат почти 100% ще се окаже неприемлив за Сърбия заради новите условия, които \"партньорите\" ще поставят на Белград. По този начин в очите на международната общност вината за прекратяване на диалога ще падне върху сърбите. А междувременно Прищина и нейните международни лобисти ще получат благословия за провеждане на силова операция. \r\n\"Косово се намира на границата на завършване на процеса за изграждане на държавността и разширяване на международните й права и възможности. В този контекст много важно значение има подкрепата на Албания. В рамките на среща с президента на Албания Илир Мета бе гарантирано, че Албания ще окаже на Косово необходимата подкрепа за тези цели\", намекна председателят на парламента на Косово Кадри Весели, който по-рано бе начело на разузнавателните служби на Прищина.\r\nСлед това в ефира на косовската РТК Весели заяви, че диалогът за нормализиране на двустранните отношения навлиза в заключителен етап. Той уверява, че през юни ще бъде проведен нов кръг преговори на високо равнище и дори ще бъдат подписани споразумения. Съгласно думите му, косовските власти са получили от \"международните партньори\" гаранции, че \"териториалната цялост\" на Косово ще бъде запазена и след завършването на диалога с Белград. Силова операция?\r\nНа този фон водещото сръбско издание \"Вечерние новости\" публикува материал, в който съобщи, че властите в Косово планират със сила да установят контрол над граничните пунктове със Сърбия. Според вестника подготовката за евентуална операция се извършва с подкрепата на представители на НАТО, дислоцирани в американската военна база \"Бондстийл\" в Косово. В нея са ангажирани подразделения на КСС, чиято задача ще бъде установяване на контрол над двата ГКПП със Сърбия. Целта на акцията е при евентуални демонстрации от страна на сръбското население властите в Прищина да имат възможност да наложат блокада в северната част на страната. По информация на сръбския вестник, в рамките на подготовката на кампанията вече са поръчани 12 хил. единици ръчни гранатомети \"Амбруст\" (\"Арбалет\"). \r\nИзданието отбелязва, че операцията може да бъде проведена с мълчаливото съгласие на ЕУЛЕКС, както се случи по-рано тази година. През март сили от спецчастите РОСА задържаха в Косовска Митровица ръководителят на сръбската Канцелария за Косово и Метохия Марко Джурич, който бе освободен след острата реакция на Белград. \r\nВ сръбските средства за масова информация циркулира още един вариант за силово развитие на събитията. Според медиите месеците август и септември са отпускарски и поради тази причина ще бъдат използвани от КСС като повод, за да установят контрол върху отделни райони. Разбира се, с подкрепа на външните сили, представени военно в страната. Полицейските звена на Косово и ЕУЛЕКС ще бъдат пряко отговорни за изземването на властта от населените места в северната част на страната.\r\n*** Русия и Саудитска Арабия изпълняват исканията на президента на САЩ Доналд Тръмп за намаляване на цените на петрола, пише руският вестник „Независимая газета“.\r\nВ близко време ограниченията върху добива на нефт в рамките на споразумението ОПЕК+ ще бъдат значително отслабени. А самото споразумение в скоро време ще стане безсрочно, заяви министърът на енергетиката на Русия Александър Новак.\r\nПрезидентът на Русия Владимир Путин и престолонаследникът на Саудитска Арабия Принц Мохамед бин Салман се споразумяха за новите условия на пакта ОПЕК+. Страните-износители могат да утвърдят отслабването на ограниченията и „безсрочната“ сделка още през следващата седмица по време на срещата на представителите на ОПЕК във Виена. Подобна „вечна сделка“ може да бъде негативно възприета от инвеститорите и котировките на черното злато може да се свлекат надолу, предупреждават експерти.\r\n„Бих искал да напомня на всички, че преди два дни, по време на срещата на престолонаследника Принц Мохамед бин Салман в Москва с президента Путин, също беше взето едно от историческите решения – да се разшири сътрудничеството между нашите страни, наречено споразумението ОПЕК+, на безсрочна основа“, заяви Новак.\r\nТози въпрос ще се обсъжда на срещата във Виена, уточни той. „Ще обсъдим този въпрос във Виена. Те (страните по споразумението) предварително се застъпиха също за това да се продължи взаимодействието, просто е нужно да се потърси формата“, отбеляза енергийният министър.\r\nНовак поясни, че безсрочното споразумение ОПЕК+ няма да съдържа конкретен обем на добива. „В него скоро ще бъде обезпечена всякаква възможност за взимане на решение (за промяна на параметрите на добив), ако това е нужно.“\r\nОсвен това Русия и Саудитска Арабия, в рамките на ОПЕК+ предлагат да се увеличи добива на петрол в третото тримесечие. „Предлагаме да се повиши добива на петрол в третото тримесечие на 1,5 милиона барела, а след това да видим ситуацията на пазара“, заяви Новак.\r\nЗабележително или не, но обсъждането за възможността за увеличение на добива в рамките на ОПЕК+ се случи, след като президентът Доналд Тръмп изрази гневната си реакция от високата цена на петрола. „Изглежда, че ОПЕК се върна за това. С рекордни обеми петрол навсякъде, в това число и танкери натоварени в морето, цените на нефта бяха изкуствено завишени. Това не е добре и ние няма да го приемем“, написа Тръмп в социалната мрежа „Туитър“.\r\n*** По-малко от седмица след историческата среща на върха в Сингапур между президента на САЩ Доналд Тръмп и лидера на Северна Корея Ким Чен-ун стана ясно, че Вашингтон е представил на Пхенян искания по 47 точки за пълното ядрено разоръжаване на полуострова, отбелязва руският вестник \"Российская газета, като уточнява, че съответната информация е разкрил министърът на външните работи на Япония Таро Коно. \r\nСъгласно думите на първия дипломат на Токио, Ким Чен-ун се е \"съгласил на пълна денуклеаризация\", но въпреки това САЩ са настояли, че трябва да бъде унищожено не само ядреното, но и други видове оръжия за масово поразяване: химическо, биологическо, а също и наличните в арсенала на Пхенян балистични ракети. Отправено е искане и за разрушаване на съществуващи военни обекти. \"В тази връзка на Северна Корея са представени изисквания по 47 точки. Ако те не бъдат изпълнени, санкциите срещу Северна Корея няма да бъдат свалени. Мисля, че те разбират това\", подчерта Коно.  \r\nЯпонският външен министър изрази увереност, че Ким Чен-ун ще спази думата си. \"В Северна Корея обещанието на лидера има огромно значение, особено ако то е дадено в писмен вид. Важно е и това, че пълната денуклеаризация е обявена и вътре в страната. Според мен при подобна ситуация Пхянян няма да се откаже от своите ангажимети\", коментира Коно.  \r\n\"За това не може да стане дума до този момент, в който ситуацията със сигурността в региона не се промени кардинално\", увери японският външен министър.  \r\nПо-рано Тръмп загатна за възможно съкращаване на американските военнослужещи в Южна Корея, като подчерта огромните разходи, които Вашингтон отделя за тях. Въпреки това според Коно подобни планове едва ли ще бъдат реализирани в близко време.  \r\nСъщевременно японският дипломат отбеляза, че страната му е в готовност да окаже икономическа помощ на Северна Корея. На свой ред Пхенян потвърди обещанието си да работи за целите на пълната денуклеаризация на Корейския полуостров и изрази готовност колкото е възможно по-скоро да ексхумира телата на загиналите в годините на Корейската война. Идентифицираните тленни останки ще бъдат предадени на САЩ.  \r\nСрещата между Ким Чен-ун и Доналд Тръмп в Сингапур се състоя на 12 юни. След нея стана ясно, че Пхенян се ангажира с пълна денуклеаризация на Корейския полуостров.\r\n***", "date": "2018.06.18", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/06/18/2535134/reuters-sasht-sa-bombardirali-voenna-pozitsiya-v-siriya.html", "text": "Сирийската държавна медия, цитирайки военен източник, съобщи в понеделник че водената от САЩ въздушна коалиция е бомбардирала „една от нашите военни позиции“ в източната част на Сирия, водейки до загинали и ранени, предава Reuters.\r\nВоенните сили на САЩ отрекоха да са нанасяли удари в региона.\r\nУдарите са били нанесени в Ал Хара, югоизточно от Албу Камал, според сирийската държавна медия. Не е имало моментални детайли върху жертвите.\r\nКомандир от военния съюз подкрепящ президента на Сирия Башар Асад заяви пред Reuters, че дронове, „най-вероятно американски“, са бомбардирали позиции на иракски фракции между Албу Камал и Танф и сирийските военни позиции.\r\n„Никой член на водената от САЩ коалиция не е извършвал удари близо до Албу Камал“, заяви майор Джош Жак, говорител на главното командване на САЩ, пред Reuters. Йонислав Дочев", "date": "2018.06.18", "title": "Reuters: САЩ са бомбардирали военна позиция в Сирия"}
{"url": "http://www.focus-news.net/news/2018/06/18/2535138/sport-rodzhar-federer-specheli-turnira-v-shtutgart.html", "text": "Швейцарецът Роджър Федерер спечели тенис турнира в Щутгарт, след като победи канадеца Милош Раонич с 6:4, 7:6 за час и 19 минути игра. За Федерер това е 98-а титла в кариерата. „Играх много добре целия турнир. Много съм доволен, че спечелих“, заяви швейцарецът след успеха си.", "date": "2018.06.18", "title": "Спорт: Роджър Федерер спечели турнира в Щутгарт"}
{"url": "http://www.focus-news.net/news/2018/06/18/2535139/smolyan-izlozhba-na-hudozhnika-marinist-angelina-nedin-shte-bade-predstavena-v-grada.html", "text": "Талантливият художник маринист от гр. Созопол Ангелина Недин, която предизвиква фурор след всяка своя изява в страната и чужбина, идва в Смолян с поредната си колекция от 18.00 часа в зала „Петър Стайков“ на Клуба на дейците на културата (КДК). Това съобщиха от КДК.\r\nНедин рисува морето, лодките, рибарите и онези изгреви и залези, които карат не само сърцето, но и часовника на зрителя да спира. Завършила е средно образование в художествена паралелка на СОУ “Св. Св. Кирил и Методий” в родния си град през 1991 г., а през 1998 се дипломира като магистър по живопис в НХА “Николай Павлович” – София в ателието на професорите Валентин Колев и Божидар Бояджиев.\r\nОще като студентка тя се включва в различни общи изложби, а първата си самостоятелна прави през 1998 г. в Созопол. Предстоящата й в Смолян е 15-а поред. Нейни творби са закупени в Хърватска, Германия, Австрия, Испания, Холандия, Франция, Великобритания, Швеция, Финландия, Литва, Естония, Дания, Белгия, Люксембург, Гърция, Кипър, САЩ, Канада, Австралия, Китай, Япония, Русия, Армения, Турция, Сирия, Алжир, Бразилия, ЮАР… Притежатели на портрети от Ангелина Недин са: Турският консул в Бургас, Кметът на Созопол, Областният управител на Бургас, Вселенският патриарх, Губернаторът на Санкт Петербург, Руският консул, Гръцкият консул, дипломати, министри, бизнесмени, ценители на изобразителното изкуство.\r\nВ настоящата изложба тя се представя с пейзажи, портрети и фигурални композиции.", "date": "2018.06.18", "title": "Смолян: Изложба на художника-маринист Ангелина Недин ще бъде представена в града"}
{"url": "http://www.focus-news.net/news/2018/06/18/2535137/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "The Telegraph \r\nУспоредно със загорелите от слънцето британци, те са един от модерните продукти на популярните туристически места в Южна Европа: арабски и африкански мъже продаващи туристически сувенири. Тези мъже (и понякога жени) идват от много места. Някои от тях са избягали от военна повинност или робство в Еритрея; други са заминали в търсене на по-добър живот от бедни, но мирни села в Тунис или Сенегал.\r\nАко успеят да съберат достатъчно пари и намерят място на лодка, преминаваща през Средиземно море, техните шансове за стигане в Европа са високи – 98 процента от тях успяват. Затова хората продължават да опитват. Но веднъж пристигнали тук, интеграцията в обществото не е лесна. Дори тези със случаи на основателни искания за законно убежище трябва да изчакат месеци преди да бъдат обработени. Затова те стигат до там да живеят сурово и да изработват фалшиви дизайнерски ръчни чанти.\r\nДокато бях студент си мислех, че една земя без граници може да бъде космополитна идилия, където различни хора ще могат да обменят идеи и да гласуват свободно за своите правителства.\r\nНо сега виждаме как наистина изглежда това: мизерни лагери в ЖП гари и пристанища, преуспяваща индустрия на трафика на хора и нарастваща подкласа на неформални работници в места, които вече имат милиони безработни. Като резултат, виждаме издигането на крайнодесни партии сред цяла Европа и началото на това, което може да бъде постепенната ерозия на Европейския проект.\r\nМиграционната вълна беше подхранена от технологиите и нарастващото богатство, които за първи път в историята позволиха на милиони души да имат възможността за избягване от конфликти и миграция по икономически причини.\r\nЕС не е създал тази ситуация, но със своите миграционни политики премахна от националните правителства средството да я адресира и, със своята законна структура, това премахна способността на Брюксел да се меси, тъй като националните политици не могат да се споразумеят върху общ подход. И колкото повече проевропейските политици се опитват да колективизират политиката, толкова повече разпалват пламъците на популисткия бунт.\r\nНепорядъчното правителство на Италия повиши температурата. Миналата седмица, новият вътрешен министър Матео Салвини нареди на сицилианските пристанища да върнат кораб с 629 мигранти от Африка. „Няма домове и работни места за всички италианци, какво остава за половината африкански континент“, заяви той.\r\nСлед като „балканският маршрут“ към Европа беше затворен от унгарските и австрийски огради от бодлива тел, Италия беше входната точка на избор за влизане в Европа. Миналата година, над 172 000 мигранти пристигнаха там по море. През тази година този брой е 61 000 досега. Междувременно, процентът на безработица в Италия е 11 процента.\r\nИгнорирайки този политически избухлив контекст, френският президент Еманюел Макрон набързо обвини Салвини в „цинизъм и безотговорност“.\r\nКогато отхвърленият кораб намери безопасно пристанище във Валенсия, при социалистическото правителство на Испания, Макрон обеща да позволи на пътниците му да получат гражданство във Франция – стига техните искания за убежище да са основателни. Това, разбира се, е част от проблема.\r\nОбработката на искове за убежища може да отнеме години и Италия е затрупана от тях. Вместо да станат част от списък за изпълнение, който може да изисква документи които те нямат, повечето мигранти изчезват в сивия сектор след пристигането си. Близо 1 процент от населението на Италия – около 500 000 души – се смята, че са нелегални имигранти, повечето от които са пристигнали в последните пет години.\r\nРазбира се, перспективата за живот в Италия често не е причината, която примамва мигрантите. Много от тях биха предпочели да стигнат до Германия или Швеция: места с достатъчно работни места и щедри системи за убежища. Посочвайки паневропейския характер на проблема, Рим от години моли Брюксел за помощ в контрола на Средиземно море и притока на мигранти. Но ЕС не може да се отзове и не може да измени  правилата си за разпределяне на мигранти, защото националните правителства не се съгласяват на това.\r\nСега, миграционният въпрос износва дори солидния политически консенсус в Германия. Разтърсен от внезапното надигане на крайнодясната партия Алтернатива за Германия, германското център-дясно се пропуква. Антиимигрантските поддръжници са водени от Хорст Зеехофер, вътрешен министър и лидер на баварската партия Християнсоциален съюз.\r\nТой заплаши да се оттегли от управляващата коалиция на Ангела Меркел и да срути правителството, ако тя не се съгласи на връщането на много от неевропейските мигранти на германската граница. Меркел в момента се бори да свика бърза междуправителствена среща, за да се сключи споразумение върху миграционните реформи преди срещата на върха на ЕС в края на юни. Тя има малки шансове за успех.\r\nПроблемът е, че върху миграцията, както при еврото, Европа е заседнала. Нейните про-брюкселски политици биха искали да споделят новите мигранти по-равно между държавите-членки, освобождавайки Италия и Гърция и изисквайки повече от Германия и Франция.\r\nНо същите тези политици са изправени пред яростни претенденти вкъщи, които са решителни да не позволяват това да се случи. Антиевропейските политици, междувременно, попадат в два лагера. Първите, подобно на правителството на Италия, обвиняват ЕС за хвърлянето на товара върху държавите на първа линия и отказът да им се помогне.\r\nВторите, които са на власт в Унгария и Полша, бушуват срещу ЕС, заради това че ги принуждават да приемат каквито и да е мигранти.\r\nРезултатът е, че ЕС не може да направи много, за да облекчи миграционния натиск, но няма и да позволи на националните правителства да вземат контрола. Следователно е вероятно да видим постепенна ерозия на законния ред в ЕС, докато правителствата поемат нещата в своите ръце, независимо от това дали на Брюксел му харесва или не, издигайки огради, строейки наказателни центрове и връщане на лодки.\r\nС течение на времето, властта ще се отдалечава органично от наднационалните европейски институции, обратно към правителствата и преговорите между тях. Желанието на Меркел за междуправителствена среща на върха за миграцията само по себе си е ясен сигнал за тази промяна.\r\nКолкото повече еврократите се противопоставят на тази тенденция, толкова по-непопулярни ще стават. И това ще се манифестира в Европейския парламент, един от трите главни властови центъра, където гласоподавателите е вероятно да започнат да поставят повече евроскептици.\r\nМакрон вече заплаши, че делът на гласове за Марин льо Пен в изборите за европейски парламент догодина могат да надминат неговите. Тези избори ще са първите, проведени без Великобритания, но вместо да изчезват, евроскептичните групи просто ще започнат да се прегрупират.\r\nВсе още не очаквам ЕС да се разпадне драматично, както много привърженици на Брекзит предричат от години. Но неговите свещени крави – като свободата на движение и Шенгенската зона – ще станат уязвими. Неговите укази ще започнат да губят сила и неговият авторитет ще западне.\r\nДа се надяваме, че това ще доведе до мирен и прагматичен преход към по-освободен и по-малко федерализиран Европейския съюз. За мигрантите, повече власт към националните правителства ще означава по-сурова обстановка. Това, което не е ясно, е дали националните правителства ще имат повече успех от Брюксел в намаляването на демографската вълна.\r\n*** Министърът на вътрешните работи на Германия Хорст Зеехофер даде сигнали, че е готов да даде на канцлера на Германия Ангела Меркел повече време за постигането на споразумение с германските партньори в Европейския съюз върху въпроса с бежанците, заради които нейното правителство е заплашено от падане, пише британският вестник The Guardian.\r\nДокато германският канцлер се срещна с лидерите на собствения си Християндемократически съюз (ХДС) в неделя в опит да се отклони разпадът на нейната администрация, Зеехофер излезе от извънредните разговори на своя Християнсоциален съюз (ХСС) заявявайки, че няма намерение да сваля Меркел от власт.\r\nТой иска граничните полицаи да връщат бежанците и мигрантите, пристигащи от европейските страни, но даде сигнали че ще даде на Меркел две седмици, за да постигне мигрантско споразумение със своите партньори от ЕС.\r\n„Никой в ХСС няма желание да свали канцлера от власт, нито пък да разруши парламентарното партньорство или коалицията на ХДС/ХСС“, заяви Зеехофер, допълвайки че той не желае скандалът с бежанците да застраши коалиционното правителство.\r\nВътрешният министър заяви, че търси начин да намали броя на бежанци, търсещи убежище, които пристигат в Германия. „Искаме най-накрая да имаме решение за връщащите се на нашите граници бежанци, което да е подходящо за бъдещето“, допълни той.\r\nПредполага се, че Ангела Меркел е планирала през следващите няколко дни да се свърже с всичките си колеги лидери на държавите от ЕС с надеждата да сключи серия от двустранни споразумения, преди ключовата среща на върха на ЕС в края на юни, на която тя се надява да се сключи споразумение за приключване на безизходното положение.\r\n*** Премиерът на Великобритания Тереза Мей е изправена пред черна дупка в своя план за финансиране на националната здравна система (НЗС) с 25 милиарда паунда, след като министрите ѝ не успяха да се съгласят за всички източници на приход преди обявяването на плана, пише британският вестник The Times.\r\nПравителството тепърва ще трябва да одобри план за намиране на близо 11 милиарда паунда от обещаните в събота пари, докато Тереза Мей ясно показа, че повишаване на данъците предстои в есенния бюджет.\r\nТя заяви пред радио „LBC“, че „ние като страна ще допринесем малко повече“, докато представители на правителството са заявили пред The Times: „Ще имаме разговор относно данъците“.\r\nВ събота Тереза Мей обяви, че до 2023 година бюджетът за НЗС Англия ще бъде повишен с 20 милиарда паунда на година. Освен това, шотландското правителство ще получи 2 милиарда паунда, а Уелс ще получи 1.2 милиарда паунда, заедно със стотиците милиони за здравни услуги в Северна Ирландия.\r\nДопълнителни милиард и 250 милиона ще бъдат разпределяни всяка година, за да се покрият пенсионните дефицити на здравната система. Споразумението беше сключено в петък следобед от Тереза Мей, здравният министър Джереми Хънт, финансовият министър Филип Хамънд и изпълнителният директор на НЗС Англия Саймън Стивънс.\r\nВъпреки това, източници споделят че срещата е приключила без споразумение върху това, откъде ще бъде взета сериозна част от финансирането. „В края на срещата, някои източници на финансиране бяха по-сериозно оградени от други“, заяви министерски източник.\r\nПлановете за набиране на пари от замразяването на всички частни и национални прагове за застрахователни обезщетения в края на парламента, остават водещите опции и биха събрали близо 4 милиарда паунда.\r\nПланове за отлагане на намаляването на корпоративния данък, които биха донесли още 6 милиарда, не бяха отписани. Министрите сега се надяват, че Офисът за бюджетна отговорност ще обнови растежа в бюджета, намалявайки нуждата от заеми и повишаване на данъците, но планът все още остава недофинансиран с 11 милиарда паунда.\r\nТереза Мей заяви, че мерките ще бъдат частично финансирани от „Брекзитски дивидент“ – парите, които Великобритания вече няма да изпраща към Брюксел.\r\n***", "date": "2018.06.18", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/06/18/2535133/the-guardian-angela-merkel-poluchava-dopalnitelno-vreme-za-da-postigne-sporazumenie-s-es-za-bezhantsite.html", "text": "Министърът на вътрешните работи на Германия Хорст Зеехофер даде сигнали, че е готов да даде на канцлера на Германия Ангела Меркел повече време за постигането на споразумение с германските партньори в Европейския съюз върху въпроса с бежанците, заради които нейното правителство е заплашено от падане, пише британският вестник The Guardian.\r\nДокато германският канцлер се срещна с лидерите на собствения си Християндемократически съюз (ХДС) в неделя в опит да се отклони разпадът на нейната администрация, Зеехофер излезе от извънредните разговори на своя Християнсоциален съюз (ХСС) заявявайки, че няма намерение да сваля Меркел от власт.\r\nТой иска граничните полицаи да връщат бежанците и мигрантите, пристигащи от европейските страни, но даде сигнали че ще даде на Меркел две седмици, за да постигне мигрантско споразумение със своите партньори от ЕС.\r\n„Никой в ХСС няма желание да свали канцлера от власт, нито пък да разруши парламентарното партньорство или коалицията на ХДС/ХСС“, заяви Зеехофер, допълвайки че той не желае скандалът с бежанците да застраши коалиционното правителство.\r\nВътрешният министър заяви, че търси начин да намали броя на бежанци, търсещи убежище, които пристигат в Германия. „Искаме най-накрая да имаме решение за връщащите се на нашите граници бежанци, което да е подходящо за бъдещето“, допълни той.\r\nПредполага се, че Ангела Меркел е планирала през следващите няколко дни да се свърже с всичките си колеги лидери на държавите от ЕС с надеждата да сключи серия от двустранни споразумения, преди ключовата среща на върха на ЕС в края на юни, на която тя се надява да се сключи споразумение за приключване на безизходното положение. Йонислав Дочев", "date": "2018.06.18", "title": "The Guardian: Ангела Меркел получава допълнително време, за да постигне споразумение с ЕС за бежанците"}
{"url": "http://www.focus-news.net/news/2018/06/18/2535140/emsc-zemetresenie-s-magnitud-56-po-skalata-na-rihter-e-registrirano-v-gvatemala.html", "text": "Земетресение с магнитуд 5.6 по скалата на Рихтер е регистрирано в Гватемала, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 20:32 часа местно време (05:32 часа българско време) на дълбочина от 108 км и на 47 км от столицата Гватемала сити.\r\nНяма данни за жертви и материални щети.\r\nГватемала беше разтърсена от няколко силни земетресения и избухването на „Вулкана на огъня“, който причини смъртта на 110 души и рани стотици. Йонислав Дочев", "date": "2018.06.18", "title": "EMSC: Земетресение с магнитуд 5.6 по скалата на Рихтер е регистрирано в Гватемала"}
{"url": "http://www.focus-news.net/news/2018/06/18/2535142/varna-164-sa-deystvashtite-chitalishta-na-teritoriyata-na-oblastta.html", "text": "164 са действащите читалища на територията на област Варна към 31 декември 2017 година. Това съобщиха от Териториално статистическо бюро – Североизток. 37 от читалищата са в градовете, а 127 в селата. В сравнение с 2012 година се наблюдава увеличение на броя на читалищата с 11 или 7.2%, съответно с 4 в градовете и със 7 в селата. Членовете на читалищата са 14 619, като спрямо 2012 година броят им намалява с 817 или с 5.3%. Най-много са действащите читалища в общините Варна – 28, Провадия – 23 и Аксаково – 21 читалища. За първи път в настоящото изследване е събрана информация за компютърната осигуреност, предоставяне на достъп до интернет, наличието на действащи библиотеки, както и зали за представления. В 156 читалища или 95.1% от всички читалища има действащи библиотеки. 74 читалища предлагат услуги за ползване на компютър с достъп до интернет за потребители, а 125 читалища разполагат със зала за представления.\r\nНародните читалища са традиционни самоуправляващи се български културно- просветни сдружения в населените места, които изпълняват и държавни културно- просветни задачи1. Изследването на читалищната дейност се провежда веднъж на пет години в съответствие с Националната статистическа програма и е изчерпателно, като обхваща всички читалищата на територията на Република България, регистрирани в съответствие със Закона за народните читалища.\r\nВ съвременните условия на развитие читалищата продължават да играят значителна роля в обществото с многообразието от културно-просветни дейности. През 2017 година читалищата в област Варна са организирали 1 204 празненства и фестивали, 1 030 чествания на бележити дати и годишнини, 356 представяния и обсъждания на книги и 881 други културни и творчески дейности.", "date": "2018.06.18", "title": "Варна: 164 са действащите читалища на територията на областта"}
{"url": "http://www.focus-news.net/news/2018/06/18/2535135/the-telegraph-es-e-izpraven-pred-ekzistentsialna-kriza-no-migratsiyata-ne-brekzit-shte-bade-negovata-gibel.html", "text": "The Telegraph \r\nУспоредно със загорелите от слънцето британци, те са един от модерните продукти на популярните туристически места в Южна Европа: арабски и африкански мъже продаващи туристически сувенири. Тези мъже (и понякога жени) идват от много места. Някои от тях са избягали от военна повинност или робство в Еритрея; други са заминали в търсене на по-добър живот от бедни, но мирни села в Тунис или Сенегал.\r\nАко успеят да съберат достатъчно пари и намерят място на лодка, преминаваща през Средиземно море, техните шансове за стигане в Европа са високи – 98 процента от тях успяват. Затова хората продължават да опитват. Но веднъж пристигнали тук, интеграцията в обществото не е лесна. Дори тези със случаи на основателни искания за законно убежище трябва да изчакат месеци преди да бъдат обработени. Затова те стигат до там да живеят сурово и да изработват фалшиви дизайнерски ръчни чанти.\r\nДокато бях студент си мислех, че една земя без граници може да бъде космополитна идилия, където различни хора ще могат да обменят идеи и да гласуват свободно за своите правителства.\r\nНо сега виждаме как наистина изглежда това: мизерни лагери в ЖП гари и пристанища, преуспяваща индустрия на трафика на хора и нарастваща подкласа на неформални работници в места, които вече имат милиони безработни. Като резултат, виждаме издигането на крайнодесни партии сред цяла Европа и началото на това, което може да бъде постепенната ерозия на Европейския проект.\r\nМиграционната вълна беше подхранена от технологиите и нарастващото богатство, които за първи път в историята позволиха на милиони души да имат възможността за избягване от конфликти и миграция по икономически причини.\r\nЕС не е създал тази ситуация, но със своите миграционни политики премахна от националните правителства средството да я адресира и, със своята законна структура, това премахна способността на Брюксел да се меси, тъй като националните политици не могат да се споразумеят върху общ подход. И колкото повече проевропейските политици се опитват да колективизират политиката, толкова повече разпалват пламъците на популисткия бунт.\r\nНепорядъчното правителство на Италия повиши температурата. Миналата седмица, новият вътрешен министър Матео Салвини нареди на сицилианските пристанища да върнат кораб с 629 мигранти от Африка. „Няма домове и работни места за всички италианци, какво остава за половината африкански континент“, заяви той.\r\nСлед като „балканският маршрут“ към Европа беше затворен от унгарските и австрийски огради от бодлива тел, Италия беше входната точка на избор за влизане в Европа. Миналата година, над 172 000 мигранти пристигнаха там по море. През тази година този брой е 61 000 досега. Междувременно, процентът на безработица в Италия е 11 процента.\r\nИгнорирайки този политически избухлив контекст, френският президент Еманюел Макрон набързо обвини Салвини в „цинизъм и безотговорност“.\r\nКогато отхвърленият кораб намери безопасно пристанище във Валенсия, при социалистическото правителство на Испания, Макрон обеща да позволи на пътниците му да получат гражданство във Франция – стига техните искания за убежище да са основателни. Това, разбира се, е част от проблема.\r\nОбработката на искове за убежища може да отнеме години и Италия е затрупана от тях. Вместо да станат част от списък за изпълнение, който може да изисква документи които те нямат, повечето мигранти изчезват в сивия сектор след пристигането си. Близо 1 процент от населението на Италия – около 500 000 души – се смята, че са нелегални имигранти, повечето от които са пристигнали в последните пет години.\r\nРазбира се, перспективата за живот в Италия често не е причината, която примамва мигрантите. Много от тях биха предпочели да стигнат до Германия или Швеция: места с достатъчно работни места и щедри системи за убежища. Посочвайки паневропейския характер на проблема, Рим от години моли Брюксел за помощ в контрола на Средиземно море и притока на мигранти. Но ЕС не може да се отзове и не може да измени  правилата си за разпределяне на мигранти, защото националните правителства не се съгласяват на това.\r\nСега, миграционният въпрос износва дори солидния политически консенсус в Германия. Разтърсен от внезапното надигане на крайнодясната партия Алтернатива за Германия, германското център-дясно се пропуква. Антиимигрантските поддръжници са водени от Хорст Зеехофер, вътрешен министър и лидер на баварската партия Християнсоциален съюз.\r\nТой заплаши да се оттегли от управляващата коалиция на Ангела Меркел и да срути правителството, ако тя не се съгласи на връщането на много от неевропейските мигранти на германската граница. Меркел в момента се бори да свика бърза междуправителствена среща, за да се сключи споразумение върху миграционните реформи преди срещата на върха на ЕС в края на юни. Тя има малки шансове за успех.\r\nПроблемът е, че върху миграцията, както при еврото, Европа е заседнала. Нейните про-брюкселски политици биха искали да споделят новите мигранти по-равно между държавите-членки, освобождавайки Италия и Гърция и изисквайки повече от Германия и Франция.\r\nНо същите тези политици са изправени пред яростни претенденти вкъщи, които са решителни да не позволяват това да се случи. Антиевропейските политици, междувременно, попадат в два лагера. Първите, подобно на правителството на Италия, обвиняват ЕС за хвърлянето на товара върху държавите на първа линия и отказът да им се помогне.\r\nВторите, които са на власт в Унгария и Полша, бушуват срещу ЕС, заради това че ги принуждават да приемат каквито и да е мигранти.\r\nРезултатът е, че ЕС не може да направи много, за да облекчи миграционния натиск, но няма и да позволи на националните правителства да вземат контрола. Следователно е вероятно да видим постепенна ерозия на законния ред в ЕС, докато правителствата поемат нещата в своите ръце, независимо от това дали на Брюксел му харесва или не, издигайки огради, строейки наказателни центрове и връщане на лодки.\r\nС течение на времето, властта ще се отдалечава органично от наднационалните европейски институции, обратно към правителствата и преговорите между тях. Желанието на Меркел за междуправителствена среща на върха за миграцията само по себе си е ясен сигнал за тази промяна.\r\nКолкото повече еврократите се противопоставят на тази тенденция, толкова по-непопулярни ще стават. И това ще се манифестира в Европейския парламент, един от трите главни властови центъра, където гласоподавателите е вероятно да започнат да поставят повече евроскептици.\r\nМакрон вече заплаши, че делът на гласове за Марин льо Пен в изборите за европейски парламент догодина могат да надминат неговите. Тези избори ще са първите, проведени без Великобритания, но вместо да изчезват, евроскептичните групи просто ще започнат да се прегрупират.\r\nВсе още не очаквам ЕС да се разпадне драматично, както много привърженици на Брекзит предричат от години. Но неговите свещени крави – като свободата на движение и Шенгенската зона – ще станат уязвими. Неговите укази ще започнат да губят сила и неговият авторитет ще западне.\r\nДа се надяваме, че това ще доведе до мирен и прагматичен преход към по-освободен и по-малко федерализиран Европейския съюз. За мигрантите, повече власт към националните правителства ще означава по-сурова обстановка. Това, което не е ясно, е дали националните правителства ще имат повече успех от Брюксел в намаляването на демографската вълна. Йонислав Дочев", "date": "2018.06.18", "title": "The Telegraph: ЕС е изправен пред екзистенциална криза – но миграцията, не Брекзит, ще бъде неговата гибел"}
{"url": "http://www.focus-news.net/news/2018/06/18/2535141/pregled-na-mezhdunarodnite-novini-do-6-chasa-agentsiya-fokus.html", "text": "Албанските партии в Македония приветстваха подписването на договора за разрешаване на спра за името между Атина и Скопие в неделя край Преспанското езеро. От ДСИ (Демократически съюз за интеграция) заявиха, че споразумението сбъдва съня на Македония за интеграция в НАТО и ЕС.\r\n„Напълно заслужаваме дата за започване на преговори на срещата на върха на Европейския съюз в края на този месец, както и покана за членство в НАТО на срещата на върха през юли, която ще се състои в Брюксел. Най-тежката част от целия този процес ще бъде приемането на договора в парламента, както и провеждането на успешен референдум. Всеки опит за осуетяване на този процес ще се сблъска със силна реакция от коалиционните партньори, които са обвързани и от нас – ДСИ и СДСМ (Социалдемократически съюз на Македония), за да имаме успех с този договор. Опозицията трябва да бъде присъединена към евроатлантическия път на Македония и да не се опитва да попречи на осъществяването на аспирациите на гражданите“, заяви Артан Груби от ДСИ.\r\nОпозиционната „Алиансът за албанците“ също подкрепи договора за името. Флакрон Беджети заяви, че ръководството ще анализира детайлите и ще възприеме позиция за евентуални забележки.\r\n„Когато анализираме детайлите на договора, органите на партията, включително ръководството и политическата академия на фракцията ще дадат по-детайлно обяснение за евентуалните забележки, но ние оценяваме подписването на този договор като позитивна стъпка и насърчаваме страните да продължат с прилагането“, заяви Беджети.\r\nПодкрепа за договора даде и Движението Беса на Африм Гаши, което е част от изпълнителната власт. В съобщението на партията се казва, че „дори, като албанци, да можехме да направиме прецизирания на определени места от договора, отнасящи се до етническата и езиковата идентичност на страната, когато се има предвид, че този договор е стъпка към членство в НАТО и започване на преговори с ЕС, може би, това трябва да бъде нашият компромис“.\r\n***Гърция се превръща във водеща сила на Балканите, не чрез употребата на сила, а давайки пример за сътрудничество и солидарност, заяви говорителят на гръцкото правителство Димитрис Цанакопулос в неделя пред местното издание Real News, след подписването на договора за името между Атина и Скопие.\r\n„От сега нататък, нашата страна само ще брои приятелите си на Балканите“, заяви Цанакопулос, като същевременно обвини лидерът на основната опозиционна партия в страната „Нова Демокрация“ Кириакос Мицотакис, че е възприел „опасна позиция“, която води фракцията към обединение с екстремните и националистически кръгове в БЮРМ (Бивша югославска република Македония).\r\nСпоразумението, подписано в неделя от Македония и БЮРМ, ще ускори европейската интеграция на последната, но и тази на Албания и Сърбия, смята политикът. Това ще сложи край на дълъг период на напрежение и нестабилност, в който са инвестирали други страни по свои собствени причини, докато Гърция ще се превърне в лидер и за икономическия просперитет на региона и за повишаването на геополитическата му важност.\r\nТой също отхвърли твърденията, че erga omnes принципът, приет за името, се обезсилва от споразуменията за езика и националността на северните съседи на Гърция.\r\n„Който казва това, или лъже нарочно, или е просто необразован“, заяви Цанакопулос, като обясни, че erga omnes се отнася единствено за употребата на името на страната и гарантира употребата му в отношенията с другите страни и организации, освен с Гърция, както и вътре в страната.\r\nГоворителят на гръцкото правителство посочи още, че Атина не е възразявала против съществуването на македонския език до началото на 90-те години. „Възраженията, повдигнати от различни страни през 90-те, в хода на публичните спорове, очевидно е част от исторически невежи, националистически страсти, които отказват да приемат реалността и се опитват единствено да дезинформират или да създадат впечатление“, добави Цанакопулос, като отбеляза, че съществуването на този език в миналото е признато от гръцката академична общност.\r\nПолитикът посочи, че на пътните документи, използвани от северните съседи на Гърция, вече се отбелязва тяхната „македонска“ националност, към което ще бъде добавено пояснението „гражданин на Северна Македония“. „Сами си направете извода, дали сме спечелили или загубили от сделката“, заключи Цанакопулос.\r\n*** Договорът е ключ, който отваря вратата към ЕС, а страните-членки ще оценят шанса да осигурят бъдещето на Съюза, заяви в неделя министърът на външните работи на Македония Никола Димитров след подписването на договора за разрешаване на македонско-гръцкия спор за името и стратегическо партньорство между двете страни, в интервю пред македонската „Телевизия 24“.\r\n„Сред главните ни мотиви за подписване на този договор е отварянето на вратите към Европейския съюз. Имаме девет позитивни доклада, препоръка за започване на преговори и сме кандидати от 2005-а година, вече 13 години. Вратата беше заключена заради спора около името и сега, когато намерихме ключа, отваряме тази врата и ще бъде много лошо, ако се окаже, че има още една врата зад нея“, заяви Димитров.\r\nПо въпроса, каква друга пречка от страните-членки на ЕС спрямо Македония може да се появи, дипломатът заяви, че въпросът и вложенията са прекалено големи за всички членки на ЕС, особено тези, които са стълбове на бъдещето на Европа и носят съответната отговорност, накъде отива Съюза.\r\n„Мисля, че ще оценят шанса и ще бъдат част от този общ успех“, увери Димитров.\r\n***Чешката комунистическа партия (ЧКП) ще оттегли подкрепата си от новото правителство, ако Социалдемократическата партия запази номинацията си за поста на министър на външните работи, заяви лидерът на ЧКП Войтех Филип в неделя.\r\nСоциалдемократическата партия номинира Мирослав Похе, член на Европейския парламент, за поста на външен министър, навличайки си сериозна критика от президента Милош Земан и ЧКП.\r\nПрезидентът и ЧКП твърдят, че Похе е гласувал в Европейския парламент в полза на глобяването на членките на ЕС, които не приемат пълните си квоти от мигранти, по този начин контрирайки позицията на Чехия по въпроса. Мирослав Похе отрече обвиненията.\r\nВойтех Филип заяви, по време на дебат излъчен по държавната телевизия, че ако Похе стане външен министър, Комунистическата му партия няма да подкрепи правителството.\r\n„Очаквам този проблем да бъде решен. Трябва да потърсим решение с лидера Ян Хамачек и, разбира се, с Комунистическата партия“, заяви Филип.\r\n*** Сюзан Райс, бивш съветник по националната сигурност от периода на бившия американски президент Барак Обама, заяви в неделя, че вярва че срещата на върха между президента Доналд Тръмп и лидера на Северна Корея Ким Чен-ун е била по-голям успех за Северна Корея.\r\n„Ким се ангажира към много по-малко, отколкото баща си и дядо си. Той получи обещание за еднакъв обширен ангажимент към сигурността си от САЩ, което беше много неясно“, заяви Райс пред американската телевизия CNN.\r\n„Но това, което той наистина получи, беше възможността, за първи път, да бъде на международната сцена като равен с президента на САЩ и всичките украшения и флагове бяха нагласени с цел да го направят да изглежда като равен – нещо, което баща му и дядо му се опитваха да постигнат с години и не успяха“, продължи тя.\r\nСпоред Райс, обещанието на Тръмп да прекрати военните учения с Южна Корея е било победа за Ким Чен-ун.\r\n*** Хърватия приветства договора за името между Македония и Гърция и очаква започването на преговори за членство на Македония в Европейския съюз.\r\n„Министерството на външните работи приветства договора за името между Република Македония и Гърция. Хърватия очаква Македония да започне преговори за членство в Европейския съюз и да стане членка на НАТО“, се казва в съобщение на министерството на външните работи на Хърватия.\r\nВ него се допълва, че „по този път, както и досега, Македония ще има цялостната подкрепа на Хърватия“.\r\n*** Пред сградата на македонския парламент в Скопие се провежда протест срещу договора за името, който беше подписан с Гърция в неделя.\r\nСъбралите се пред парламента граждани скандират „Не си даваме името“ и пеят патриотични песни, а част от тях са замерили полицейския кордон с камъни и факли.\r\nПротестът е бил организиран чрез социалните мрежи.\r\n*** Македонският професор по право Димитър Апасиев заяви, че „дори да премине ратификацията на договора в македонския парламент, следва суспензивно действие, а при повторното гласуване за договора в парламента и така нареченото джобно вето от президента Георги Иванов“.\r\n„Втората правна пречка е Конституционният съд, който ще анулира договора, защото противоречи на конституцията, а никой международен договор не е по-силен от нея. Да си припомним, че вече съществува правен прецедент от 2002 година, когато Конституционният съд анулира точно международния договор с Гърция за рафинерията „Окта““, заяви Апасиев.\r\n„Трета пречка ще бъде референдумът. Той не може да бъде консултативен, а трябва да е задължителен. Ако гражданите на референдума за независимост от 1991 година „отсъдиха“, че искат държавата им да се казва Република Македония, сега трябва по същия начин на референдум „да отсъдят“ за смяна на името. А за това е нужна висока избирателна активност – около 900 хиляди граждани“, обясни той.\r\nЧетвъртата пречка, според Апасиев, е промяната на конституцията в народното събрание, където е необходимо да се осигури мнозинство от две трети, а той не вярва че опозицията би се осмелила да гласува за договора.\r\nИ последната пречка за Апасиев, е гръцкият парламент, заради задължението за ратификация на договора за който, според гръцките закони, трябва да гласуват три пети от депутатите, т.е. 180 от общо 300-те членове на парламента в Атина. „Това може да бъде неосъществимо имайки предвид изявлението на Панос Каменос от партията „Независимите гърци“, които са против употребата на термина Македония в името и който заяви, че няма да гласува за ратификацията“, добави още професорът.\r\n*** Полицията е използвала сълзотворен газ и шокови бомби, за да разпръсне протестиращите пред сградата на парламента в Скопие.\r\nПред парламента е имало около 2 000 протестиращи. Около 21:00 часа те са станали агресивни, като са се опитали да прескочат оградата и да влязат в парламента.\r\nПолицията е употребила десетина шокови бомби и сълзотворен газ, за да ги разпръсне.\r\nСъобщава се за няколко ранени. Намесила се е и Бърза помощ.\r\n*** Министърът на отбраната на Македония Радмила Шекеринска, в ефира на македонската телевизия „1ТВ“, „жестоко“ осъди насилието, което се случи пред сградата на парламента в Скопие.\r\n„Жестоко осъждам насилието, особено над журналисти. Не можеш да обичаш Македония и да я защитаваш, като биеш гражданите на държавата. Не можеш да обичаш Македония и да заплашваш македонците“, заяви Шекеринска.\r\n*** Седем полицейски служители са ранени и трима цивилни граждани са задържани в протестите пред сградата на парламента в Скопие.\r\nЕкип на Спешна медицинска помощ се е намесил в неделя вечерта, заради ранени лица в насилствените протести, които са се провели пред сградата на парламента. Екипът все още е на мястото на протестите, но засега няма информации за броя на ранените граждани.\r\nМедицинският екип се е намесил по искане на полицията.\r\nМакедонската полиция е използвала сълзотворен газ, за да разпръсне демонстрантите пред парламента, протестиращи против договора за решаване на спора за името между Македония и Гърция, подписан в неделя сутринта.\r\nПротестиращите са хвърлили към полицията шокови бомби, пиротехнически средства и камъни. Полицията е отговорила, след като демонстрантите са се опитали да преминат охранителната ограда и да вляза в парламента.\r\n*** Договорът подписан между Гърция и Македония „отваря вратите на доверието между двата народа“, заяви Стоян Андов, една от най-значимите исторически фигури на Македония и нейният първи председател на парламента през 1991 година.\r\nАндов приветства договора като „балансиран“ и имащ цялостна позитивна посока, в същото време поздравявайки премиерите и външните министри замесени в постижението.\r\n„Определен процент хора го виждат от гледната точка на това, което е изгубено. Те не виждат другата страна, това което е спечелено. Със сигурност, всяка страна спечели повече, отколкото загуби. Няма компромис, ако не изгубиш нещо“, заяви Андов.\r\nТой отбелязва, че това е било споразумение, което е изисквало „кураж“ и „мъдрост“, в което всяка от страните е спечелила повече, отколкото е изгубила. Той похвали гръцкия премиер Алексис Ципрас и македонския му колега Зоран Заев, както и двамата външни министри Никос Коцияс и Никола Димитров, определяйки ги като „герои“ заради осъществяването на договора.\r\n„Мислят, че договорът може да играе главна роля в предстоящия период за целия балкански регион“, допълни той.\r\nСтоян Андов беше силно критичен към полиците в двете страни, които допринесоха със своите позиции за провала да се разреши спорът в продължение на 27 години. Той описа проблема като постепенно растящ, докато се е превърнал в проблем от първостепенно значение за политическите спорове, които възпрепятстват всички усилия за намиране на решение и отбеляза, че въпросът е трябвало да „узрее“, за да може настоящето споразумение да бъде достигнато.\r\nТой критикува политиката, подета от бившия премиер на Македония Никола Груевски, както и на настоящия президент на страната Георге Иванов.\r\nАндов прогнозира, че референдумът, който ще се проведе през есента, също ще доведе до положителен резултат за договора, стига да има активна подкрепа от правителството и перспективите на страната за присъединяване към НАТО и Европейския съюз. Позицията на парламента към промяна на конституцията, може да бъде направена по-позитивна, стига да се представят „конкретни доказателства“, за да се изясни че споразумението е ползотворно за страната.\r\nТой посочи, че това няма да е първият път, в който страната променя конституцията си, след като два члена са били променени през 1992 година, само 50 дена след като конституцията е била написана, и още членове през 2001 година, след охридското споразумение.\r\nВ съобщение насочено към Гърция, Стоян Андов отбеляза че гърците са представили страхотно споразумение към глобална цивилизация и че то е създало добри перспективи за сътрудничество между двата народа и ще допринесе за стабилността и сигурността в широкия регион.\r\nВ интервю проведено в Скопие, Андов обърна внимание на голям брой въпроси, в допълнение към историческото споразумение подписано в неделя, включително минали срещи и изявления от политици.\r\n*** Министерството на вътрешните работи на Македония информира обществеността, че по време на протеста в неделя пред сградата на парламента в Скопие, част от протестиращите са употребили експлозивни устройва и насилствено са избутали защитната ограда, докато са се опитали да влязат в парламента.\r\nС цел да се прекрати ескалацията на ситуацията и опита за насилствено влизане в парламента, действайки съгласно процедурите, полицията е употребила сълзотворен газ.\r\nСедем полицейски служители са били ранени, а към момента са задържани 25 лица. МВР подчертава, че уважава правото на мирен протест, но няма да позволи употребата на сила и насилие, както и нарушаването на обществения ред и мир. От министерството апелират за демократичен начин на изразяване на общественото мнение.\r\n*** В Скопие в неделя вечерта се стигна до сблъсъци между полицията и протестиращите, след като последните са нападнали полицейския кордон пред сградата на парламента на Македония.\r\nГоляма група от граждани пред парламента се е сблъскала с полицията, която е използвала сълзотворен газ и шокови бомби, за да разпръсне групата, която е направила опит да премахне защитната ограда и е нападнала полицаите.\r\nГрупата е била разпръсната, но след това по-малки групи от демонстранти са се сблъскали с полицаите в улиците около македонския парламент. Те са хвърляли пиротехнически материали, факли, пиратки, камъни и бутилки.\r\nПротестиращите са били организирани през социалните мрежи, а както и в предишните вечери, между тях е имало и членове на групи на спортни привърженици.\r\nТе протестираха против договора с Гърция, който беше подписан в неделя от външните министри на Македония и Гърция Никола Димитров и Никос Коцияс в присъствието на премиерите Зоран Заев и Алексис Ципрас. Демонстрантите изразиха подкрепата си към президента на Македония Георге Иванов.\r\nНа протеста са присъствали Янко Бачев от партията „Единствена Македония“, както и бившите депутати Солза Гърчева, Филип Петровски и Александър Пандов.\r\nСедем полицейски служители са били ранени и трима цивилни граждани са задържани в протестите, съобщи Македонската информационна агенция (МИА), позовавайки се на полицейски и медицински източници. Засега няма информация за броя на ранените граждани.\r\n*** Консервативният кандидат Иван Дуке спечели президентските избори в Колумбия в неделя.\r\n41-годишният Дуке е спечелил малко над 54 процента от гласовете срещу левия си опонент Густаво Петро, получил 41.7 процента. Резултатите са оповестени от избирателните власти, след близо 97 процента преброени гласове.\r\nНастоящото гласуване е втория рунд от президентските избори. В първия рунд на 27 май Иван Дуке отново спечели изборите, получавайки 39.7 процента от гласовете, но тъй като нямаше над 50 процента, се стигна до балотаж.\r\n***", "date": "2018.06.18", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/06/18/2535146/sport-balgariya-pobedi-braziliya-s-32-vav-varna.html", "text": "България победи Бразилия с 3:2 гейма (25:22, 19:25, 25:15, 18:25, 15:12) в двубой от турнира „Лигата на нациите“ игран във Варна. Най-резултатен за България беше Валентин Братоев с 14 точки, Светослав Гоцев добави още 12, а Розалин Пенчев и Виктор Йосифов се отчетоха с по 11 точки. Уолъс да Соуза реализира най-много точки за отбора на Бразилия – 22.", "date": "2018.06.18", "title": "Спорт: България победи Бразилия с 3:2 във Варна"}
{"url": "http://www.focus-news.net/news/2018/06/18/2535147/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-kulata-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Кулата“, ГКПП „Дунав мост“ и ГКПП „Дунав мост 2“. На ГКПП „Капитан Андреево“ трафикът е силно интензивен на изход за товарни автомобили. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.18", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Кулата“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/06/18/2535148/reuters-zemetresenie-s-magnitud-61-raztrese-yaponiya-dvama-sa-zaginali.html", "text": "Възрастен мъж и младо момиче са били убити, след като стени са се срутили в следствие на земетресение с магнитуд 6.1 по скалата на Рихтер ударил Осака в понеделник, предава Reuters.\r\nПремиерът Шиндзо Абе заяви, че правителството оценява щетите и че главният приоритет е безопасността на жителите.\r\nЕпицентърът на земетресението е в северната част на префектурата, заявиха от Японската метеорологична агенция. Не е повдигната тревога за цунами. Йонислав Дочев", "date": "2018.06.18", "title": "Reuters: Земетресение с магнитуд 6.1 разтресе Япония, двама са загинали"}
{"url": "http://www.focus-news.net/news/2018/06/18/2535145/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес атмосферата над страната ще се задържи неустойчива и отново ще има краткотрайни валежи с гръмотевични бури и градушки, на повече места и по-значителни в следобедните часове. Максимални температури между 23° и 28°, в София около 24°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пловдив:\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока София. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Бургас: \r\nДвижението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; \r\nОт км  325+000 до км 359+475 в участъка ПВ Карнобат до ПВ Ветрен се извършват ремонтни дейности – възстановяване на ОСП деформирани от ПТП в двете посоки. Организацията на движение е сигнализирана с пътни знаци и конуси. Срок до 22.06.2018 г.      \r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 18.06.2018 г.\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\nОбласт Перник: \r\nДвижението по път I-1 Благоевград – ГКПП Кулата в участъка от п.в. „Бараково“ до изхода на гр. Благоевград от км 357+000 до км 365+000 посока Кулата се осъществява с повишено внимание поради косене на трвни площи в средна разделителна ивица. Срок до 18.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма;\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Ловеч: \r\nДвижението в участъка Радомирци-София от км 135+344 до км 158+300 се осъществява с повишено внимание поради  изсичане на храсти и косене на банкети. Водачите да се движат със съобразена скорост. Срок 23.06.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път София – Велико Търново в участъка от село Абланица до село Малиново от км 51+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок 20.06.2018 г.\r\nДвижението по път I-4 София – Велико Търново в участъка от село Сопот до село Малиново от км 24+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок до 20.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка София – Бургас от км 491+860 до км 496+000 в чертите на гр. Бургас се осъществява при следните ограничения: През първи етап се затваря платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка Златни пясъци – Варна от км 83+200 до км 100+100 се осъществява с повишено внимание поради ръчно косене на тревни площи. Движението се осъществява съобразно създадената ВОБД. Срок: 18.06.2018 г.\r\nОбласт Бургас: \r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради почистване на банкети и оформяне на окопи. Участъкът е сигнализиран с пътни знаци. Срок до 19.06.2018 г.;\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 19.06.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.;\r\nДвижението в участъка Варна – Бургас от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 22.06.2018 г.;\r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.;\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движението по път ІІ-62 Голям Върбовник – Дупница от км 28+000 до км 36+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 18.06.2018 г.\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 20.06.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът II-35: Движението по път II-35 Троян – Кърнаре в района на с. Балканец от км 84+600 до км 84+800 се осъществява в една лента поради ремонт на асфалтовата настилка. Водачите да се движат със съобразена скорост. Срок до 18.06.2018г.;\r\nПът III-607: „Движението по път III-607 Априлци-Троян в участъка от Априлци до Драшкова поляна от км 65+000 до км 75+000 се осъществява с повишено внимание поради косене на банкети. Водачите да се движат със съобразена скорост. Срок до 22.06.2018 г.;\r\nПът III-3505: Движението по път III-3505 Стефаново – Велчево в участъка от км 13+431 до км 30+385 се осъществява с повишено внимание поради машинно и ръчно косене по банкети. Водачите да се движат със съобразена скорост. Срок 18.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 18.06.2018 г.;\r\nПът ІІ-81: Движението по път ІІ-81 Бързия – Лом от км 71+560 до км 144+205 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-606: Движението по път III-606 Копривщица – Стрелча от км 23+300 до км 32+800 се осъществява в една лента двупосочно поради частични ремонтни дейности на асфалтовата настилка. Срок до 18.06.2018 г. \r\nПът III-8004: Движението по път III-8004 с. Мало Конаре – Огняново – Исперихово от км 0+000 до км 15+000 се осъществява в една лента двупосочно поради частични ремонтни дейности на асфалтовата настилка. Срок 18.06.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-13: Движението по път II-13 Бяла Слатина-Долни Дъбник в района на Кнежа-Искър от км 79+500 до км 83+000 се осъществява с регулиране в едната  лента поради асфалтиране. Срок  до 18.06.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът III-205: Движение по път III-205 гр. Разград – с. Ясеновец от км 7+480  до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 22.06.2018 г.\r\nПът III-205: Движение по път III-205 Исперих – Стефан Караджа в участъка между гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nПът III-2002: Движение по път III-2002 Цар Калоян – Костанденец от км 0+000 до км 7+900 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-23: път II-23 Русе – Червена вода от км 0+030 до км 4+000 – ремонтни дейности на асфалтовата настилка. Срок до 22.06.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Софийски околовръстен път /СОП/: Движението по пътна връзка Цариградско шосе - АМ \"Хемус\" при км 35+050 на Софийски околовръстен път /СОП/ е ограничено поради преасфалтиране на пътното тяло. Движението се осъществява по следните \r\nОбходни маршрути: бул \"Цариградско шосе\" - ул. \"Патриарх Герман\" - СОП и бул. \"Цариградско шосе\" - ул. \"Стар Лозенски път\" - СОП. Срок до 18.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.18", "title": "Актуална пътна обстановка"}
{"url": "http://www.focus-news.net/news/2018/06/18/2535149/predstoyashti-sabitiya-v-stranata-za-18-yuni-agentsiya-fokus.html", "text": "***\r\nОт 09.00 часа в зала 3 на НДК комисиите по европейските въпроси на парламентите на ЕС ще обсъдят интеграцията на Западните Балкани, бъдещето на Кохезионната политика и Европейския стълб. Председателят на Народното събрание Цвета Караянчева ще открие срещата. Приветствие към участниците ще отправи президентът на Република България Румен Радев. В 14.00 часа председателят на Комисията по европейски въпроси и контрол на европейските фондове Кристиан Вигенин и първият заместник-председател на Европейската комисия Франс Тимерманс ще дадат пресконференция в зала 6 на НДК. \r\n***\r\nОт 11.00 часа в Профилираната езикова гимназия „Екзарх Йосиф І“ министърът на регионалното развитие и благоустройството Николай Нанков ще връчи дипломите на зрелостници от учебното заведение. \r\n***\r\nОт 10.00 часа в залата на 4 етаж в МОН заместник-министърът на образованието и науката Деница Сачева ще участва в представянето на дейностите по проект „Ученически практики – Фаза 1“ по Оперативната програма „Наука и образование за интелигентен растеж“.\r\n***\r\nЗаместник-министърът на регионалното развитие и благоустройството Валентин Йовев ще участва в седмата Международна конференция по картография и ГИС\r\n***\r\nОт 9.30 часа 19 състав на Софийския градски съд ще гледа делото срещу В.П. и Ю. Д. по обвинение за представяне на невярно заключение от лицензиран оценител или одитор за Царските конюшни, чл. 219 НК.\r\n***\r\nОт 10.00 часа 5 състав на Специализирания наказателен съд ще разгледа делото срещу Петър М., Адам П., Любомир Д., Росен А. и Юлияна Ц.\r\n***\r\nОт 10.30 часа 18 състав на Софийския градски съд ще гледа делото срещу И. С., обвинен за престъпление против реда на управлението, чл. 269, ал.1 НК.\r\n***\r\nОт 11.30 часа в офиса на Музикаутор ще бъдат представени подробности около Сесия 2108 на Културния фонд на Музикаутор.\r\n***\r\nОт 13.30 часа 30 състав на Софийския градски съд ще има разпоредително заседание по делото срещу М.Б. и В.К., обвинени за длъжностно присвояване в особено големи размери, при което е ощетен НДК, чл. 206 НК.\r\n***\r\nОт 16.00 часа в НЗОК ще се проведе среща между институциите, лъчетерапевти и пациентски организации за изчистване на напрежението и гарантиране на лечението на пациентите, както и обсъждане на механизми за контрол от страна на НЗОК.\r\n***\r\nВъв фоайето на Централната сграда на БАН ще бъде представена изложба, посветена на 30-годишнината от полета на Александър Александров по научната програма „Шипка“.\r\n***\r\nВ 09.30 часа в сградата на Община Благоевград председателят на ПГ на ГЕРБ и зам.-председател на партията Цветан Цветанов ще се срещне с кмета на града д-р Атанас Камбитов. В 10.15 часа в общинския офис на партията на бул. „Св. св. Кирил и Методий“ ще започне срещата на Цветанов с новото общинско ръководство на ГЕРБ в Благоевград. В 12.00 часа в конферентната зала на хотел „Лъки-Банско” е предвидена среща на Цветан Цветанов с кмета на Община Банско Георги Икономов и с общинското ръководство. Час по-късно в общинския офис на ГЕРБ-Разлог, намиращ се ул. „Възраждане” 16, ще започне срещата на Цветанов с ръководството на партията в Разлог. На срещата ще присъства и кметът на Разлог инж. Красимир Герчев. В 16.00 часа в Гърмен ще започне срещата на председателя на ПГ на ГЕРБ с общинските партийни ръководства на Сатовча, Хаджидимово и Гърмен. Разговорът ще се проведе в заседателната зала на Община Гърмен. За 18.00 часа е насрочена среща с актива на ГЕРБ в община Гоце Делчев. Събитието ще се проведе в партийния офис в града. \r\n***\r\nОт 10.30 часа Хотел „Милано“ ще се състои закриваща пресконференция в рамките на проект CB005.1.22.166  “Развитие на общи дестинации за културен туризъм в района на Странджа (Йълдъз)/ Сакар на базата на археологически и исторически обекти”.\r\n***\r\nОт 10.00 часа в арт-салон на Радио Варна ще се проведе пресконференция, посветена на Седмицата на водното спасяване и 90 години от създаването на първата професионална водноспасителна команда във Варна. Организатори на събитието БЧК и Община Варна.\r\n***\r\nОт 11.30 часа на Южния плаж ще бъде направена демонстрация по водно спасяване и оказване помощ на пострадал. \r\n***\r\nОт 13.30 часа в централата на БСП на ул. „Македония” 33 - Проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 11.00 часа в конферентната зала на стадион „Ивайло”„Етър” ще даде пресконференция в понеделник по всички актуални въпроси, касаещи клуба. \r\n*** \r\nОт 18.30 часа в  Общински детски комплекс НЧ „Напредък 1911“ – Шемшево, представя годишен концерт на детска театрална трупа „Дионисий“ и балетно студио „Балетино“.  \r\n*** \r\nОт 20.00 часа в НЧ „Братя Грънчарови -2002“ (Летен театър) ще започне Годишен концерт на съставите при НЧ „Братя Грънчарови-2002”.\r\n***\r\nОт 10.00 часа в Младежки център – Добрич ще се проведе Еко лято 2018 – спортни и занимателни игри, прожекции на филми, посещение на басейн.\r\n***\r\nВ Регионална библиотека „ Дора Габе“ ще бъде представена Пътуваща изложба „Книги, посоки, публики“ на Националната библиотека „Св. св. Кирил и Методий“ по повод 140 години от основаването й и Българското председателство на ЕС.\r\n***\r\nОт 18.30 часа на Сцена на пл. „Свобода“ ще се проведе Международен фестивал „Слънчева България“.\r\n***\r\nОт 17.00 часа в Регионална библиотека „Проф. Беню Цонев“ – Ловеч ще бъде открита гостуващата изложба на Националния литературен музей „В търсене на хармонията“ – разказ за жизнения и творчески път на писателя и учен Димитър Димов.\r\n***\r\nОт 15.00 часа в 204 в сградата на Общинска администрация Провадия ще се проведе встъпителна пресконференция по Проект BG16RFOP001-2.001-0025-C02 „Повишаване на енергийната ефективност в общинска образователна инфраструктура – ОДК Провадия“.\r\n***\r\nОт 09.00 часа в зала 10 на Окръжен съд ще се гледа делото срещу Венцеслав К., с повдигнато обвинение в това, че умишлено е умъртвил повече от едно лице, като убийството е извършено предумишлено, с особена жестокост и с користна цел.\r\n***\r\nОт 09.45 в зала в зала 1 на Апелативен съд ще се гледа делото срещу подсъдимия Надо Н., признат за виновен в това, че с товарен автомобил е осъществил контрабанда на 103 килограма хероин през ГКПП “Капитан Андреево“ в съучастие с Георги С. Делото е образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково.\r\n***\r\nОт 10.30 часа в зала 2 на Окръжен съд ще се гледа делото срещу Стефан И., обвинен в това, че е държал повече от три археологически обекта, които не са идентифицирани и регистрирани по съответния ред.\r\n***\r\nОт 10.30 часа ще се проведе редовната пресконференция в заседателната зала на Община Пловдив.\r\n***\r\nОт 11.00 часа във фоайето на Дома на културата ще бъде открита фотоизложбата „21 август 1968: Краят на Пражката пролет“.\r\n***\r\nОт 11.00 часа в Пета аудитория на МУ-Пловдив на бул. „Васил Априлов” 15А ще се проведе пресконференция, на която ще бъде представен Център за компетентност „Персонализирана иновативна медицина (ПЕРИМЕД)“, който започва работа в Пловдив.\r\n***\r\nОбщинските съветници от ГЕРБ в град Пловдив ще проведат приемни с гражданите, както следва: Даниела Дженева, от 17:00 до 18:00 часа в офиса на ГЕРБ в район „Южен”, ул. ”Академик Петър Динеков” №1А; Спартак Николов I Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; Вера Тоскова, от 16:00 до 18:00 часа в офиса на ГЕРБ в район „Тракия” в жк. ”Тракия” бл.91; Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” №2; Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А; Ели Гатева, от 16:00 до 18:00 часа в офиса на ГЕРБ в район „Тракия” в жк. ”Тракия” бл.91.\r\n***\r\nНародните представители от ГЕРБ-Пловдив ще проведат приемни с граждани от избирателния си район: Менда Стоянова, председател на Комисията по бюджет и финанси в 44-тото Народно събрание – от 16.00 в централния офис на ГЕРБ – Пловдив, на бул. „Марица” 91; Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2; инж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" №21; Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" №5.\r\n***\r\nОт 15.30 часа в Зала 1 на Областна администрация Русе ще се проведе извънредно заседание на Постоянно действащата междуведомствена областна епизоотична комисия. Поводът са констатираните четири огнища на Африканска чума по свините в община Тулча, Румъния.\r\n***\r\nОт 09.30 часа в офиса на ГЕРБ в Сливен на адрес: ул. \"Цар Освободител\" 17 общинските съветници от ГЕРБ - Сливен Георги Стоянов и Керанка Стамова ще проведат приемна за граждани. \r\n***\r\nВ 14.30 часа на пл. „Свобода” – Стар център ще бъде даден старт на велосипедното състезание „Обиколката на Смолян”, посветено на 58-ата годишнина от обявяването на обединения град Смолян. От 17.00 часа на площад „България“ – Амфитеатъра ще има концерт на Общинския духов оркестър. В 18.00 часа ще бъдат наградени победителите във  велосипедното състезание „Обиколката на Смолян”. От 18.30 часа започва празничния концерт, посветен на Обединения град. В него ще вземат участие танцьори, певци, изпълнители и гайдари от читалищата „Христо Ботев”, „Балкански просветител”, „Орфееви гори” и „Кирил Маджаров”.\r\n***\r\nОт 18.00 часа в зала „Петър Стайков“ на Клуба на дейците на културата в Смолян ще бъде представена изложба на художника-маринист Ангелина Недин. \r\n***\r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои лятна детска академия - „Виртуални екскурзии по картата на България“: Най-старите дървета в България.\r\n***\r\nОт 10.00 часа в Пресклуб на БТА - Стара Загора ще се състои пресконференция на Педагогическия факултет в Тракийския университет.\r\n***\r\nОт 18.00 часа в РБ „Захарий Княжески“ ще се състои Съвместна изложба „Напук на всички възможности“.\r\n***\r\nОт 19.00 часа в Драматичен театър бъде представена „Полет над кукувиче гнездо“, драматизация Дейл Васерман, по романа на Кен Киси.\r\n***\r\nОт 14.00 часа в зала 203 на Общината ще се проведе заседание на Консултативния съвет. \r\n***\r\nОт 11.00 часа пред Народно читалище „Зора – 1945“ ще бъде даден старт на строително-монтажните дейности за ремонт и реконструкция на ул. „Преслав“ в Ямбол. В официалната церемония по първа копка участие ще вземе кметът на Община Ямбол Георги Славов.", "date": "2018.06.18", "title": "Предстоящи събития в страната за 18 юни (Агенция „Фокус“)"}
{"url": "http://www.focus-news.net/news/2018/06/18/2535144/mkd-makedoniya-hronologiya-na-sabitiyata-do-podpisvaneto-na-dogovora-mezhdu-gartsiya-i-makedoniya.html", "text": "Скопското електронно издание „МКД“ представя в хронологичен ред събитията и изявленията до подписването на договора между Македония и Гърция за окончателно разрешаване на спора за името.12 юни\r\n- „Република Северна Македония за цялостна употреба, която ще бъде определена с промяна на конституцията, е договорът който постигнаха Македония и Гърция в процеса на преговорите за решаване на спора за името“, заяви на пресконференция премиерът на Македония Зоран Заев. Договорът предвижда потвърждаването на македонския език в ООН – македонски, macedonian. Националността е македонска/граждани на Република Северна Македония.\r\n- „С договора веднъж завинаги се потвърждава и укрепва македонската етническа и културна идентичност, македонският език, македонската националност. С него се гарантира и сигурността на страната и се осигурява сигурно бъдеще на гражданите на Македония“, изтъкна Зоран Заев.\r\n - Гръцкият премиер Алексис Ципрас обяви, че Атина и Скопие са постигнали исторически договор за решаване на десетилетния спор около името.\r\n- „Стигнахме до договор с премиера на Бившата Югославска Република Македония“, заяви гръцкият премиер Алексис Ципрас на президента Прокопис Павлопулос в началото на срещата им в президентския дворец, за да го извести за постигнатия договор.\r\n- „Договорът е за съставно име с географско определение за цялостна употреба, което предвижда конституционна промяна“, заяви Ципрас.\r\n- Договорът между Атина и Скопие е основна новина в световните медии.\r\n- Доналд Туск, председател на Европейския съвет в социалната мрежа „Туитър“: „Благодаря ви, че направихте невъзможното възможно.“\r\n- Федерика Могерини, върховният представител за външна политика на ЕС: „Успехът принадлежи на лидерите на двете държави и техните екипи, но преди всичко са гражданите на Македония и Гърция. Не само, че е заслужено признание за значимите резултати от реформи на страната, но това ще допринесе за цялостното прилагане на договора в интерес на двете страни, на региона и на ЕС като цяло. Сега ще ги придружим в следващите стъпки с всички средства и в истинския дух на диалога за нашето общо европейско бъдеще.\r\n- Матю Нимиц, посредник на ООН в разговорите за името между Македония и Гърция: „Окуражен съм от решителността на двете правителства да допринесат за доброто на техните граждани чрез създаване на стратегическо партньорство като база за интензивно сътрудничество във всички области.“\r\n- Хайко Маас, министър на външните работи на Германия: „Скопие и Атина днес написаха история. Това показва какво може да се постигне, ако международно се отнасяме с търпение, разум и почит едни към други.“\r\n- Шефът на Социалдемократическата група в Европарламента Удо Болман заяви, че лидерите на Европейския съюз на срещата на върха насрочена за 28 и 29 юни трябва да дадат зелена светлина за започването на преговори с Македония.\r\n- МВнР на България: „Това проправя пътя към европейската и евроатлантическата интеграция на нашия съсед. Това е реален шанс в края на българското председателство на Съвета на ЕС да има напредък и възможност за започване на присъединителните преговори“.\r\n- Еди Рама, албански премиер, в социалната мрежа „Туитър“: „Днес двама прогресивни лидери на съседните ни държави влязоха в историята и заявиха на ЕС и на целия свят, че имат визия и воля да преодолеят миналите препятствия и да намерят място за поглед към бъдещето. Изразявам почит към Зоран Заев и Алексис Ципрас. Балканите днес са по-сигурно място“.\r\n- Никос Коцияс, министър на външните работи на Гърция: „Договорът е добър. Лоша е опозицията.“\r\n- Хедър Науърт, говорител на държавния департамент на САЩ: „САЩ поздравяват премиерите на Македония и Гърция, Зоран Заев и Алексис Ципрас, за историческия договор за решаване на спора за името. Решението ще бъде от полза и за двете страни и ще заздрави регионалната сигурност и напредъка. Премиерите Заев и Ципрас показаха визия, смелост и упоритост в намирането на взаимно приемливо решение.“\r\n- Антонио Гутериш, генерален секретар на ООН, приветства договора между Скопие и Атина за името на Македония квалифицирайки го като „проява на лидерство в региона и извън него“. Говорителят на Гутериш Стефан Ярик заяви, че генералният секретар на ООН „призовава гражданите на двете държави да се обединят, за да се придвижи процесът.“\r\n- Илир Мета, президент на Албания: „Много съм щастлив за историческия договор за името на Македония. Той идва в дългоочакван момент като ясна евроатлантическа перспектива за нашия регион. Поздравления за храбростта и отговорността на политическото ръководство на Гърция и Македония, които допринесоха за това важно постижение“.13 юни\r\n- Горан Свиланович, генерален секретар на Съвета за регионално сътрудничество: „Този исторически договор дава нов полъх не само във взаимното сътрудничество, а и в по-нататъшното икономическо развитие и процеса на европейска интеграция на региона. Искрено се надявам, че този храбър акт на лидерство ще бъде посрещнат със същата доза решителност от страна на партньорите им в ЕС и НАТО“.\r\n- Борис Джонсън, министър на външните работи на Великобритания: „Фантастична новина е, че премиерите Зоран Заев и Алексис Ципрас са постигнали договор за въпроса за името. За това се изисква лидерство и политическа смелост. Насърчавам всички политически лидери в двете страни да разпознаят ползите, които ще донесе решаването на този дългогодишен въпрос.“\r\n- Турбьорн Ягланд, генерален секретар на Съвета на Европа: „Този договор показва, че говоренето, слушането и разбирането на взаимните опасения ни позволява да намерим решения дори за най-тежките проблеми. Лидерите на двете държави-членки дадоха пример за сътрудничество и добра воля за своите страни и за цяла Европа.“\r\n- Сергей Лавров, министър на външните работи на Русия: „Винаги сме подчертавали, че залагаме на сключване на договор за този проблем, без намеса отвън, без поставяне на определени изкуствени условия. Казахме, че ще подкрепим решението, което ще бъде в интерес на Гърция и Македония и което ще има широка обществена подкрепа.“\r\n- Себастиан Курц, канцлер на Австрия: „Македония има шанс да се присъедини към ЕС, откакто вчера Скопие и Атина постигнаха договор за решаване на спора за името. Виждам ясна перспектива за Западните Балкани и за Македония като членка на ЕС.“\r\n- „НАТО вече има взето решение, че Македония ще получи покана за членство, веднага щом реши спора за името с Гърция и това решение беше взето на срещата на върха в Букурещ през 2008 година, а сега щом договорът е постигнат, поканата ще бъде изпратена, след като той бъде финализиран и в двете страни“, заяви генералният секретар на НАТО Йенс Столтенберг в интервю за МИА.\r\n- Еврокомисарят за разширяване и политика на добросъседство Йоханес Хан в интервю за МИА призова президента на Македония Георге Иванов да поеме отговорност за процеса на сключване на договора с Гърция. „Не е уместно за държавния глава да откаже да разговаря с премиер, с министър на външните работи, за да получи информация от първа ръка. Мисля, че премиерът и външният министър напълно спазват конституционните правила и мога само да призова президента да поеме отговорност. Президентът, избиран пряко, има специална позиция и отговорност и трябва да бъде наясно с това, в противен случай вреди на функцията си“, заяви Хан.\r\n- В съвместно изявление ръководителите на ЕС и НАТО поздравиха усилията на премиерите на Македония и Гърция, Зоран Заев и Алексис Ципрас, за постигането на договора за спора за името. „Надяваме се, че тази уникална възможност да се поднови европейската и евроатлантическата перспектива в по-широкия регион на Западните Балкани, няма да бъде пропусната. Този договор представлява пример за другите как се укрепва мирът и стабилността в региона“, се казва в съобщението на Доналд Туск и Йенс Столтенберг.\r\n- Денко Малески, първият министър на външните работи на Македония: „Това, което постигнахме надминава дори и моите очаквания. Очаквах, че гърците ще бъдат много по-твърди по въпросите свързани с идентичността, името на езика и нацията. В международните отношения е много важно разумът да надделее. Да разберем собствената си ситуация, да разберем кои са отношенията между държавите, за да разберем ролята на силата и ролята на държавите, които вече са членки в съюзи, в които ние искаме да се присъединим и да заобиколим тези пречки, правейки компромиси и да стигнем до нашата цел – евроатлантическа интеграция.“\r\n- Алексис Ципрас: „Не можем да забраним правото на съседите ни да се самоопределят като македонци. Този договор, това което прави е да не подценява правото на самоопределение.“14 юни\r\n- Договорът за решаване на дългогодишния спор за името, постигнат от премиерите Зоран Заев и Алексис Ципрас, е публикуван пред обществеността. Той е представен на уеб страницата на правителството.\r\n- Българският премиер Бойко Борисов и българският външен министър Екатерина Захариева отказаха среща с македонския президент Георге Иванов, който е на официално посещение в София. „Нашата позиция е принципна и ясна, както и на цялата международна общност. Ключово за бъдещото развитие на нашата съседна държава е интеграцията в ЕС и НАТО и това не бива да се поставя под въпрос“, се казва в съобщението на българското правителство.\r\n- Никола Димитров, министър на външните работи на Македония: „Много е важно Македония да получи политическо решение от Европейския съвет към края на юни за започване на преговори и за членство в НАТО, защото само така компромисът, който постигнахме, ще бъде печеливш и за двете страни.“\r\n- Румен Радев, президент на България: „България приветства договора между Македония и Гърция за името, особено защото ще отстрани пречките за пътя на Македония към ЕС и НАТО.“15 юни\r\n- Зоран Заев: „Силно вярвам в договора, бидейки с ясна и призната идентичност за особеностите на македонската нация, той най-накрая приключва спора за името и отваря бъдещето на страната. С това решение пишем нова страница в историята на нашата страна.“\r\n- Министрите на външните работи на Република Македония и Република Гърция Никола Димитров и Никос Коцияс с неделя в региона на Преспа ще подпишат окончателно договора за решаване на македонско-гръцкия спор за името и за стратегическо партньорство между двете страни. На подписването на договора ще присъстват и премиерите на двете страни, Зоран Заев и Алексис Ципрас.\r\n- Международната агенция за оценка на кредитния рейтинг „Стандард енд пурс“ съобщи, че договорът за решаване на спора за името няма да предизвика негативни ефекти върху македонската икономика. Агенцията оценява, че напредъкът на страната ще бъде постепенен, а придобивките дългосрочни.\r\n- Зоран Заев, заяви че договорът с Гърция ще бъде подписан в неделя, с което ще се изпрати сигнал за европейско поведение и маниери в период, в който „Балканите ръководят ЕС“. „Важно е, че това се случва в период, в който Балканите ръководят Европейския съюз, в лицето на България и председателството и на ЕС. Особено щастлив съм, че изпращаме сигнали за европейско поведение и европейски маниери към Западна Европа и че като Балкани имаме цялостно право да бъдем част от Европа“, заяви Заев. Йонислав Дочев", "date": "2018.06.18", "title": "„МКД“ (Македония) Хронология на събитията до подписването на договора между Гърция и Македония"}
{"url": "http://www.focus-news.net/news/2018/06/18/2535143/sporat-za-imeto-mezhdu-gartsiya-i-makedoniya-e-razreshen-ili-ne-savsemi-obzor.html", "text": "Външните министри на Македония и на Гърция Никола Димитров и Никос Коцияс, заедно с посредника на ООН Матю Нимиц в неделя сутринта, край брега на Преспанското езеро и в присъствието на висши представители на международната общност, поставиха своите подписи под договора между двете страни за решаване на спора за името, който предвижда преименуване на Република Македония като Република Северна Македония, като това име ще се използва и за вътрешните и за международните отношения на страната. Министър-председателите Зоран Заев и Алексис Ципрас присъстваха на подписването в гръцкото село Нивици. След това делегациите на двете страни преминаха македонската страна на границата в Отешево, където се състоя празничен обяд. На церемонията присъстваха също така и върховният представител на ЕС за външната политика и политиката за сигурност Федерика Могерини и европейският комисар по политиката на добросъседство и разширение Йоханес Хан.\r\nПодкрепата си за договора изразиха множество международни фактори и съпротивата срещу него е концентрирана изключително вътре в двете страни.\r\nСпорът за името възниква още през 1991 година – с появата на Бившата югославска република Македония (БЮРМ) на картата на света, след разпадането на Югославия. Според гръцката страна, името и конституцията на новата балканска страна представлява териториална претенция към елинската провинция със същото име, както и претенция за връзки с античната държава Македония и античната гръцка култура. Тогава Македония не e приета в състава на ООН и други международни организации, докато през 1993 година не се съгласява да влезе там под името БЮРМ, което се явява временен компромис, докато не бъде разрешен спорът за името между двете страни. \r\nПрез 2008-та година Гърция става причина НАТО да не започне преговори за присъединяване с БЮРМ, като от Алианса посочват като причина неразрешения спор.\r\nПрез 2006-та година на власт в Македония идва ВМРО-ДПМНЕ начело с премиера Никола Груевски, която провежда политика на „Антиквизация“ на бившата югорепублика, в резултат от което в центъра на Скопие са издигнати редица паметници, свидетелстващи за античния произход на съвременната македонска държава, сред които огромната статуя на Александър Македонски, а освен това редица географски имена и имена на улици, площади, магистрали и летището са променени съобразно новата идеология на Скопие. В периода на управление на Никола Груевски преговорите за името не отбелязват прогрес.\r\nРазговорите започват да се придвижват с голяма скорост напред след последователните загуби на ВМРО-ДПМНЕ на парламентарните и местните избори в Македония през 2017 година и идването на власт на коалицията СДСМ (Социалдемократически съюз на Македония) – ДСИ (етническия албански Демократически съюз за интеграция) с премиер Зоран Заев. \r\nОт близо една година премиерите Заев и Ципрас и външните министри Никола Димитров и Никос Коцияс проведоха десетки срещи помежду си с и без посредничеството на ООН в лицето на медиатора Матю Нимиц. Разговаряха стотици пъти и се виждаха лице в лице в Ню Йорк, Виена, София, Охрид, Сунио (до Атина), Давос и други. Основните различия бяха за самото име (дали да е комбинирано и да съдържа термина „Македония“, дали то да е за цялостна употреба (вътрешна и външна) и дали Македония трябва да направи промени в своята конституция, за да отстрани текстовете, в които Атина вижда иредентизъм. \r\nВ последния месец разговорите бяха ускорени покрай категоричните искания на САЩ и ЕС да се постигне решение преди форума на върха на ЕС в края на юни и срещата на високо равнище на НАТО на 11 юли. През последната седмица медиите в двете страни всеки ден чакаха да се проведе ключовият телефонен разговор между Заев и Ципрас, на който да бъде постигната окончателна договорка за разрешаване на 27-годишния спор за името на Македония. В крайна сметка в понеделник и вторник (11 и 12 юни) въпросните разговори се осъществиха и действително двамата премиери стигнаха до договор, който бе окончателно потвърден с подписването му на 17 юни, неделя.\r\nВ началото на следващата седмица, както информират от македонското правителство, на заседание на Министерски съвет трябва да бъде одобрено споразумението за името между Македония и Гърция и изпратено за разглеждане в парламента на страната, където то трябва да бъде ратифицирано.\r\nСлед ратификацията, договорът трябва да бъде подписан от президента на Македония Георги Иванов, който вече обяви, че няма намерение да го подкрепи.\r\nСлед като бъде разгледан в парламента, Законът за ратификация трябва да бъде приет с обикновено мнозинство – болшинството от присъстващите депутати, което означава, че той може да бъде приет с гласовете на 31 народни представители при минимален кворум от 61 души.\r\nСлед това договорът ще бъде изпратен до президента Иванов, който има срок от седем дни да го подпише или да наложи вето, което най-вероятно ще се случи. След връщането на споразумението обратно в парламента, то трябва да бъде гласувано повторно, но този път с абсолютно мнозинство – 61 депутати от 120-местния парламент. В този случай договорът ще бъде изпратен отново до държавния глава, който според Конституцията е длъжен да го подпише, но, както бе демонстрирано при приемането на Закона за употреба на езиците, Иванов може да наложи „джобно вето“, с други думи, просто да не го подписва и така той не може да бъде публикуван в Държавен вестник.\r\nПрилагането на договора ще се случва поетапно и той ще влезе в сила едва, след като двете страни го приложат съгласно вътрешните процедури. Ако някоя от двете страни не приложи договора, това означава, че той няма да важи.\r\nПоследната дума за договореното ще имат македонските граждани на референдума, който трябва да се състои през септември или октомври.\r\nПоследният етап от целия процес е ратифицирането на споразумението от гръцкия парламент, след като Македония вече е изпълнила всички поети ангажименти.\r\nПодписването на договора беше възприето по крайно противоположен начин от политическите сили и обществото в Македония. \r\nТвърдо „за“ споразумението се обявиха етническите албански партии, независимо от това, дали са в правителството или в опозиция, които са твърди привърженици на евроатлантическата ориентация на страната и виждат в „дългоочаквания договор... сбъдване на нашия сън за цялостна интеграция на Македония в ЕС и НАТО“, както заяви председателят на ДСИ (Демократическия съюз за интеграция), част от коалиционното правителство на страната, Али Ахмети. \r\nОпозиционната „Алиансът за албанците“ също подкрепи договора за името. Флакрон Беджети заяви, че ръководството ще анализира детайлите и ще възприеме позиция за евентуални забележки.\r\nПодкрепа за договора даде и Движението Беса на Африм Гаши, което е част от изпълнителната власт. В съобщението на партията се казва, че „дори, като албанци, да можехме да направиме прецизирания на определени места от договора, отнасящи се до етническата и езиковата идентичност на страната, когато се има предвид, че този договор е стъпка към членство в НАТО и започване на преговори с ЕС, може би, това трябва да бъде нашият компромис“.\r\nДонякъде изненадващо, подкрепата си за сделката даде и Таки Фити, председателят на Македонската академия на науките и изкуствата, който по-рано, в хода на преговорите, на няколко пъти се изказа против нея. Той обоснова позицията си с това, че „всички ние трябва да изпием горчивото хапче, защото не е лесно да се промени името, но, в края на краищата, ние знаем какво искаме и знаем по кой път трябва да вървим. Не можем да останем в тази ситуация – след 27 години в борба за евроатлантическа интеграция, не може и няма алтернативна перспектива, извън ЕС“.\r\nОсновната опозиционна партия в Македония ВМРО-ДПМНЕ организира протестен марш срещу договора в град Битоля, на който се събраха около 20 хиляди привърженици на фракцията, която в същия ден отбеляза 28-ата годишнина от основаването си.\r\nПредседателят на партията Християн Мицковски изнесе пространна реч пред демонстрантите, в която отново потвърди, че ВМРО-ДПМНЕ ще се бори с всички демократични средства срещу споразумението и обяви, че целта пред фракцията е „Заев да падне, за да се издигне Македония“. Според неговите думи, това, което се случи в неделя е срамна капитулация на Македония. Той бе категоричен, че е готов да даде живота си, но няма да признае договора за името с Гърция. Мицковски обяви, че предстои „Лято за Македония“, през което той и представителите на партията ще обикалят страната и ще разговарят с гражданите й за споразумението.\r\nКъм демонстрацията се присъедини и партия ГРОМ (Гражданска опция за Македония), чийто председател Стефчо Якимовски заяви:\r\nСпоред последното проучване на общественото мнение на агенция Marc, 68,3% от гърците не одобряват споразумението между Атина и Скопие за разрешаване на спора за името.\r\nСъгласно данните от анкетата, подкрепата за управляващата партия СИРИЗА (Коалиция на радикалната левица) в Северна Гърция се е сринала до под 10%.\r\nИзследването е показало още, че половината запитани искат предсрочни избори и че преднината на основната опозиционна партия „Нова Демокрация“ пред СИРИЗА е нараснала до 14,3%, от 10,3% през март, а коалиционният партньор на лявата партия АНЕЛ едва ли ще премине бариерата от 3% на следващия вот.\r\nДокато македонската и гръцката делегация подписваха споразумението за името между двете страни, около пет хиляди души в село Писодерис, намиращо се на около 40 километра от  Псарадес (Нивици), където се проведе церемонията по подписването, взеха участие в протеста за „защита на гръцкия характер на Македония“. Тълпата издигна огромен плакат „Македония е гръцка“ и се опита да пробие полицейския кордон.\r\nСъгласно информацията, демонстрантите са нападнали полицията с дървета и камъни, а органите на реда са отговорили със сълзотворен газ и са разпръснали митинга.\r\nТова беше предшествано от сблъсъци пред гръцкия парламент в Атина, където в събота вечерта се гласува вот на недоверие срещу правителството на СИРИЗА и „Независимите гърци“ (АНЕЛ), което обаче оцеля, след като председателят на младшия коалиционен партньор Панос Каменос, който е и министър на отбраната, реши да не се оттегля от изпълнителната власт, въпреки че не подкрепя присъствието на термина „Македония“ в новото име на БЮРМ.\r\nТова предизвика влиятелният отговорник за външната политика на основната опозиционна партия „Нова Демокрация“ Йоргос Кумуцакос да обяви: „На Преспа се подписа политическият край на политика, който даде всичко, наистина абсолютно всичко, за министерското кресло. От днес, Панос Каменос и „Независимите гърци“ имат само минало, малко настояще и никакво бъдеще“, както написа той в „Туитър“.\r\n„Това е тъжен ден за Гърция, но също е и Ден на срама““ за премиера Алексис Ципрас и неговия коалиционен партньор Панос Каменос, заявиха от партията, като обвиниха правителството, че „обвързват Гърция със сделка, която създава свършени факти, които ще бъдат изключително трудни за отмяна в бъдеще“.\r\n„Докато Ципрас и (външния министър Никос) Коцияс празнуваха край Преспа сделката, която вреди на гръцките национални интереси, на полицията бе дадена заповед да покаже безпрецедентна бруталност и дори да изпрати в болница граждани, демонстриращи своята патриотична чувствителност“, написаха по случая от „Нова Демокрация“.\r\n„Правителството... изглежда не може да схване, че се противопоставя на огромното мнозинство от гърците“, продължава изявлението.\r\nОще в петък от лявоцентристкото „Движение за промяна“ обявиха, че също няма да гласуват за договора и по този начин отнеха и последната надежда на Ципрас и СИРИЗА за парламентарна подкрепа за споразумението. \r\nСрещу договора се обяви и ККЕ (Комунистическата партия на Гърция), чийто генерален секретар Димитрис Куцумбас обясни, че „целият процес е фокусиран върху името на съседната държава, докато множество ключови въпроси не само не са разрешени, но и са усложнени с приемането, от страна на гръцкото правителство, на исторически невежата позиция за съществуването на „македонска нация“ и „македонски език“, които са основите на иредентизма. Следователно, това е споразумение, което не може да даде разрешение нито в интерес на гръцкия народ, нито в интерес на народа на съседната страна и народите от региона, като цяло“.\r\nОт екстремно-дясната „Златна зора“ не само, че не подкрепиха Ципрас, но дори един от техните депутати предложи армията да вземе властта в Гърция и да отстрани правителството на „Коалицията на радикалната левица“, което предизвика изключването му от фракцията.\r\nРедакция:", "date": "2018.06.18", "title": "Спорът за името между Гърция и Македония е разрешен... или не съвсем? (ОБЗОР)"}
{"url": "http://www.focus-news.net/news/2018/06/18/2535151/nimh-otnovo-shte-ima-kratkotrayni-valezhi-s-gramotevichni-buri-i-gradushki-maksimalnite-temperaturi-shte-sa-mezhdu-23-i-28.html", "text": "Днес атмосферата над страната ще се задържи неустойчива и отново ще има краткотрайни валежи с гръмотевични бури и градушки, на повече места и по-значителни в следобедните часове. Максималните температури ще са между 23° и 28°, в София около 24°. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). Атмосферното налягане ще бъде малко по-ниско от средното за месеца и през деня ще се задържи почти без промяна.\r\nНад Черноморието също ще се развива купеста и купесто-дъждовна облачност. Ще има краткотрайни валежи с гръмотевици, на повече места в следобедните часове. Ще духа до умерен североизточен вятър, но с временни усилвания. Максималните температури ще са 26°-28°. Температурата на морската вода е 23-25°. Вълнението на морето ще бъде 1-2 бала. И над планините ще се развива мощна купесто-дъждовна облачност и ще има краткотрайни валежи с гръмотевични бури. Ще духа до умерен северен вятър, но с временни усилвания. Максимална температура на височина 1200 метра около 18°, на 2000 метра – около 12°.", "date": "2018.06.18", "title": "НИМХ: Отново ще има краткотрайни валежи с гръмотевични бури и градушки, максималните температури ще са между 23° и 28°"}
{"url": "http://www.focus-news.net/news/2018/06/18/2535153/ministar-nikolay-nankov-shte-vrachi-diplomite-na-zrelostnitsi-v-lovech.html", "text": "Министърът на регионалното развитие и благоустройството Николай Нанков ще връчи дипломите на зрелостници от Профилираната езикова гимназия „Екзарх Йосиф І“ в Ловеч. Това съобщиха от пресцентъра на МРРБ. Тържествената церемония ще се състои от 11.00 часа днес в сградата на училището.", "date": "2018.06.18", "title": "Министър Николай Нанков ще връчи дипломите на зрелостници в Ловеч"}
{"url": "http://www.focus-news.net/news/2018/06/18/2535157/zam-ministar-denitsa-sacheva-shte-uchastva-v-predstavyaneto-na-deynostite-po-proekt-uchenicheski-praktiki-faza-1-po-op-nauka-i-obrazovanie-za-inteligenten-rastezh.html", "text": "Заместник-министърът на образованието и науката Деница Сачева ще участва днес в представянето на дейностите по проект „Ученически практики – Фаза 1“ по Оперативната програма „Наука и образование за интелигентен растеж“. Това съобщиха от пресцентъра на МОН. Пресконференцията ще се проведе в 10.00 часа в залата на 4 етаж в МОН.", "date": "2018.06.18", "title": "Зам.-министър Деница Сачева ще участва в представянето на дейностите по проект „Ученически практики – Фаза 1“ по ОП „Наука и образование за интелигентен растеж“"}
{"url": "http://www.focus-news.net/news/2018/06/18/2535156/bezplatni-pregledi-za-tuberkuloza-shte-se-izvarshvat-v-tsyalata-strana-v-ramkite-na-kampaniyata-sedmitsa-na-otvorenite-vrati.html", "text": "За втори път през 2018 г. ще се проведат безплатни прегледи за туберкулоза в лечебни заведения за диагностика и лечение на туберкулозата във всички областни градове на страната. Това съобщиха от пресцентъра на Министерството на здравеопазването. Кампанията „Седмица на отворените врати” започва днес и ще продължи до 22 юни. Инициативата се осъществява по Програма „Подобряване на устойчивостта на Националната програма по туберкулоза” към Министерството на здравеопазването, финансирана от Глобалния фонд за борба срещу СПИН, туберкулоза и малария. Ежегодната проява е доказала своята ефективност за повишаване на обществената информираност за заболяването и за предоставяне на безплатен достъп до медицински услуги. \r\nПо време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията. \r\nПо време на проведената през месец март 2018 г. кампания общо анкетирани за туберкулоза са 3 004 лица. На 1 436 лица в риск от туберкулоза са извършени медицински прегледи и допълнителни изследвания. Открити са 32 лица с туберкулоза и 110 лица с латентна туберкулозна инфекция, които са започнали лечение. \r\nИнициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, ефективна превенция на туберкулозата в страната и осигуряване на достъп до здравни грижи.", "date": "2018.06.18", "title": "Безплатни прегледи за туберкулоза ще се извършват в цялата страна в рамките на кампанията „Седмица на отворените врати”"}
{"url": "http://www.focus-news.net/news/2018/06/18/2535150/tass-antonio-guterish-prizova-atina-i-skopie-da-ratifitsirat-dogovora-za-promyana-na-imeto-na-makedoniya.html", "text": "Генералният секретар на ООН Антонио Гутериш благодари на премиерите на Гърция и Македония Алексис Ципрас и Зоран Заев за подписването на договора за промяна на името на Македония и призова парламентите на двете страни да го ратифицират, предава ТАСС.\r\n„Благодаря на премиерите Ципрас и Заев за ролята им в сключването на историческото споразумение, подписано в Преспа в неделя. Призовавам техните правителства да поддържат твърдото настояване за ратификация и прилагането на договора на практика. ООН се стреми да подкрепи техните усилия“, написа Гутериш в социалната мрежа „Туитър“. Йонислав Дочев", "date": "2018.06.18", "title": "ТАСС: Антонио Гутериш призова Атина и Скопие да ратифицират договора за промяна на името на Македония"}
{"url": "http://www.focus-news.net/news/2018/06/18/2535154/sport-meksiko-pobedi-svetovniya-shampion-germaniya-s-10-v-moskva.html", "text": "Отборът на Мексико постигна победа над световния шампион Германия с 1:0 в първия мач от група „F“ на Световното първенство по футбол в Русия. Единственото попадение отбеляза Ървин Лосано в 35-ата минута.\r\nБразилия завърши наравно 1:1 срещу Швейцария в мач от група „E“. За Бразилия в 20-ата минута отбеляза нападателят на Барселона Филипе Коутиньо, а Стевен Зубер изравни за Швейцария в 50-ата минута.\r\nПо-рано през деня Сърбия записа победа срещу отбора на Коста Рика с 1:0 в мач от група „E“. Александър Коларов бе авторът на единственото попадение, разписвайки се в 56-ата минута от пряк свободен удар.", "date": "2018.06.18", "title": "Спорт: Мексико победи световния шампион Германия с 1:0 в Москва"}
{"url": "http://www.focus-news.net/news/2018/06/18/2535158/predstoyashti-mezhdunarodni-sabitiya-za-18-yuni-agentsiya-fokus.html", "text": "***Реакции след подписването на договора за разрешаване на спора за името между Македония и Гърция\r\n***Германската партия Християнсоциален съюз (ХСС) ще проведе събрание в хода на задълбочаващия се конфликт със сестринската й ХДС (Християндемократически съюз) около имиграционните политики на страната\r\n***Германският канцлер Ангела Меркел ще приеме италианския премиер Джузепе Конти в Берлин\r\n***Пратеникът на ООН в Сирия Стефан де Мистура ще проведе разговори с представители на Русия, Китай и Иран\r\n***Вицепредседателят на Европейската комисия Франс Тимерманс пристига в Полша, където ще разубеждава премиера на страната Матеуш Моравиецки от предвидените реформи в правосъдната система\r\n***", "date": "2018.06.18", "title": "Предстоящи международни събития за 18 юни ( Агенция „Фокус“ )"}
{"url": "http://www.focus-news.net/news/2018/06/18/2535155/komisiite-po-evropeyskite-vaprosi-na-parlamentite-na-es-shte-obsadyat-v-ndk-integratsiyata-na-zapadnite-balkani-badeshteto-na-kohezionnata-politika-i-evropeyskiya-stalb.html", "text": "Постиженията на Българското председателство и ключови теми като интеграцията на Западните Балкани, бъдещето на Кохезионната политика и Европейския стълб на социалните права ще обсъдят на срещата си в София комисиите по европейските въпроси на парламентите на ЕС. Това съобщиха от пресцентъра на Народното събрание. Пленарната среща на Конференцията на комисиите по европейските въпроси на парламентите на Европейския съюз ще започне в 9.00 часа в зала 3 на НДК. Във форума ще участват делегации на комисиите по европейските въпроси на националните парламенти на държавите-членки на ЕС и наблюдатели от страните-партньори на ЕС. \r\nПредседателят на Народното събрание Цвета Караянчева ще открие срещата. Приветствие към участниците ще отправи президентът на Република България Румен Радев. С встъпителни думи към тях ще се обърне председателят на Комисията по европейски въпроси и контрол на европейските фондове Кристиан Вигенин. На откриването ще говори и първият заместник-председател на Европейския парламент Марийд Макгинес. За постиженията на Българското председателство на Съвета на ЕС ще говорят министърът за Българското председателство Лиляна Павлова и заместник-председателят на Комисията по европейските въпроси и контрол на европейските фондове Ивелина Василева. Вицепремиерът по правосъдната реформа и министър на външните работи Екатерина Захариева, министърът на външните работи на Република Македония Никола Димитров, членът на Комисията по външни работи на Европейски парламент Елмар Брок и председателят на Комисията по европейски въпроси на хърватския парламент Домагой Милошевич ще бъдат ключови говорители по време на сесията „Интеграция и свързаност на Западните Балкани – нов стимул за политиката на разширяване на ЕС”. По темата „Европейски стълб на социалните права – изграждане на една по-приобщаваща и по-справедлива Европа” изказвания ще направят председателят на Европейския икономически и социален комитет Лука Жаие, директорът по политическата координация в Главния секретариат на Европейската комисия Марсел Хааг и председателят на Комисията по европейски въпроси на Националния съвет на Словашката република Любош Блаха. \r\nНа 19 юни 2018 г. в 9.00 часа участниците ще обсъдят темата „Силна и ефективна Кохезионна политика след 2020 г.“. Ключови говорители ще бъдат вицепремиерът Томислав Дончев, директорът за бюджета, комуникациите и общите въпроси в Главна дирекция Регионална политика на Европейската комисия Дана Спинант и председателят на Комисията по регионално развитие в Европейския парламент Искра Михайлова. \r\nПървият заместник-председател на Европейската комисия Франс Тимерманс, председателят на Комисията по конституционни въпроси на Европейския парламент Данута Хюбнер, председателят на Постоянната комисия по европейските въпроси на Сената на Холандия Бастиан ван Апелдорн и проф. Атанас Семов от Софийския университет „Св. Климент Охридски\" ще бъдат говорители по темата „Междупарламентарното сътрудничество в ЕС в контекста на дебата за субсидиарност и пропорционалност“. \r\nПленарната среща на Конференцията на комисиите по европейските въпроси на парламентите на Европейския съюз ще завърши с приемане на приноса и заключенията на форума. Със заключително слово към участниците ще се обърне председателят на Комисията по европейските въпроси и контрол на европейските фондове Кристиан Вигенин. \r\nВ 14.00 часа председателят на Комисията по европейски въпроси и контрол на европейските фондове Кристиан Вигенин и първият заместник-председател на Европейската комисия Франс Тимерманс ще дадат пресконференция в зала 6 на НДК.", "date": "2018.06.18", "title": "Комисиите по европейските въпроси на парламентите на ЕС ще обсъдят в НДК интеграцията на Западните Балкани, бъдещето на Кохезионната политика и Европейския стълб"}
{"url": "http://www.focus-news.net/news/2018/06/18/2535159/dobrich-dvizhenieto-po-pat-ii-71-silistra-dobrich-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Няма въведени временни ограничения на движението на автомобили в областта. Движението по път II-71 Силистра – Добрич се осъществява с повишено внимание, поради ремонтни дейности на асфалтовата настилка, предаде кореспондентът на Радио „Фокус” – Варна. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Продължават ремонтните дейности по Околовръстния път на Добрич. Срокът за приключване е до 22 юни. Движението по част от път II-29 Варна – Добрич също се осъществява с повишено внимание поради частични ремонтни дейности на асфалтовата настилка. Срокът за приключване на ремонта е 30 юни. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, духа съвсем слаб вятър, температурата на въздуха е около 18 градуса към 7,30 часа. \r\nЖулиета НИКОЛОВА", "date": "2018.06.18", "title": "Добрич: Движението по път II-71 Силистра – Добрич се осъществява с повишено внимание, поради ремонтни дейности на асфалтовата настилка"}
{"url": "http://www.focus-news.net/news/2018/06/18/2535152/prezidentat-rumen-radev-shte-uchastva-v-otkrivaneto-na-plenarnata-sreshta-na-konferentsiyata-na-komisiite-po-evropeyskite-vaprosi-na-parlamentite-na-evropeyskiya-sayuz.html", "text": "От 09.00 часа днес в зала 3 на Националния дворец на културата държавният глава Румен Радев ще участва в откриването на Пленарната среща на Конференцията на комисиите по европейските въпроси на парламентите на Европейския съюз (Пленарен Косак). Това съобщиха от прессекретариата на държавния глава. Във форума ще участват делегации на комисиите по европейските въпроси на националните парламенти на държавите-членки на ЕС и наблюдатели от страните-партньори на ЕС.\r\nПленарният КОСАК е заключителната среща от Парламентарното измерение на Българското председателство на Съвета на Европейския съюз.", "date": "2018.06.18", "title": "Президентът Румен Радев ще участва в откриването на Пленарната среща на Конференцията на комисиите по европейските въпроси на парламентите на Европейския съюз"}
{"url": "http://www.focus-news.net/news/2018/06/18/2535163/zam-ministar-valentin-yovev-shte-uchastva-v-sedmata-mezhdunarodna-konferentsiya-po-kartografiya-i-gis.html", "text": "Днес заместник-министърът на регионалното развитие и благоустройството Валентин Йовев ще участва в седмата Международна конференция по картография и ГИС. Това съобщиха от пресцентъра на МРРБ. Събитието, организирано от Международната картографска асоциация, Българската картографска асоциация и УАСГ, ще се проведе в Созопол в периода от днес до 23 юни. Участие в конференцията са заявили близо 200 учени и гео-специалисти от 40 държави от цял свят.", "date": "2018.06.18", "title": "Зам.-министър Валентин Йовев ще участва в седмата Международна конференция по картография и ГИС"}
{"url": "http://www.focus-news.net/news/2018/06/18/2535164/zamestnik-ministar-denitsa-nikolova-shte-bade-na-rabotno-poseshtenie-v-bryuksel.html", "text": "Заместник-министърът на регионалното развитие и благоустройството Деница Николова ще бъде на работно посещение в Брюксел днес и утре (19 юни), съобщиха от пресцентъра на МРРБ. Тя ще участва в семинар във връзка с одобрения проект на Министерство на регионалното развитие и благоустройството за укрепване на административния капацитет при подготовката на оперативната програма за регионално развитие в следващия програмен период 2020+. В рамките на форума е планирана среща с представители на Организацията за икономическо сътрудничество и развитие, които подпомагат изпълнението на проекта, както и с представители на другите управляващи органи, които са бенефициенти на проекта на ЕК.\r\nВ рамките на посещението ще се проведат и срещи с представители на ГД „Регионална и градска политика” на Европейската комисия, на които ще бъдат коментирани теми, свързани с напредъка в изпълнението на Оперативна програма „Региони в растеж“ 2014-2020 г.", "date": "2018.06.18", "title": "Заместник-министър Деница Николова ще бъде на работно посещение в Брюксел"}
{"url": "http://www.focus-news.net/news/2018/06/18/2535162/sofiya-vavezhda-se-vremenna-organizatsiya-na-dvizhenieto-za-zasnemane-na-kadri-ot-film.html", "text": "Въвежда се временна организация на движението за заснемане на кадри от филма „Сцени, отпаднали от живота на една актриса”. Това съобщиха от пресцентъра на Столична община. \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 20.00 часа на 18 юни 2018 г. на ул. „Цар Иван Асен ІІ” между ул. „Виктор Юго” и ул. „Струмица”. \r\n- От 08.00 до 20.00 часа на 20 юни 2018 г. на ул. „Струмица” №10. \r\n- От 08.00 до 20.00 часа на 21 юни 2018 г. на ул. „6-ти септември” между ул. „Любен Каравелов” и ул. „13-ти март”. \r\n- От 08.00 до 20.00 часа на 23 юни 2018 г. на ул. „Славянска” между ул. „Г. С. Раковски” и ул. 6-ти септември”. \r\n- От 08.00 до 20.00 часа на 25 юни 2018 г. и от 08.00 до 20.00 часа на 26 юни 2018 г. на бул. „Евлоги и Христо Георгиеви” между ул. „Върбица” и ул. „Анджело Ронкали”.", "date": "2018.06.18", "title": "София: Въвежда се временна организация на движението за заснемане на кадри от филм"}
{"url": "http://www.focus-news.net/news/2018/06/18/2535166/sofiya-petiyat-festival-sreshti-na-mladoto-evropeysko-kino-shte-se-provede-vav-frenskiya-institut-i-kino-odeon.html", "text": "Петият фестивал „Срещи на младото европейско кино” ще се проведе от днес до 24 юни във Френския институт и в кино \"Одеон\" в София. Това съобщиха от пресцентъра на Столична община. За пета поредна година „Срещи на младото европейско кино” ще представи избрани филми от млади френски и европейски режисьори. Фестивалът е част от Календара на културните събития на Столична община за 2018 г. Той ще бъде открит в кино \"Одеон\" с филма \"Революция в училище\" в присъствието на режисьора Йоана Грудзинска и на ко-сценариста Леа Тодоров.\r\nЧетири реставрирани филма на белгийската режисьорка Шантал Акерман ще бъдат показани за първи път в България, в рамките на програмата Forever Young, част от фестивала „Срещи на младото европейско кино”, до 24 юни в кино „Одеон“ и в зала „Славейков“ на Френския институт.\r\n“Tази година се навършват 50 години от първия късометражен филм на Акерман – „Подпали града ми“ (Saute ma ville, 1968), който създава едва 18-годишна, и в който самата тя участва. С него поставя началото на богатото си творчество, в което отхвърля правилата, за да създаде свои. От януари до март във Френската филмотека се проведе мащабна ретроспектива с филмите й, което ме вдъхнови да покажем малка част от тях в София. За щастие Посолството на Кралство Белгия в България откликна на идеята да запознаем публиката с този нестандартен творец”, посочва Ралица Асенова, организатор на фестивала.\r\nШантал Акерман е родена в Брюксел и произхожда от еврейско семейство, което бяга от войната. Живяла и работила в Ню йорк и в Париж. Филмът на Годар „Лудият Пиеро” е бил пламъкът, запалил желанието за кино в нея. След края на прожекцията му, петнадесет годишната Шантал е крещяла на булеварда: „Искам да правя кино, искам да правя кино!”           \r\nТя експериментира с камерата, с идеите си, с тялото си. Никой до този момент в областта на киното не е откровен колкото нея, смел колкото нея, чистосърдечен, колкото е била тя. Участва в поредица от експериментални филми. По време на престоя си в САЩ попада в средите на американското експериментално кино, учи за кратко в Националния институт за сценични изкуства, но бързо го напуска, тъй като иска да прави кино. Създава над 40 филма, участва със свои инсталации на Венецианското биенале, пише книги, става водещ режисьор на вълната, наречена „модерно кино“.\r\nВ авангардния документален филм News from home (1977), част от програмата на фестивала, Акерман заснема различни места на Ню Йорк, четейки писма, изпратени от майка й между 1971 г. и 1973 г., когато самата режисьорка живее там. Акерман е способна на откровеност,  която обезсърчава и това проличава в този филм.\r\nЩе бъде представен и шедьовърът на белгийската режисьорка „Жанa Дилман, ул. Търговска 23, Брюксел 1080”. За него Акерман казва, че веднъж се обръща в леглото си и само за една минута вижда целия бъдещ филм. „Правя изкуство с жена, която мие чинии” - шегува се Акерман. В главната роля е Делфин Сейриг, актриса, очаровала  Ален Рене, Маргарит Дюрас и Франсоа Трюфо. Тя също е и активна личност в борбата за правата  на жената, подписвайки „Манифест 343“, който е апел за легализиране на аборта, забранен във Франция през седемдесетте гофини. В „Жана Дилман” баналното ежедневие е примесено с хиперреализъм, форма, показваща отлично метаморфозата на героинята от домакиня до крайна революционерка.\r\nВ своето творчество Шантал Акерман изследва границите на самотата, отчуждението и формите на отчаянието, често скрити от привидно безгрижен и обикновен начин на живот. Тя си отива, поставяйки край на живота си, което сякаш вече е предрекла в първия си филм, повлиян от нямото кино на Чаплин.", "date": "2018.06.18", "title": "София: Петият фестивал „Срещи на младото европейско кино” ще се проведе във Френския институт и кино \"Одеон\""}
{"url": "http://www.focus-news.net/news/2018/06/18/2535168/plovdiv-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ - Пловдив ще проведат приемни с граждани от избирателния си район днес, съобщиха от пресцентъра на ПП ГЕРБ. Това ще се случи, както следва:\r\n- Менда Стоянова, председател на Комисията по бюджет и финанси в 44-тото Народно събрание – от 16.00 в централния офис на ГЕРБ – Пловдив, на бул. „Марица” 91.\r\n- Димитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2. \r\n- инж. Атанас Ташков, член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-тото Народно събрание - от 16.00 часа в партийния офис на ул. „Стефан Стамболов\" 21.\r\n- Спас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" 5.", "date": "2018.06.18", "title": "Пловдив: Народните представители от ГЕРБ организират приемни за граждани"}
{"url": "http://www.focus-news.net/news/2018/06/18/2535165/denyat-18-yuni-v-balgarskata-istoriya.html", "text": "През 1913 г. по време на Междусъюзническата война, Сърбия обявява война на България. През 1890 г. е изпратена нота до Високата порта за назначаване на трима български владици в Македония (Скопие, Велес и Охрид) и за признаване на княза, подкрепена от Великобритания, Германия и Австро-Унгария (против са Русия, Гърция, Сърбия и Патриаршията). През 1878 г. е сключено англо-австрийско споразумение за ревизия на Санстефанския договор в духа на англо-руското споразумение от 30 май. Санстефанският  мирен договор е подписан между Русия и Османската империя на 19 февруари 1878 г. (3 март). На 18 юни e роден Георги Димитров – български политик и държавник, деец на международното комунистическо движение. На тази дата умира Христо Смирненски (псевд. на Христо Димитров Измирлиев) – поет. \r\n2002 г.\r\nПрезидентът на Република България връчва „Орден стара планина“ първа степен на:\r\n1. Херит Залм, министър на финансите на Кралство Холандия „за извънредно големите му заслуги за консолидиране на позициите на Република България пред Световната банка и Международния валутен фонд и за подкрепата му за изграждане на модерна държавна администрация в страната ни“\r\n2. Чан Ван Тхин, извънреден и пълномощен посланик на Социалистическа република Виетнам в Република България „за изключително големите му заслуги за развитието и укрепването на българо-виетнамските отношения и по повод окончателното му отпътуване от страната“\r\n3. Даниела Баришич, извънреден и пълномощен посланик на Република Хърватия в Република България „за изключително големите ѝ заслуги за развитието и укрепването на българо-хърватските отношения и по повод окончателното ѝ отпътуване от страната“\r\n2001 г.\r\nКметът на София Стефан Софиянски, подкрепен от Евгений Бакърджиев, иска оставката на Иван Костов като лидер на СДС заради тежката изборна загуба.\r\n1981 г.\r\nСъставено е правителство начело с Гриша Филипов. За първи заместник- председател на Министерския съвет е избран Тодор Божинов, а за заместник-председатели Андрей Луканов, Георги Йорданов, Григор Стоичков, Кирил Зарев, Стамен Стаменов и Станиш Бонев. Людмила Живкова е преизбрана за председател на Комитета за култура.\r\nГеорги Филипов Гриша е политически и държавен деец. Той е роден на 13 юли 1919 г. в гр. Кадиевка (Украйна) в семейство на български емигранти. Член е на Българската работническа партия, по-късно Българска комунистическа партия. В периода 1974-1989 г. е член на Политбюро на ЦК на БКП, председател е на Министерския съвет на Народна република България (юли 1981-юли 1986 г.).\r\n1973 г.\r\nВ София е подписан протокол за стокообмен с Гърция за 1973 г. на стойност 60 000 000 долара.\r\n1947 г.\r\nВъзстановени са дипломатическите отношения с Унгария. На 1 февруари 1946 г. Унгария е провъзгласена за република. Установява се тоталитарен режим на управление под ръководството на Унгарската комунистическа партия. През 1949 г. става член на СИВ, от 1955 г. се присъединява към страните, подписали Варшавския договор. През 1956 г. се провеждат протести срещу съветското влияние в страната, което впоследствие е потушено жестоко с участието на съветската армия. През 1989 г. съветския модел на управление се проваля напълно, социал - политическата система рухва, установен е демократичен парламентарен режим. През 1990 г. изборите са спечелени от демократичната опозиция, а за президент е избран А. Гьонц, за министър-председател Й. Антал. Трудностите на преходния период довеждат отново социалистите на власт през 1994 г. (министър-председател Г. Хорн). През 1998 г. парламентарните избори са спечелени от Съюза на младите демократи - Унгарска гражданска партия (ФИДЕС). Унгария е член на ООН от 1955 г. и на НАТО 1999 г.\r\n1913 г.\r\nПо време на Междусъюзническата война, Сърбия обявява война на България.\r\n1913 г.\r\nПо време на Междусъюзническата война, по решение на правителството, Главното командване спира настъпателните действия срещу Сърбия и Гърция и заповядва да се премине към отбрана. В същия ден Върховният главнокомандващ на сръбската армия издава заповед за започване на бойни действия срещу България.\r\n1913 г.\r\nПо време на Междусъюзническата война гръцката армия изгаря селата Котово, Спатово, Манджово и Чифлици, Сярско. Останалите в тях жители са избити. Бежанците се укриват в планината, а изгорените села били изравнени със земята. Според гръцкия печат - селата били опожарени от гръцкото население, което не желаело повече да живее под българска власт.\r\n1913 г.\r\nПо време на Междусъюзническата война, сръбските власти в Ресен арестуват, измъчват и интернират 496 български първенци от града и региона. 37 от тях са зверски убити. В Крушево сръбските власти арестуват 126 видни българи – учители, свещеници, участници в национално-освободителните и църковните борби и ги подлагат на зверски мъчения. В краката на арестуваните е хвърлена отрязаната глава на четника Иван Котев.\r\nСръбските власти убиват жестоко свещеник Иван Аврамов и шестима младежи, набедени за комити, в прословутия дом за мъчения на българите във Велес - “Черната къща”.\r\n1913 г.\r\nПо време на Междусъюзническата война в сражения срещу сръбските войски, загиват опълченците от Първа Дебърска дружина на Македоно-одринското опълчение - ефрейтор Димитър Иванов от Кратово, редниците Митре Андреев от Дебър, Трайко Симеонов от Мелничани, Дебърско, Иван Алексов от Подгорци, Дебърско, Илия Иванов от Ябланица, Дебърско.\r\n1901 г.\r\nПриет е Закон за управление и оползотворяване капитала на бившата Българска добродетелна дружина. Създава се отделен неотчуждаем фонд за издръжка на бедни български студенти. Общата сума е 372 000 лв.\r\n1898 г.\r\nПубликуван е Правилник за народните библиотеки в София и Пловдив.\r\n1890 г.\r\nИзпратена е нота до Високата порта за назначаване на трима български владици в Македония (Скопие, Велес и Охрид) и за признаване на княза, подкрепена от Великобритания, Германия и Австро-Унгария (против са Русия, Гърция, Сърбия и Патриаршията). България спира плащанията по румелийския данък и изплащането на жп линията Русе-Варна. Султанът удовлетворява нотата на 14 юли същата година, като издава берати за български владици в Охрид (митрополит Синесий) и Скопие (митрополит Теодосий) и разрешава на Екзархията да издава в Цариград свой официален орган на български език - вестник \"Новини\", чийто първи брой излиза на 27 септември.\r\n1878 г.\r\nСключено е англо-австрийско споразумение за ревизия на Санстефанския договор в духа на англо-руското споразумение от 30 май.\r\nСанстефанският мирен договор е подписан между Русия и Османската империя на 19 февруари 1878 г. (3 март). С него се слага край на Руско-турската освободителна война 1877–1878 г. Подписан е в градчето Сан Стефано (днес Йешилкьой). Договорът е прелиминарен – т. е. предварителен, и подлежи на одобрението на останалите Велики сили. Санстефанският мирен договор съдържа преамбюл, 29 члена и заключение. Според него освободена България е автономно, трибутарно (плащащо данък), васално княжество със свое народно правителство и войска. Нейната площ е над 170 000 кв. км. В територията на България влизат цяла Северна България без Северна Добруджа, която преминава към Румъния, цяла Тракия без Одринско и Гюмюрджинско и цяла Македония без Солунско и Халкидическия полуостров, които остават за Турция. Така обозначените български граници обхващат територии, близки до определените на Цариградската конференция 1876 г. Според договора начело на държавата трябва да застане княз, който да бъде избран от народа, утвърден от Високата порта и одобрен от Великите сили. Събрание от избрани български първенци трябва да обсъди и приеме основния закон на страната. С цел подпомагане на българския народ в началните стъпки на неговото държавно управление се предвижда в страната за срок от две години да остане временно руско управление. Османската империя няма право да държи турски войски в Княжеството. Уточняват се въпросите, свързани с наличието на османски държавни, обществени и лични имоти в България. Третира се плащането на годишен данък. Санстефанският мирен договор санкционира редица придобивки и за други балкански държави. Румъния, Сърбия и Черна гора узаконяват своята независимост. Румъния получава Северна Добруджа, срещу което отстъпва Южна Бесарабия на Русия. На Сърбия е дадена Нишка област. В о. Крит трябва да влезе в сила Органическият устав от 1868 г. Босна и Херцеговина получават административна автономия. Урежда се корабоплаването през Босфора и Дарданелите. През тях свободно могат да преминават в мирно и военно време търговски кораби на неутралните държави. Санстефанският мирен договор урежда редица аспекти от Източната криза. Увенчава с успех многовековните борби на българите и довежда до възстановяване на българската държава.\r\n1854 г.\r\nГеорги Раковски напуска тайно Цариград и с четата си тръгва към Стара планина.\r\n1711 г.\r\nАрмията на Мехмед паша преминава р. Дунав в района на Исакча. Придвижването на войските на север се съпровожда от налагане на извънредни повинности върху подвластното християнско население, което предизвиква недоволство сред българите в района на Добруджа.На тази дата са родени: \r\n1927 г.\r\nРоден е Симеон Ангелов Пиронков - композитор. Той завършва БДК. Ученик е по композиция на П. Владигеров и В. Стоянов и по диригентство - на А. Димитров. В началото работи като музикален ръководител на Народен театър за младежта в София. По-късно е музикален ръководител на Българската кинематография, където оставя ценни образци във филмовата музика. Преподава във ВИТИЗ \"Кръстю Сарафов\" (дн. НАТФИЗ). Секретар е на Съюза на българските композитори и е негов зам.-председател. Симеон Пиронков е член на редколегии, пише статии по различни музикални въпроси и др. На 40 години пише първата си опера - \"Добрият човек от Сечуан\", след 10 години и втората - \"Пъстрата птица\". Автор е на музикални произведения в почти всички жанрове: \"Нощна музика\" за симфоничен оркестър, Симфония за струнен оркестър, \"Истинска апология за Сократ\" за бас и оркестър (по текст на К. Варналис), \"Балетна музика в памет на Стравински\", ораторията \"Житие и страдание грешнаго Софрония\", кантатата \"Искам да напиша една песен\" и др.\r\n1882 г.\r\nРоден е Георги Димитров – български политик и държавник, деец на международното комунистическо движение. Член е на БРСДП от 1902 г. През 1913 г. е избран за народен представител, а на следващата година – за съветник в столичната община. До 1923 г. е ръководител на Общия работнически синдикален съюз. В годините между 1919-1920 г. застава начело на транспортната и на общата политическа стачка. Заедно с В. Червенков ръководи Септемврийските бунтове 1923 г. През 1929-1933 г. е ръководител на Западноевропейското бюро на Коминтерна. На 9 март 1933 г. заедно с Б. Попов и В. Танев е арестуван и обвинен в подпалването на Райхстага в Берлин. Прочува се с държанието си на Лайпцигския процес, след който получава съветско гражданство и заминава за Москва. От 1935 г. до 1943 г. е генерален секретар на Коминтерна. Той е 32-ия министър-председател на България (23.11.1946-02.07.1949 г.). Умира на 2 юли 1949 г. Мумията му е поставена в мавзолей в гр. София, сринат до основи през септември 1999 г.\r\n1879 г.\r\nВ Стара Загора на 18 юни 1879 г. е роден Константин Антонов Иванов, известен като Сеченката, както и с името Вълчо Антонов. Той е български революционер, войвода на ВМОРО.\r\nКонстантин Иванов е член на Одринския окръжен революционен комитет на ВМОРО.\r\nПрез 1901 и 1902 г. е ръководител на пограничния пункт на ВМОРО в Чепеларе. Там приема името Вълчо, в памет на убития предишен ръководител на пункта Вълчо Сарафов, братовчед на Борис Сарафов.\r\nНа Пловдивския конгрес на Одринския революционен окръг през 1902 г. е избран за подвижен член на ООРК и е назначен за ръководител на Западнотракийския район. През август същата година в Хасково сформира чета в която са включени Тане Николов, Димитър Запрянов, Стефан Чолаков, Дядо Петър и други новопокръстени членове на ВМОРО и влиза в Тракия. В началото на 1905 заминава със съпругата си, дейната сътрудничка на организацията Тота Дончева - Антонова за Скопие, където под прикритието на шивашка дейност основават социалистическа група. Разкрити са от властите и изгонени от границите на империята.\r\nПо време на Балканските войни е доброволец в Македоно-одринското опълчение.\r\nУмира на 23 октомври 1932 година в Стара Загора.\r\n1873 г.\r\nВ Габрово е роден генерал-майор Борис Сирманов, началник на щаба на Втора армия през Първата световна война. Завършва Военното училище в София и Генералщабна академия в Русия. По време на Балканските войни 1912–1913 г. е военен аташе в Санкт Петербург. През 1915 г. е назначен за нач.-щаб на 7. Пехотна Рилска давизия. На тази длъжност го заварва и въвличането на България в Първата световна война. От 1917 г. е нач.-щаб на Втора армия, с която воюва на Македонския фронт на вр. Висока чука до р. Ангиста в Сереското поле.На тази дата умират: \r\n1996 г.\r\nУмира Йордан Тодоров – български лекар, професор, доайен на българска клинична химия. Йордан Тодоров е роден на 8 ноември 1920 г. в гр. София. Завършва медицина в СУ” Св. Климент Охридски”. Йордан Тодоров пише докторска дисертация върху клиничната лаборатория. От 1948 г. е асистент и ръководител е на лабораторията в Университетската педиатрична клиника в София. През 1956 г. става ръководител на катедрата по клиниколабораторна диагностика към ВМИ в София. Осъден е на 3 години затвор след политически съдебен процес (1972 г.), изхвърлен е от работа, лишен от възможност да преподава и публикува. Реабилитиран е през март 1990 г. Йордан Тодоров е създател на дисциплината “Клинична химия” и “Лабораторна диагностика”; на Българското дружество по клинична химия и председател до арестуването му (1972 г.). Член-кореспондент е на Дружество по хематология и онкология на ФРГ, почетен член на Люксембургското дружество по клинична биология и на Полско дружество по клинична биология. Награден е с медал “Jendrassik” за научни заслуги.\r\n1979 г.\r\nУмира Никола Бонев – български астроном. Той е роден на 11 юли 1898 г. в Стара Загора. Завършва математика и физика в СУ “ Св. Климент Охридски” през 1922 г. Специализира в Сорбоната и в Парижката обсерватория в периода от 1924 до 1926 г. През 1927 г. Никола Бонев става доктор по философия в Берлинския университет, а година по- късно доцент. В периода от 1937 г. до 1966 г. е професор по астрономия в Софийския Университет “Св. Климент Охридски”. Декан е на Физико-математическия факултет от 1934 г. до 1935 г. Завежда Секцията по астрономия при БАН в периода от 1948 до 1972 г. Никола Бонев е основател и председател на Българското астрономическо дружество. Той е основател на станция за наблюдение на изкуствени спътници, член е на комисията \"Луна\" при Международната академия по астронавтика в Париж, подпредседател е на Международната федерация по астронавтика в Париж от 1961 до 1963 г. Автор е на 86 научни публикации от областта на космогонията, сферичната астрономия, висшата геодезия и математическата география. \r\n1923 г.\r\nУмира Христо Смирненски (псевд. на Христо Димитров Измирлиев) - поет. Христо Димитров Измирлиев е роден на 17 септември 1898 г. в гр. Кукуш, Македония. През 1904-1908 г. учи в родния си град. След което идва в София и продължава образованието си. През 1911 г. се завръща в Кукуш, където завършва прогимназия.. След опожаряването на Кукуш по време на Междусъюзническата война (1913 г.) семейството му се преселва в София. От 1913 до 1917 г. учи в Техническото училище, започва да печата стихове, разкази и фейлетони. През 1917 г. напуска Техническото и постъпва във Военното училище, което напуска предсрочно, тъй като е изпратен да участва в потушаването на Владайското въстание (септември 1918 г.). През същата година се записва студент в Юридическия факултет на Софийския университет. Първите публикации на Смирненски са във в. “К’во да е” (1915 г.). Сътрудничи (от 1916 г.) на списанията “Българан”, “Родна лира”, “Барабан”, “Художествена седмица” и др. В продължение на 11 месеца (януари - ноември 1911 г.) организира и редактира седмичното литературно-хумористично сп. “Смях и сълзи”. През 1918-1922 г. е член на редакционната колегия на сп. “Българан”, сътрудничи на хумористичните списания “Сатър” и “Червен смях”, на в. “Народна армия” и сп. “Младеж”, както и на “Работнически вестник”. През ноември 1922 г. започва да издава (съвместно с брат си Тома Измирлиев) хумористичното сп. “Маскарад”, което спира да излиза през 1923 г.. Приживе излизат книгите му “Разнокалибрени въздишки в стихове и проза” (1918 г.) и “Да бъде ден!” (1922 г.). Пише под псевдонимите Ведбал, Вилмон, Гаврош, Кямил ефенди и др.\r\n1920 г.\r\nУмира Алоис Мацак - български военен капелмайстор от чешки произход. Алоис Мацак е роден на 14 декември 1857 г. Идва в България през 1892 г. и заема длъжността военен капелмайстор в Плевен, после в София. Организира първите симфонични концерти с гвардейска музика. Автор е на симфоничната картина “Одрин” и на аранжировки за духова музика на български народни песни.\r\n1914 г.\r\nВ София умира Димитър Попов Даскалов - български живописец, график и изкуствовед. Димитър Даскалов е роден на 26 октомври 1874 г. в с. Върбица, Шуменско.През 1903 г. завършва Държавно рисувално училище в София. Възпитаник е на Ив. Мърквичка и А. Митов. През 1903 г. е един от основателите на дружество \"Съвременно изкуство\". В периода 1909 – 1911 г. преподава стилознание в Държавно рисувално училище, художник в Народно археологически музей в София (1908-1913 г.). Рисува предимно портрети и композиции. Сред по-известни рисувани от него портрети са: \"Старец\" (1900 г.), \"Селска жена\" (1900 г.), портрети на В. Кирков (1902 г.), В. Игнатиева (1902 г.), Ц. Тодоров (1903 г.), Хр. Данов (1906 г.), Евлоги Георгиев (1906 г.), Ив. Попов (1910 г.) и др. Сред по-известните му графични творби: \"Край Одрин\" (1912 г.), \"Св. София\", \"Цариград\" (1912 г.), \"Дворецът Долма бахча\" (1912 г.). Първите си статии, студии и критика върху проблемите на изкуството публикува в сп. \"Ново време\" (1897-1923 г.) на Д. Благоев. Сътрудничи с рецензии на периодичния печат - сп. \"Съвременна мисъл\" (1910-1920 г.), в-к \"Камбана\" (1907-1935 г.), в-к \"Дневник\" (1902-1944 г.). Разработва методика за преподаване на дисциплината рисуване в гимназиите, въвежда рисуването от натура в Държавно рисувално училище, ръководи художник-занаятчийски курсове. Автор е на трудовете: \"Рисуването в нашите средни училища\" (1906 г., златен медал на Балканското изложение в Лондон през 1907 г.), \"Влияние на изкуството върху занаятите\" (1907 г.), \"История на изкуството. Ч. I. Древният изток, Египет, Асиро-Вавилония, Персия, Финикия\" (1910 г.).\r\n1913 г.\r\nУмира Бойчо Липовски (псевд. на Никола Василев) – български писател, автор на стихове, разкази, драми, литературна критика. Бойчо Липовски е роден на 15 август 1878 г. в Кюстендил. Следва философия в СУ “ Св. Климент Охридкси”. Работи като учител във Видин и Пловдив, директор на Девическата гимназия в Кюстендил. Участник е в конгреса на писателите и журналистите в Белград през 1911 г. Загива по време на Междусъюзническата война при с. Злетовска река, Кочанско. Има публикувани стихове в сборниците \"Към свобода\", \"Лъчи\" и др. Сътрудничи на литературната периодика, превежда от руски език, събира народно творчество.\r\nБойчо Липовски е автор на \"Стаю Малинов\" (разказ, 1898 г.), \"Първи въздишки\" (стих., 1899 г.), \"Потайни жалби\" (стих., 1902 г.), \"Сашка Поликраев\" (комедия, 1902 г.), \"Избрани народни умотворения, обредни и битови песни\" (1906), \"Пеперуди\" (стих., 1907 г.), \"Младини\" (повест, 1909 г.), \"Сълзи\" (стих., 1911 г.) За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.18", "title": "Денят 18 юни в българската история"}
{"url": "http://www.focus-news.net/news/2018/06/18/2535169/pregled-na-osnovnite-temi-v-dobrudzhanskiya-pechat.html", "text": "„5400 работници от страни извън ЕС ще работят този сезон в туризма“, съобщава на първа страница вестник „Добруджанска трибуна“. Местната власт да регулира шумовите зони в курорти, това е заявила пред журналисти в Албена министърът на туризма Николина Ангелкова. За миналата година в сектор туризъм в страната ни са работили 369 000 души, 3400 са били от трети страни, като Украйна, Молдова и Беларус, също единични бройки от Тайланд и Филипините. При посещението си в Община Каварна министър Ангелкова е инспектирала строителния обект, който предизвика спорове относно приключилия на 15 май срок за подобни дейности. Министърът е препоръчал на морската община спешно да спре ремонтните дейности край плажа, съобщава изданието. Според Ангелкова в случая е добре да се намеси Областна управа в Добрич. В рубриката „Новини“ – Български камерен оркестър и братя Зайранови представят Цигулково цунами“. Диригент ще бъде Алексей Измирлиев. Концертът ще се състои във вторник – 19 юни, от 19,00 часа в Концертна зала „Добрич“. Младите таланти Мартин и Александър са възпитаници на Национално училище по изкуства „Добри Христов“ във Варна и младши студенти в класа по цигулка на проф. Марио Хосен в Нов български университет в София.", "date": "2018.06.18", "title": "Преглед на основните теми в добруджанския печат"}
{"url": "http://www.focus-news.net/news/2018/06/18/2535170/burgas-dnes-shte-bade-pusnata-v-eksploatatsiya-elektronnata-sistema-za-taksuvane-vav-vsichki-troleybusi-v-grada.html", "text": "В продължение на политиката на Общинския превозвач „Бургасбус“ за цялостно интегриране на електронната система за таксуване в градския транспорт от днес във всички тролейбуси валидаторите ще бъдат пуснати в експлоатация. Това съобщиха от пресцентъра на Община Бургас.\r\nОт днес се преустановява продажбата на хартиени карти за 15 дни и 1 месец за линии Т1 и Т2. Клиентите с предварително закупени карти ще могат да ги ползват до изтичане на срока им. От същата дата се преустановява валидността на безплатните талони за линии Т1 и Т2, издадени към карти с общинско намаление.\r\nПриканват се всички редовни клиенти на дружеството, които все още нямат електронни карти за пътуване, да се снабдят с такива в касовите салони. Използването им ще направи пътуването по-евтино. Служителите на общинския превозвач на място ще помогнат при избора на най-подходящия за всеки клиент продукт от тарифния план.\r\nСтойността на превозните документи, заредени в карти на електронен носител, може да бъде следната:\r\n– билет за пътуване с прекачване до 45 минути (е-портмоне) – 1.30 лв.;\r\n– билет за пътуване с прекачване до 45 минути (пакет 50 пътувания) – 1.20 лв.;\r\n– билет за пътуване с прекачване до 45 минути (пакет 30 пътувания) – 1.25 лв.;\r\nЗапазват се и цените на абонаментите и електронните билети за учащи и пенсионери.\r\nВсички ползвани пътувания чрез електронни карти са „времеви“, т.е. в рамките на 45 минути всеки пътник може да се прехвърли на друго превозно средство и да се валидира, без това да се отчете като ново пътуване.\r\nОт дружеството напомнят, че всеки пътник, който разполага с електронна карта, в която има зареден валиден превозен документ (билети, пакет пътувания, абонамент), следва да се валидира още в началото на всяко пътуване. Ако не разполага с електронна карта, пътникът е длъжен да се снабди с хартиен билет непосредствено след качването си в превозното средство. При липса на кондуктор в салона, таксуването се извършва от шофьора.\r\nСъгласно чл. 101, ал. 1 от Закона за автомобилните превози, нередовен пътник в градския транспорт подлежи на имуществена санкция. Глобата е в размер на 10.00 лв. (при плащане в превозното средство) или 20.00 лв. (при отложено плащане в Транспортна къща).\r\nДопълнителна информация, свързана с възможностите на електронната система за таксуване и цените на превозните документи, може да бъде получена на телефони: 056/831422, 0882455155, или на сайта на дружеството: www.burgasbus.info.", "date": "2018.06.18", "title": "Бургас: Днес ще бъде пусната в експлоатация електронната система за таксуване във всички тролейбуси в града"}
{"url": "http://www.focus-news.net/news/2018/06/18/2535160/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-shte-poseti-oblast-blagoevgrad.html", "text": "Председателят на ПГ на ГЕРБ и зам.-председател на партията Цветан Цветанов ще посети област Благоевград. Той ще бъде придружаван от народния представител и областен координатор на ГЕРБ - Благоевград Даниела Савеклиева и народните представители на ГЕРБ от Благоевградска област. Това съобщиха от пресцентъра на ПП ГЕРБ. В 9.30 ч. Цветан Цветанов ще се срещне в сградата на Община Благоевград с кмета на града д-р Атанас Камбитов. В 10.15 ч. в общинския офис на партията на бул. „Св. св. Кирил и Методий“ ще започне срещата на Цветанов с новото общинско ръководство на ГЕРБ в Благоевград. В 12.00 ч. в конферентната зала на хотел „Лъки-Банско” е предвидена среща на Цветан Цветанов с кмета на Община Банско Георги Икономов и с общинското ръководство. Час по-късно в общинския офис на ГЕРБ-Разлог, намиращ се ул. „Възраждане” 16, ще започне срещата на Цветанов с ръководството на партията в Разлог. На срещата ще присъства и кметът на Разлог инж. Красимир Герчев. В 16.00 часа в Гърмен ще започне срещата на председателя на ПГ на ГЕРБ с общинските партийни ръководства на Сатовча, Хаджидимово и Гърмен. Разговорът ще се проведе в заседателната зала на Община Гърмен. За 18.00 часа е насрочена среща с актива на ГЕРБ в община Гоце Делчев. Събитието ще се проведе в партийния офис в града.", "date": "2018.06.18", "title": "Председателят на ПГ на ГЕРБ и зам.-председател на партията Цветан Цветанов ще посети област Благоевград"}
{"url": "http://www.focus-news.net/news/2018/06/18/2535167/reuters-poveche-ot-200-dushi-sa-raneni-sled-zemetresenieto-v-yaponiya.html", "text": "Повече от 200 души са ранени след земетресението от 6,1 по скалата на Рихтер край втория по големина японски град Осака тази сутрин, предава  Reuters.\r\nЗеметресението е убило трима души, включително 9-годишно момиче, спряло е заводските линии и е скъсало част от канализацията, съобщават представителите на местната власт. Виктор Турмаков", "date": "2018.06.18", "title": "Reuters: Повече от 200 души са ранени след земетресението в Япония"}
{"url": "http://www.focus-news.net/news/2018/06/18/2535161/sputnik-izraelski-iztrebiteli-sa-izvarshili-vazdushni-udari-nad-devet-tseli-v-severnata-chast-na-ivitsata-gaza.html", "text": "Израелските отбранителни сили съобщиха, че са извършили въздушни удари над девет военни цели в северната част на Ивицата Газа, предава Sputnik.\r\nИзраелски изтребители са атакували девет военни цели в две военни съоръжения и обект за производство на боеприпаси, съобщиха от израелските отбранителни сили в социалната мрежа „Туитър“. Според тях, целите са принадлежали на бунтовници на „Хамас“.\r\nВъздушните удари са отговор на „палежите и експлозивните хвърчила и балони, които са били изпращани към Израел“, отбелязаха от израелските сили, допълвайки че те са „решени да продължат да действат с увеличен интензитет срещу актовете на терор, колкото дълго е нужно“. Йонислав Дочев", "date": "2018.06.18", "title": "Sputnik: Израелски изтребители са извършили въздушни удари над девет цели в северната част на Ивицата Газа"}
{"url": "http://www.focus-news.net/news/2018/06/18/2535173/veliko-tarnovo-v-grada-shte-se-provede-dvudnevna-kampaniya-za-sabirane-na-opasni-bitovi-otpadatsi.html", "text": "Двудневна кампания за събиране на опасни битови отпадъци ще се проведе в града днес и утре (19 юни). Това съобщиха от пресцентъра на Община Велико Търново. В два мобилни пункта всеки желаещ може да предаде излязло от употреба електрическо и електронно оборудване, стари и негодни батерии и акумулатори, автомобилни гуми, лекарства с изтекъл срок на годност, замърсени опаковки, живачни термометри, флуоресцентни тръби, почистващи препарати, дезинфектанти, химикали, пестициди, масла и лепила.\r\nОрганизатори на кампанията са Община Велико Търново и фирма „Балбок инженеринг“. \r\nНа 18 юни пунктът за събиране на опасни отпадъци ще бъде в квартал „Картала“ на паркинга на ул. „Стоян Михайловски“. На 19 юни акцията продължава в кв. „Колю Фичето“ в зона за паркиране на ул. „Симеон Велики“ срещу градския мол. Във всеки от двата дни пунктът ще работи от 10.00 до 16.00 часа. Допълнителна информация може да бъде изискана и получена в общинския отдел „Околна среда“, на телефони: 062/619502 и 062/619522.", "date": "2018.06.18", "title": "Велико Търново: В града ще се проведе двудневна кампания за събиране на опасни битови отпадъци"}
{"url": "http://www.focus-news.net/news/2018/06/18/2535177/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество. Във връзка с подмяна на сградно водопроводно отклонение на ул. „Братя Миладинови“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Братя Миладинови“ от ул. „Св. Св. Кирил и Методий“ до бул. „Сливница“ и на ул. „Гривица“ от ул. „Братя Миладинови“ до бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гривица“ ъгъла с ул. „Братя Миладинови“.\r\nВъв връзка с подмяна на спирателни кранове на ул. 5040 жк. „Дружба“ I, се налага спиране на водоподаването от 10:00 до 20:00 часа на клиентите на „Софийска вода”, живеещи в района на ул. 5039, ул. 5041, бул. „Христофор Колумб“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5040 ъгъла с ул. 5041.\r\nВъв връзка с диагностика на уличен водопровод на ул. „Първанова чешма“ с. Доброславци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. „Първанова чешма“, ул. „Уршак“, ул. „Панчовица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бранище“ ъгъла с ул. „Панчовица“.\r\nВъв връзка с монтаж на спирателен кран на ул. „Иван Андонов“ кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Иван Андонов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Андонов“ ъгъла с ул. „Вера Мутафчиева“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.06.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/18/2535174/plovdiv-povishena-e-opasnostta-ot-padashti-kamani-po-patishtata-krichim-devin-asenovgrad-smolyan-i-yugovo-laki.html", "text": "Повишена е опасността от падащи камъни по пътищата Кричим - Девин, Асеновград - Смолян и Югово - Лъки. Това каза за Радио „Фокус“ – Пловдив дежурен от Областно пътно управление. През последното денонощие не са постъпвали сигнали за по-сериозни пътни инциденти. Пътищата в Пловдивска област са сухи и нормално проходими. До 15 юли движението по пътя Пловдив - Асеновград от изхода на град Пловдив до град Асеновград ще се извършва двупосочно в едното платно в посока Асеновград поради ремонтни дейности. Остава забранено движението за моторни превозни средства с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на тежкотоварни моторни превозни средства над 12 тона по пътя Поповица - Болярци, като причината е намален габарит на пътното платно на мост в село Поповица. Забранено е движението за МПС над 5 тона по пътя Плодовитово - Първомай - Асеновград в района на км 6 поради намален габарит на пътното платно на стоманен мост на река Марица. Обходният маршрут за водачите е по пътя Стара Загора - Поповица и път І-8 София - Пловдив - Свиленград.\r\nТрафикът на територията на град Пловдив е интензивен към този час на деня. Задръствания се образуват по булевардите „Цар Борис III Обедините“, „Христо Ботев“, „Шести септември“, „Васил Априлов“ и „Пещерско шосе“.\r\nВесела КРЪСТЕВА", "date": "2018.06.18", "title": "Пловдив: Повишена е опасността от падащи камъни по пътищата Кричим - Девин, Асеновград - Смолян и Югово - Лъки"}
{"url": "http://www.focus-news.net/news/2018/06/18/2535176/denyat-18-yuni-v-svetovnata-istoriya.html", "text": "През 1979 година - американският президент Джими Картър и съветският ръководител Леонид Брежнев подписват във Виена договора за ограничаване на стратегическите оръжия САЛТ 2,  със срок на действие до 31 декември 1985 г. През 1940 година по радио BBC в Лондон френският генерал Шарл де Гол, се обръща към френския народ с призива да продължи борбата с нацистите.\r\nНа 18 юни 1923 година умира поетът Христо Смирненски. През 1876 г. започва сръбско-турската война. През 1815 г. Наполеон претърпява последното си и най-голямо поражение в битката при Ватерло от силите на Англия, Германия и Холандия под командването на Уелингтънския херцог Уелингтън и генерал Герхард фон Блюхер. На тази дата са родени: Пол Маккартни - английски рокмузикант, композитор, един от основните членове на квартета “Бийтълс”; Шарл Луи Алфонс Лаверан - френски лекар, протистолог и епидемиолог. На 18 юни умират: Жузе Сарамагу, португалски писател, драматург и журналист; Гастон Думерг - френски политик, един от водачите на Радикалната партия. \r\n2015 г.\r\nВ Дания се провеждат парламентарни избори при 86% избирателна активност. „Венстре“ и ДНП получават 19.5% и 21% от изборните гласове срещу 26.3% на управляващите социалдемократи и така печелят мнозинство в 179-членния парламент.\r\n2014 г.\r\nЮжна Осетия признава официално Луганска Народна Република.\r\n2012 г.\r\nВ курортния мексикански град Лос Кабос започва срещата на Г-20.\r\n2012 г.\r\nНаследник на престола на Саудитска Арабия става министърът на отбраната принц Салман бен Абдел Азиз Ал Сауд.\r\n2006 г.\r\nКазахстан изстрелва успешно първия си изкуствен спътник – КазСат.\r\n1979 г.\r\nАмериканският президент Джими Картър и съветският ръководител Леонид Брежнев подписват във Виена договора за ограничаване на стратегическите оръжия САЛТ 2, със срок на действие до 31 декември 1985 г. Той не влиза в сила, тъй като не е ратифициран от Сената на САЩ, но страните спазват формулираните в него ограничения. Договорът предвижда определяне на общото количество на стратегическите оръжия в двете държави.\r\nНа 26 май 1972 г. Временно съглашение между СССР и САЩ, сключено в Москва, за някои мерки по ограничаване на стратегическите оръжия, със срок 5 години (САЛТ-1). Предвижда ограничаване количеството на пусковите устройства за междуконтинентални балистични ракети, на пусковите устройства за балистични ракети на подводници и за ограничаване количеството на съвременните подводници с балистични ракети. Контролът се осъществява с националните технически средства на договарящите се страни. На 24 септември 1977 г. страните заявяват за намерението си да не предприемат действия, несъвместими със съглашението до изработването на ново.\r\n1940 г.\r\nУинстън Чърчил произнася знаменитата реч, в която заявява, че Англия ще се бори с Германия, независимо от капитулацията на французите. Уинстън Чърчил е английски общественик, политик, държавник, лидер на Консервативната партия. През май 1940 г. е министър -председател на коалиционно правителство. След 22 юни 1941 г. е инициатор за създаване на съюз за борба срещу Германия. Заедно с президента Рузвелт сключва договор със СССР. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участвува в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. Тази политика на Чърчил довежда до установяването на тоталитарни режими в източноевропейските страни. В отговор на политиката на Сталин в Източна Европа и издигането на “желязна завеса” по границите на източноевропейските страни Чърчил (в речта си на 5.03.1946 г. в гр. Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на войнстващия комунизъм. Тази реч се смята за начало на “студената война”. През 1951-1955 г. е отново министър-председател. Поради напредналата си възраст подава оставка и се оттегля от активна политическа дейност. Чърчил е известен и като писател, публицист и автор на исторически и мемоарни книги. Носител е на Нобелова награда за литература през 1953 г.\r\n1940 г\r\nПо радио BBC в Лондон в хода на Втората световна война, френският генерал Шарл де Гол, се обръща към френския народ с призива да продължи борбата с нацистите. Шарл Мари де Гол е президент на Франция от 1959 г. до 1969 г. Той е председател на временното правителство 1944-1946 г. От юни до декември 1958 г. е министър председател. Офицер е в Първата световна война; бригаден генерал в битката за Франция през май 1940 г. След капитулацията през юни 1940 г. възглавява комитета \"Свободна Франция\" в Лондон. През 1943 г. създава в Алфир Френски комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите през 1969 г.\r\n1936 г.\r\nАмериканският гангстер Чарлз Лъки Лучано е признат за виновен от съда в САЩ по 62 от отправените му обвинения. Чарлс \"Лъки\" Лучано е итало-американски мафиот от началото на XX век. Основател на фамилията Дженовезе една от петте фамилии в Ню Йорк. Роден е под името Салваторе Лучания на 24 ноември 1897 г. в Леркара Фриди, малко селце на 25 км от Корлеоне в Сицилия. През 1906 г. семейството му емигрира в Ню Йорк. В ранните си ученически години припечелва пари като изнудва съучениците си. Тогава се среща с бъдещия си бизнеспартньор Майър Лански. На 14 години напуска училище и започва работа във фабрика за шапки. Според неговите собствени думи това е работа за \"мижитурка, която цял живот няма да постигне нищо\". На 19 години се присъединява към бандата \"Файв пойнтс\" и започва търговия с опиум. По времето на Сухия режим се свързва с бъдещи едри престъпници като Бъгси Сийгъл и Франк Костело и започва работа като екзекутор на Джузепе Масерия- \"Джо босът\". По късно става негова дясна ръка. По време на Кастелмарската война Лъки става още по-могъщ и решава, че е време той да поеме властта. По време на обяд между Лучано и Масерия, Чарли се извинява и отива до тоалетната. В следващият момент Бъгси Сийгъл, Джо Адонис, Албърт Анастазия и Франк Костело изваждат оръжията си и убиват Масерия. С това свършва войната. Маранцано вече е \"capo di tutti capi\" (босът на всички босове) на Ню Йорк, а Лъки отново е номер две. Затова хората на Майър Лански убиват Маранцано и крайния победител е Лучано.\r\nСлед това участва в убийството на Дъч Шулц, който се опитал да елиминира тогавашният шеф на ФБР. Лучано е изпратен в затвора през 1937 г. и освободен през 1945 г., заради съдействието му към Пентагона. Той бил депортиран в Италия и се е наложило да ръководи операциите си от там. Тези операции били свързани с международната търговия с хероин.\r\nЛъки Лучано умира на 26 януари 1962 г. от сърдечен удар в Неапол, Италия.\r\n1876 г.\r\nЗапочва сръбско-турската война. Войната между Сърбия и Турция, избухва в резултат на желанието на сръбския народ да подпомогне въстанието в Босна и Херцеговина (1875-1878 г.) и да премахне своя васалитет по отношение на Османската империя. Обявена на 18 юни и с известни прекъсвания продължава до 19 октомври 1876 г. Първоначално сръбските войски имат превес и освобождават редица градове и селища в Поморавието и Тимошко. Скоро обаче силите им се изчерпват и започват да търпят поражение след поражение. Особено критично става положението след поражението при Джунис (17 октомври), след което турските войски нямат препятствие по пътя към Белград. Само незабавната интервенция на Русия спасява Сърбия от пълен военен погром. На 19 октомври тя отправя ултиматум до Високата порта, в резултат на който на 20 октомври е сключено примирие между двете воюващи страни и военните действия между тях са преустановени. На 16 февруари 1877 г. последва и подписването на мирния договор между тях, който възстановява положението, съществувало между тях преди започването на войната.\r\nВ Сръбско-турска война вземат участие и голям брой български доброволци. Със свои чети се включват известните войводи П. Хитов, Филип Тотю, Илю Марков и др. През август от тяхната среда се формират 3 батальона, които се включват в състава на руско-българската бригада. През септември и октомври българските доброволци участват в редица сражения с турските войски при Алексинац, Джунис и пр. След приключване на войната българските доброволчески формирования са разпуснати. Част от тях по-късно се включват в състава на Българското опълчение и участват в Руско-турската освободителна война 1877-1878 г.\r\n1815 г.\r\nНаполеон претърпява последното си и най-голямо поражение в битката при Ватерло от силите на Англия, Германия и Холандия под командването на Уелингтънския херцог Уелингтън и генерал Герхард фон Блюхер.\r\nВатерло (на френски Waterloo) е град в Централна Белгия, провинция Валонски Брабант. Той представлява предимно жилищно предградие на Брюксел, разположено на около 15 km южно от центъра на града. Населението му е около 29 300 души (2006 г.).\r\nНа 18 юни 1815 край Ватерло се провежда последната битка от Наполеоновите войни.\r\n1583 г.\r\nВ Лондон Ричард Мартин издава първата полица за застраховка живот - Уилям Гибънс е застрахован за сумата от 383 фунта.\r\n1497 г.\r\nВъв Флоренция е обявено отлъчването на местния проповедник Савонарола от църквата, което предизвиква масови безредици в града. Джироламо (Йероним) Савонарола е италиански религиозен проповедник и реформатор, монах доминиканец. Роден е на 21 септември 1452 г. във Ферара в старинен падуански род. След като се преселва в Болоня постъпва в доминикански манастир за периода 1475-1481 г. През 1481 г. е изпратен да проповядва във Ферара, откъдето се премества във Флоренция. Настоятел е на манастира на доминиканците “Св. Марко” в града. От 1491 г. служи в катедралния храм “Санта Мария дел Фиоре”. Савонарола е противник на тиранията на Медичите и Папството, призовава към аскетизъм, осъжда културата на Ренесанса (организира изгаряне на произведения на изкуството). През 1493 г. Пиетро Медичи го изгонва в Болоня. След изгонването на Медичите от Флоренция (1494 г.) помага за установяването в града на полутеократична-полудемократична република. Отлъчен е от Католическата църква от папа Александър VI през май 1497 г. На 23 май 1498 г. е изгорен жив като схизматик и еретик.\r\n1155 г.\r\nФридрих I Барбароса е коронован за император на Свещената римска империя.\r\nФридрих I Барбароса е германски крал от 1152 г. от династията на Щауфените. Стреми се да укрепи кралската власт, като изисква от феодалите да носят имперската военна служба (закон от 1158 г.). Опитва се да създаде единен кралски домен в Югозападна Германия. Стреми се да подчини ломбардските градове и да ги обложи с данъци. Провежда 5 военни похода в Италия. При Фридрих I Свещената Рим. империя постига най-големия си разцвет, но политиката му на лавиране между съперничещите си феодални групировки води до отслабване на кралската власт. Загива по време на Третия кръстоносен поход на 10 юни 1190 г., когато се удавя в малоазиатската р. Салет. По време на похода влиза в конфликт с византийския император Исак II Ангел, като преговаря с български водачи Петър и Асен.На тази дата са родени: \r\n1942 г.\r\nРоден е Пол Маккартни - английски рокмузикант, композитор, един от основните членове на квартета “Бийтълс”. Той влиза в скифл-групата “Куоримен” през 1956 г., сформирана от Дж. Ленън през 1955 г., а от 1960 г. - “Бийтълс”. До разпадането на “Бийтълс” има определяща роля във формирането на музикалната концепция на групата (заедно с Дж. Ленън; двамата работят в тандем и солово, като създават песни, превърнали се в евъргрийни). Много от типичните му лирични песни през 60-те години са посветени на Джейн Ешър (негова приятелка и годеница между 1963 и 1968 г.). През 1969 г. се жени за американската фотографка Линда Истман. Първият му солов албум излиза 20 дни преди премиерата на “Let It Be” (17.04.1970 г.). През 1971 г. създава групата “Уингс” (постоянни участници са съпругата му Линда и Дени Лейн - китарист на “Муди блус”). През следващите десетилетия наред със социално ангажирани песни продължава да издава плочи с лирични песни в традицията на “Бийтълс”. Сътрудничи си с известни имена от музикалния шоу-бизнес - Р. Стар, Ст. Уондър, К. Пъркинз, М. Джексън и др. Пол Маккартни издава следните самостоятелни албуми : “MаcCartney” (1970 г.), “Ram” (1971 г.), “MacCartney II” (1980 г.), “Tug of War” (1982 г.), “Pipes of Peace” (1983 г.), “Give My Regards to Broad Street” (1984 г.), “Prress to Play” (1986 г.), “All the Best” (1987 г.), “Flowers in the Dirt” (1989 г.), “Tripping the Live Fantastic” (1990 г.), “Unplugged - the Official Bootleg” (1991 г.), “Liverpool Oratorio” (1991 г.), “Off the Ground” (1993 г.), “Paul Is Live” (1993 г.), “Strawberries Oceans Ships Forest” (1994 г.), “Flaming Pie” (1997), “Standing Stone” (1997 г.), “Run Devil Run” (1999 г.), “Driving Rain” (2001 г.), “Wingspan” (2001 г.), “Hits and Hits Together” (2002 г.).\r\n1900 г.\r\nРодена е Натали Сарот - френска писателка, белетрист, представител на “новия роман”. Баща й емигрира през 1905 г. от Русия във Франция. Натали Сарот получава юридическо образование в Париж и до 1939 г. работи като адвокат. През същата година публикува първата си кн. “Тропизми”. Авторка е на книгите “Портрет на един непознат” (1948 г.), “Мартро” (1953 г.), “Ерата на съмнението” (1956 г.), “Планетарий” (1959 г.), “Златните плодове” (1963 г.), “Между живота и смъртта” (1968 г.), “Чувате ли ги?” (1972 г.), “Казват глупците” (1976 г.), “Употребата на словото” (1980 г.), “Лед” (1995 г.). През 1978 г. излизат пиесите й, събрани в един том : “Тя е там”, “Хубаво е”, “Измама”, “Лъжата”, “Мълчанието”.\r\n1871 г.\r\nРоден е Николае Йорга - румънски общественик, политик, историк, литературовед. През 1910 г. е член на Румънската академия. Той е един от основателите на Национална – демократическата партия. В периода 1918-1920 г. е председател на Националното събрание. От 1931 г. до 1932 г. е министър-председател и министър на народното образование. Николае Йорга е автор на научни трудове по история на Румъния, Турция и балкански страни, по история на румънската литература и на \"История на романските литератури\". Създава литературното течение \"семенеторизъм\" (от названието на сп. \"Семенеторул\" - \"Samanatorul\" - сеяч), което се появява при изостряне на селския въпрос в Румъния. В политиката е ориентиран към Англия и Франция; обявява се против политиката на нацистка Германия. Убит е от румънски националисти от \"Желязната гвардия\" на 28 ноември 1940 г.\r\n1868 г.\r\nРоден е Миклош Хорти - унгарски военен деец, държавник и политик. Завършва Военноморската академия във Фиуме (Риека). През 1909 г. е флигел-адютант на император Франц Йосиф. В периода 1914-1918 г. е командир на крайцер, през 1918 г. е контраадмирал, главнокомандващ на австро-унгарския флот. Ръководи потушаването на Которското въстание 1918 г. През 1919 г. е военен министър на правителството в Сегед, а впоследствие - главнокомандващ на националната армия. Взема участие в ликвидирането на Унгарската съветска република (1919 г.). На 1 март 1920 г. е провъзгласен за регент, установява режим на диктатура, тясно свързан с фашистка Германия. През 1941 г. въвлича Унгария във Втората световна война на страната на Германия. На 19 март 1944 г. с негово съгласие германските войски окупират Унгария. На 15 октомври 1944 г. предава властта на Ф. Салаши и отива в Германия; интерниран е в Бавария. След 1949 г. живее в Португалия.\r\nУмира на 9 февруари 1957 г.\r\n1845 г.\r\nРоден е Шарл Луи Алфонс Лаверан - френски лекар, протистолог и епидемиолог, член на Парижката Академия на науките от 1901 г. и на Френската медицинска академия (1893 г.). През 1867 г. завършва медицина в Страсбург. От 1897 г. до края на живота си работи в института \"Пастьор\" в Париж, където организира лаборатория през 1907 г. за тропически заболявания. През 1880 г. открива причинителя на маларията. Основател е на Френското дружество за екзотична патология (1908 г. ). През 1907 г. е носител на Нобеловата награда за физиология и медицина.\r\nШарл Луи Алфонс Лаверан умира на 18 май 1922 г.\r\n1812 г.\r\nРоден е Иван Александрович Гончаров - руски писател. Той е автор на \"Обломов\", \"Бездна\" и др. Като секретар на адмирал Е. В. Путятин участва в експедиция на военната фрегата \"Палада\". През 1858 г. пише сборник очерци \"Фрегатата “Палада\". Влиза в историята на руска и световна литература като майстор на реалистичната проза. Романите му представляват своеобразна трилогия, отразяваща съществените страни в живота на руското общество от 40-60-те год. на ХVI в.\r\n1812 г.\r\nРоден е Иван Александрович Гончаров - руски писател. Той е автор на \"Обломов\", \"Бездна\" и др. Като секретар на адмирал Е. В. Путятин участва в експедиция на военната фрегата \"Палада\". През 1858 г. пише сборник очерци \"Фрегатата “Палада\". Влиза в историята на руска и световна литература като майстор на реалистичната проза. Романите му представляват своеобразна трилогия, отразяваща съществените страни в живота на руското общество от 40-60-те год. на ХVI в.На тази дата умират: \r\n2010 г.\r\nУмира Жузе Сарамагу, португалски писател, драматург и журналист, Нобелов лауреат. Роден е на 16 ноември 1922 г. в Азиняга, Португалия. В произведенията си той често използва необичайни перспективи към историческите събития, за да подчертава човешкия фактор зад тях, вместо да представя официалната гледна точка на историята. Сарамагу получава Нобелова награда за литература през 1998 г.\r\n1971 г.\r\nУмира Паул Карер – швейцарски химик органик. Установява структурата на редица пигменти и ги синтезира. Изследва витамините и алкалоидите. Доказва превръщането на каротина във витамин А. Пише “Курс по органична химия”. Получава Нобелова награда за химия за 1937 г.\r\n1937 г.\r\nУмира Гастон Думерг - френски политик, един от водачите на Радикалната партия. От 1902 г. нееднократно министър. По време на Първата световна война е в Петроград начело на френската мисия с искане за продължаване на войната от страна на Русия. От 1924-1931 г. избран за президент. През 1934 г. е премиер-министър.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.18", "title": "Денят 18 юни в световната история"}
{"url": "http://www.focus-news.net/news/2018/06/18/2535172/plamen-dimitrov-knsb-pravitelstvoto-i-vitsepriemier-zaharieva-zashtitavat-dobre-balgarskite-interesi-po-temata-makedoniya.html", "text": "Правителството и вицеприемиер Захариева защитават добре българските интереси по темата Македония. Това каза президентът на КНСБ Пламен Димитров в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. Заедно с него в разговора за политиката и социалната справедливост участваха зам.-министърът на труда и социалната политика Зорница Русинова и Хасан Адемов, който е председател на социалната комисия в парламента. Краят на спорът за името на Македония и отражението му на Балканите\r\nБеновска започна разговора с въпрос за подписания договор между Македония и Гърция, заради отражението му във вътрешната и външната ни политика. \r\nПламен Димитров даде позитивна оценка на подписаното споразумение. Според него външният министър Екатерина Захариева добре защитава българската позиция за няма негативни претенции и рефлексии към нас. В икономически, социален и геополитичски план договорът за името на Македония с Гърция е добре както за Македония, така и за всички съседи на Западните Балкани. Той дава нов поглед и начало на движението на Западните Балкани към ЕС. Предстоящият вот на недоверие в сектор сигурност, иницииран от БСП \r\n“Какво е Вашето мнение по вотовете на недоверие”, попита Беновска.\r\nПламен Димитров отговори, че едва ли синдикатите трябва да отговорят точно по вотовете на недоверие. Той е сигурен, че в България има много проблеми, които могат да бъдат сложени на масата, като палатковия лагер на майките на децата с увреждания, на работещите бедни, които напускат страната и други. Традиционно в сектор сигурност има голям харч на бюджета на фона на икономиката, оголеният пазар на труда, в които няма кадри, по това може да се спори дълго. Пламен Димитров коментира и увеличението на средства за модернизация на армията. Той каза, че не оспорва приоритетите в сектор сигурност и отбрана, но това едва ли ще доведе нашата боеспособност до ниво на пълна независимост в случай на конфликт с някой от съседите ни. 600 хиляди са хората с увреждания в България. 500 хиляди получават инвалидни пенсии. Държавата плаща над 2 млрд. лв. за техните грижи, които са разписани в законите, даде пример Пламен Димитров за други разходи на бюджета. Проблемите в социалната сфера ще се решат ли с оставката на министъра \r\nБеновска пусна видео на министър-председателя Бойко Борисов, в което коментира парите и проблемите в социалната сфера. Борисов припомни добавките, които пенсионерите получават два пъти годишно за Коледа и Великден, допълните средства за полицаите, граничарите, надзирателите, увеличението на учителските заплати, допълнителните средства за БАН и Софийския университет, с близо половин милиард повече за НЗОК. Премиерът заяви, че ако ще има увеличение на средствата в социалната сфера, те трябва да бъдат насочени натам, където са нужни. \r\nБеновска припомни писмото на КНСБ и КТ “Подкрепа” до премиера Борисов в защита на социалния министър Бисер Петков. Ето и текстът на писмото:", "date": "2018.06.18", "title": "Пламен Димитров, КНСБ: Правителството и вицеприемиер Захариева защитават добре българските интереси по темата Македония"}
{"url": "http://www.focus-news.net/news/2018/06/18/2535178/smolyan-s-praznichen-kontsert-i-velosipedno-sastezanie-shte-badat-otbelyazani-58-godini-ot-obedinenieto-na-trite-selishta-smolyan-raykovo-i-ustovo-v-edin-grad.html", "text": "С празничен концерт и велосипедно състезание ще бъдат отбелязани 58 години от обединението на трите селища Смолян, Райково и Устово в един град. Кулминацията на проявите, посветени на това значимо събитие, е днес, когато се отбелязват 58 години от обединението на град Смолян. В 14.30 на пл. „Свобода” – Стар център, ще бъде даден старт на велосипедното състезание „Обиколката на Смолян”. От 17.00 часа на площад „България“ – Амфитеатъра, ще има концерт на Общинския духов оркестър. В 18.00 часа отново на площад „България“ – Амфитеатъра, ще бъдат наградени победителите във велосипедното състезание „Обиколката на Смолян”. От 18.30 часа на площад „България” - Амфитеатъра, започва празничния концерт, посветен на Обединения град. В него ще вземат участие танцьори, певци, изпълнители и гайдари от читалищата „Христо Ботев”,  „Балкански просветител”, „Орфееви гори” и „Кирил Маджаров”. Кметът на Община Смолян Николай Мелемов кани жителите и гостите на града да присъстват на събитията, посветени на Празника на обединения град.\r\nВъв велосипедното състезание „Обиколката на Смолян” могат да вземат участие всички желаещи навършили 16 г. и над тази възраст. Определеният маршрут е с дължина 18.5 километра и минава през целия град. Стартът ще бъде даден на площад „Свобода“ в 14.30 часа. Участниците ще бъдат разделени в четири възрастови групи: I група 16 г. – 18 г.; II група 19 г. – 21 г.; III група 22 г. - 34 г.; IV група над 35 г. Победителите ще бъдат наградени по време на празничния концерт, който ще се проведе на Амфитеатъра – Нов център. Организатори на събитието са Община Смолян съвместно с Дирекция „Пътна полиция“ към ОДМВР. Всички състезатели трябва да бъдат с каски и изправни велосипеди. Желаещите да се включат в надпреварата трябва да се регистрират до 13.00 часа.", "date": "2018.06.18", "title": "Смолян: С празничен концерт и велосипедно състезание ще бъдат отбелязани 58 години от обединението на трите селища Смолян, Райково и Устово в един град"}
{"url": "http://www.focus-news.net/news/2018/06/18/2535183/sofiya-zatvaryat-se-za-dvizhenie-dve-patni-lenti-na-bul-vasil-levski-pri-krastovishteto-s-ul-ivan-vazov-zaradi-rekonstruktsiya-na-vik-mrezhata.html", "text": "Затварят се за движение две пътни ленти на бул. „Васил Левски“ при кръстовището с ул. „Иван Вазов“ заради реконструкция на ВиК мрежата. Това съобщиха от пресцентъра на Столична община. От 00.00 на 18 юни до 24.00 на 13 юли се забранява влизането на пътни превозни средства по дясната и средната пътни ленти на бул. „Васил Левски“ в участъка на кръстовището му с ул. „Иван Вазов“, като движението по бул. „Васил Левски“ в посочения участък ще се извършва в една пътна лента в посока ул. „Ген. Гурко“ и в две пътни ленти в посока бул. „Цар Освободител“. \r\nОт 00.00 часа на 18 юни от 24.00 часа на 20 август се забранява влизането на пътни превозни средства по ул. „Иван Вазов“ в участъка от бул. „Васил Левски“ до ул. „Цар Шишман“. Реконструкция на ВиК мрежата по ул. „Иван Вазов“.\r\nПромяната в организацията на движение се налага във връзка с реконструкция на ВиК мрежата.", "date": "2018.06.18", "title": "София: Затварят се за движение две пътни ленти на бул. „Васил Левски“ при кръстовището с ул. „Иван Вазов“  заради реконструкция на ВиК мрежата"}
{"url": "http://www.focus-news.net/news/2018/06/18/2535181/obshtinskite-savetnitsi-ot-gerb-v-grad-plovdiv-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. Общинските съветници от ГЕРБ в града ще проведат приемни, както следва:\r\nДаниела Дженева, от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А.\r\nСпартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5.\r\nВихър Захов, от 17:00 до 18:30 часа в офиса на ГЕРБ в район „Източен” на ул.”Коста Паница”№ 5.\r\nВера Тоскова, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\nАлександър Радев, от 17:30 до 19:00 часа в офиса на ГЕРБ в район „Централен” на ул.”Прага” № 2. \r\nАтанас Узунов, от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А.\r\nЕли Гатева, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.", "date": "2018.06.18", "title": "Общинските съветници от ГЕРБ в град Пловдив ще проведат приемни с гражданите"}
{"url": "http://www.focus-news.net/news/2018/06/18/2535182/sport-rodzhar-federer-se-varna-na-parvo-myasto-a-grigor-dimitrov-na-peto-myasto-v-svetovnata-ranglista.html", "text": "Швейцарецът Роджър Федерере се класира на първо място в класацията на АТР с 8920 точки. Испанецът Рафаел Надал с  8770 точки е на второ.\r\n Григор Димитров успя да се върне на пета позиция със 4870 точки, но заемащият шеста позиция хърватин Марин Чилич е само на 10 точки под него. Виктор Турмаков", "date": "2018.06.18", "title": "Спорт: Роджър Федерер се върна на първо място, а Григор Димитров на пето място в световната ранглиста"}
{"url": "http://www.focus-news.net/news/2018/06/18/2535180/zam-ministar-zornitsa-rusinova-problemite-na-horata-s-uvrezhdaniya-sa-nadpartiyni-i-reshavaneto-im-iziskva-palen-konsensus.html", "text": "Проблемите на хората с увреждания са надпартийни и решаването им изисква пълен консенсус. Това каза Зорница Русинова, заместник-министър на труда и социалната политика, в разговор с Илиана Беновска в предаването “Беновска пита” по „Радио К2” и „Канал 3”.Подписването на договора между Република Македония и Гърция за решаване на спора за името.\r\nЗорница Русинова заяви, че според нея договорът е една добра стъпка, за да има стабилност и мир на Балканите и оттук нататък развитието ще бъде позитивно, макар и да коства доста усилия. „Знаете, че това беше и една от темите на нашето европредседателство, в което до голяма степен политиката, която успяхме да развием, е много успешна”, добави тя.Решаването на проблемите на хората с увреждания.\r\nЗорница Русинова обясни, че от доста години работи в МТСП и е присъствала на доста протести на майки на деца с увреждания и счита, че всички – и политиците, и обществото дължат много на хората с увреждания в България. Тя припомни, че през 2012 г. правителството на ГЕРБ е било първото, което е ратифицирало Конвенцията за правата на хората с увреждания. „За мен стъпките, които трябва да направим, са да огледаме всички възможности, които дава бюджетът, защото бюджетът не е само разходи и приходи и не е въпрос на пари, а е въпрос на целенасочена политика и аз считам, че стъпките, които до момента сме предприели в последните няколко години, дават възможност за разгръщане на подкрепата за хората с увреждания”, категорична бе Зорница Русинова.\r\nЗаместник-министърът обясни, че част от исканията, които през годините са били повдигани, като развиване на повече услуги, на дневни и седмични центрове, вече до голяма степен са факт. Тя продължи, че през 2016 г. със 160 милиона е дадена подкрепа на майките на деца с увреждания, които са най-висока степен – между 90% и 100%. Тепърва предстои да се допълват голяма част от услугите, които общините правят. Не само плащанията са начинът, по който държавата трябва да подкрепи хората с увреждания, но и развиването на много повече услуги, за да може тези хора да имат наистина социално включване. „В основата на проблемите на хората с увреждания наистина са първоизточникът на едно решение каква е инвалидността, а това е реформата в ТЕЛК-овете. Считам, че трябва да се говори за по-комплексна реформа въобще в цялата социална сфера, а не да решаваме проблемите на парче, защото от решаването на проблемите на парче ние всъщност не можем да постигнем ефекта, който биха имали всичките тези политики накуп”, категорична бе Зорница Русинова. \r\n„Аз, с извинение, не разбирам какво се случва с това дете като стане на 18 години – по-здраво ли става, по-адаптивно ли става? И понеже се говори на всичкото отгоре нещо, което също не го разбирам – за интеграция към трудовия пазар. Надали всички тези хора са годни да бъдат интегрирани към трудовия пазар? И не на последно място, има ли някакво политическо надъхване по темата, защото изникна една новина, че заместник-министър Росица Димитрова, която отговаря именно за този ресор за политиката за хората с увреждания и гарантиране на техните права, е летяла до САЩ на някаква представена като почти безсмислена и ненужна командировка и е похарчила около 9000 лева държавни пари? Вие давате информация, с която опровергавате това. Хайде отзад напред!”, попита водещата Илиана Беновска. Зорница Русинова отговори, че като човек, който работи много години в тази сфера, може да каже, че темата за хората с увреждания е надполитическа, тя не трябва да е обект на различни мнения на политическите партии, на различен дебат между работодатели и социални партньори. „Някой злепоставя ли заместник-министър Росица Димитрова?”, попита още веднъж водещата Илиана Беновска. Гостът й отговори, че не иска да коментира този въпрос, защото командировките са решение на министъра. Самата тя има много ангажименти, свързани с европредеседателството и също много пътува, така че може да каже, че въпросът е какво целим с едно пътуване. „В крайна сметка за мен темата за хората с увреждания е във фокуса на всички нас като общество и всички ние трябва да сме наясно, че бюджетът е нашият обществен договор!”, заяви Зорница Русинова. „Но има ли някакво политическо надъхване Ви питам?”, настоя да получи отговор водещата Илиана Беновска. Заместник-министърът отговори: „За мен наистина има политическо надъхване и не би трябвало да има по някакъв начин политическа оценка, политически отзвук по отношение на това какво се прави за хората с увреждания, защото в рамките на последните 10 години доста правителства са се сменили, има още въпроси, които не са решени, така че да прехвърляме топката кой е по-добър, БСП или ГЕРБ, когато решават проблемите на хората с увреждания, бих казала е доста безотговорно! Затова не бих искала да правя изводи на политическо противопоставяне, когато говорим за хората с увреждания!”.\r\nЗорница Русинова още веднъж припомни, че първите стъпки, които са били направени през 2017 г. да се повишат с 160 милиона лева от бюджета плащанията за майките на деца с увреждания са били вследствие на подобни протести, които в рамките на 2 години са били повдигани като въпроси. Затова трябва да има и една по-голяма реформа, а това отнема доста време. Например една много тежка реформа, като затваряне на домовете за деца с увреждания, е отнела 10 години – последователни усилия, независимо от това какво е правителството, с участието на всички заинтересовани. „Тоест когато има политическо лидерство и обществен консенсус ние, изпълнителната власт, законодателната власт, социалните партньори, всички да решим даден проблем, само тогава можем да го решим! Така че за мен вземането на решение на парче или запълването на определен тип нужди само с бюджетни средства ще е много трудно. За да се решават проблемите в социалната сфера има необходимост от консенсус!”, категорична бе Зорница Русинова.\r\nЗаместник-министърът заяви, че когато говорим за разликата в заплащанията не бива да забравяме, че развитието през последните няколко години на много социални услуги също е във фокуса на вниманието. И когато говорим за хора с увреждания и за възрастни хора, един от ангажиментите, поет по време на кампанията, също скоро ще бъде факт. През септември ще бъдат отделили 30 милиона от ОП „Развитие на човешките ресурси” за допълване на социалните услуги с една нова услуга, от която голяма част от хората с увреждания и възрастните хора имат нужда, това е така наречената патронажна грижа за самотни хора, хора, които живеят в изолация, в населени места, които са далече извън големия град. „Защото дори да получава една висока степен на подкрепа чисто парично човек с увреждания, когато живее в малко населено място и има затруднения с това да стигне до болница, да отиде лекар при него, да има някаква социална подкрепа, това също трябва да бъде допълнено от държавата!”, завърши Зорница Русинова разговора си с Илиана Беновска в предаването “Беновска пита” по „Радио К2” и „Канал 3” на 17 юни 2018 година.", "date": "2018.06.18", "title": "Зам.-министър Зорница Русинова: Проблемите на хората с увреждания са надпартийни и решаването им изисква пълен консенсус"}
{"url": "http://www.focus-news.net/news/2018/06/18/2535186/varna-mokri-na-mesta-sa-patnite-nastilki-v-oblastta.html", "text": "Частично мокри са пътните настилки на територията на Варненска област заради валежите тази нощ, предаде репортер на Радио „Фокус“ – Варна. Времето към момента е с развитие на купеста облачност, видимостта е добра. Очакват се валежи, на места интензивни. Движението по основните направления за София, Бургас и Добрич е с нормална интензивност за делничен ден. По данни на Агенция „Пътна инфраструктура“ движението в участъка пътен възел Невша – пътен възел Млада Гвардия по автомагистрала „Хемус“ от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. В участъка пътен възел Ветрино – пътен възел Неофит Рилски от км 389+717 до км 393+600 посока Варна трафикът се осъществява двупосочно в лявото платно в посока София/поради ремонтни дейности на асфалтовата настилка. Затворен е пътен възел Неофит Рилски, като превозните средства се пренасочват по път I-2 Русе – Варна. Слизането от магистралата в посока село Габърница и село Неофит Рилски се осъществява на пътен възел Ветрино. Затворена е връзката при пътен възел Неофит Рилски в посока Варна. Движението се пренасочва по път I-2 Русе – Варна, като качването на магистралата се осъществява при пътен възел Девня.\r\nМарияна ВАЛЕНТИНОВА", "date": "2018.06.18", "title": "Варна: Мокри на места са пътните настилки в областта"}
{"url": "http://www.focus-news.net/news/2018/06/18/2535184/pregled-na-osnovnite-temi-v-starozagorskiya-pechat.html", "text": "„Земеделски стопани негодуват срещу новоприетите промени в Закона за земеделските земи“ е водещо заглавие от страниците на вестник „Старозагорски новини”. Земеделски стопани плашат с протест срещу новоприетите промени в Закона за земеделските земи. Въпреки че промените целят пресичане на измамите с договорите за земя, земеделците смятат, че те са необмислени. Основното недоволство е свързано със законовото изискване всички дългосрочни договори за наем на земя над 1 г. да бъдат преподписани до 22-ри юни. Краткият срок и стартиралата жътвена кампания създават сериозни притеснения най-вече пред сектора на зърнопроизводителите, в който често един стопанин има по над 60 договора. \"Вече сме информирали представителите в Парламентарната комисия по земеделие и лично нейния председател Десислава Танева. Срещаме разбиране и очакваме съвсем скоро непосилният срок да бъде удължен\", коментира създалата се ситуация председателят на \"Тракийския съюз на зърнопроизводителите\" Цветан Берберов. Той подчерта, че до протести е малко вероятно да се стигне, но властимащите в лицето на Министерството на земеделието, храните и горите са били уведомени авансово за несъгласието на стопаните, които разполагат с дългосрочни договори за обработване на земя. Договорите са необходимото правно основание за обработване или стопанисване на земеделска земя. С тях зърнопроизводителите заявяват своите площи за подпомагане и без наличието им те не могат да получат европейска или държавна помощ. Макар и значително по-рано в сравнение с предходни години жътвената кампания в Старозагорско вече е започнала. След ечемика е стартирала и кампанията по прибиране на пшеницата. Цветан Берберов подчерта, че тазгодишните добиви ще бъдат чувствително по-ниски спрямо миналогодишните резултати. В основата на по-лошите резултати стои периодът на пълно засушаване в Старозагорско през целия месец април. \r\n„Десетки сведоха глави пред казашки гроб край Любеново“ е друго заглавие от страниците на ежедневника. Венци на признателност пред паметта на 16 загинали край радневското село Любеново при завръщането си от Руско-турската освободителна война сапьори-казаци положиха 140 години по-късно десетки местни жители и представители на Единния казашки съюз в България. Върху бялата мраморна плоча, поставена няколко години след края на Освободителната война на метри от трасето на някогашната Баронхиршова железница, личат имената на старши унтерофицер Иван Яремчук и още 12 редници от състава на някогашната 3-та рота при 6-и сапьорен батальон. Неизвестни са останали други трима свързочници, които са се издавили в придошлите от летен порой на 16 юни 1878 година води на река Сазлия. Повече от оскъдни са документите за трагичното събитие, при което речните води събарят мост по линията и в дерето пада открит вагон и локомотив, превозващ последните части на Руската армия към родината. В народната памет обаче останал споменът, наредена била нарочна песен за случилото се, припомниха жители на селото. Тепърва ще се правят постъпки за събиране на оригинални документи за погребаните в Радневско войници. Имената им обаче дават ясни указания, че са били от поречията на реките Дон и Кубан, коментира генерал Георги Владев, председател на сдружение \"Единен казашки съюз в България\". Той припомни, че това са били на практика последните жертви във войната, предполага се, че поне част от тях са били от състава на ескадрона, командван от капитан Александър Бураго, който на 15 януари 1878 г. завладява Пловдив. Казашкият гроб край село Любеново е в списъка на над 500-те паметника и паметни знака, разказващи за Руско-турската война (1877-1878). Грижи за него полагат от община Раднево, а за 140-годишнината, със съдействието на рудник \"Трояново 1\", е бил направен и дълъг близо 3 км път през нивите, коментира кметът на село Любеново Васил Василев. След ритуала на поклонението в една от залите на Художествената галерия в Раднево се състоя церемония по връчване на грамоти по повод годишнината от Освобождението на България от НД \"Русофили\". Сред удостоените бяха бившият два мандата кмет на миньорската община Георги Маринов, настоящият градоначалник Теньо Тенев, изпълнителният директор на \"Мини Марица-изток\" ЕАД Андон Андонов, активисти и ветерани. \r\n„Внесоха дългоочаквания законопроект за общинска полиция по инициатива на кмета на Стара Загора, пише още изданието. Повече от 5 години кметът на Община Стара Загора Живко Тодоров настоява да бъде приет Закон, регламентиращ правомощията на общински служители, които да осъществяват контрол на обществения ред, изпълнението на актове на ОбС и разпоредби на местната управа, вместо общините да ползват наемни служители на МВР. Инициативата на Живко Тодоров беше подкрепена от Националното сдружение на общините в България и през годините придоби гражданственост като Закон за общинска полиция, въпреки че кметовете не държаха общинските служители да се титулуват общински полицаи. След многократни обещания от страна на депутати, в това число и от Старозагорски избирателен район, и дълго отлагане Законопроектът вече е факт. Той беше внесен миналата седмица от старозагорския депутат от ГЕРБ Емил Христов - зам.-председател на Народното събрание, и Искрен Веселинов от \"Обединени патриоти\" - председател на Парламентарната комисия по регионална политика, благоустройство и местно самоуправление. Пред медията Живко Тодоров е припомнил, че основният мотив за необходимостта от такъв закон е свързана с многото ангажименти, които вменява на кметовете Законът за местното самоуправление и местната администрация, без те да имат необходимите лостове, за да ги упражнят. Като пример той посочи извършването на контрол върху незаконното строителство на територията на общините, върху екологията, чистотата, обществения ред. \"Не може да упражняваме такъв контрол, без да имаме служители, които да имат необходимите правомощия. В момента имаме наемна полиция, за която плащаме, сключваме договор с МВР, за да ползваме тази полиция по определени задачи. Това затруднява нашата работа и създава предпоставки тя да не може да се върши качествено. Освен това ние плащаме за 1 полицай над 2 400 лв. на месец. Това е наемната цена, което е абсолютно неизгодно за общините\", коментира кметът на Стара Загора. На въпрос на медията понастоящем могат ли общините да ползват денонощно наемни полицаи от МВР, Живко Тодоров уточни, че услугата, за която се заплаща, е в рамките на дневните им смени. \"За парите, които плаща община Стара Загора, може да назначи повече хора, които да са денонощно на разположение\", категоричен беше кметът. Единият от вносителите на дългоочаквания законопроект - Емил Христов, съобщи, че целта му е засилване на местното самоуправление. \"Законопроектът е една реална стъпка към децентрализация, защото дава реална възможност в ръцете на кметовете, на местната изпълнителна власт да контролират изпълнението на актовете на Общинския съвет и опазването на обществения ред. Важно е и това, което предлагат заключителните разпоредби на законопроекта - кметовете да имат контрол чрез системите за видеонаблюдение върху безопасността на движението в населените места, като част от налаганите глоби да останат в общинския бюджет за развитието на пътната инфраструктура, за безопасност на движението\", обясни Христов. Той уточни, че в законопроекта не съществува понятие като \"общинска полиция\", а създаване на структура към общинските администрации, чиито служители ще имат съответните законови правомощия да осъществяват контрол на обществения ред, изпълнението на заповедите на кметовете и актовете на ОбС. Предстои внесеният законопроект да бъде разпределен по комисии от председателя на парламента, комисиите да го разгледат и да бъдат представени доклади на първо четене. Очакванията са законопроектът да влезе в пленарна зала в края на този месец или в началото на юли.", "date": "2018.06.18", "title": "Преглед на основните теми в старозагорския печат"}
{"url": "http://www.focus-news.net/news/2018/06/18/2535185/hasan-ademov-dps-votat-na-nedoverie-koyto-shte-poiskat-ot-bsp-ne-sam-ubeden-che-shte-mine.html", "text": "Вотът на недоверие, който ще поискат от БСП, не съм убеден, че ще мине. Това каза Хасан Адемов от ДПС в разговор с Илиана Беновска в предаването „Беновска пита“ по „Канал 3“ и „Радио К2“, съобщиха от екипа на предаването.Новото име на Република Македония\r\n„Искам да си позволя да попитам, договорът подписан между Македония и Гърция не е пряко във Вашата сфера, но всъщност той ще се отрази на цялата ни вътрешна и външна политика. Каква оценка давате?“, попита водещата Илиана Беновска.\r\nХасан Адемов коментира, че на този етап има подписан договор и се очаква той да бъде ратифициран в парламента на Македония и на Гърция. „Дано това да се случи. Защо казвам това, защото знаем настроенията в двете страни, протестират в двете страни и дано се стигне до ратификации и в двата парламента. Самият факт, че договорът е сключен дава надежди още следващата седмица да започнат преговори за членство в НАТО, а следващия месец преговори за членство в ЕС. Разбира се, че всички имат и интерес на Балканите да има мир и разбирателство за добри политики“, добави той.\r\n„Ще се върна след малко върху този въпрос да Ви „закача“ по тази тема от гледна точка на БСП и вашият времеви, по някои въпроси, съюз с БСП“, коментира водещата.\r\nГ-н Адемов отвърна, че водещата Илиана Беновска е поредният журналист, който се опитва да прикачва ДПС с БСП. Той заяви, че ДПС е самостоятелна партия.\r\n„Аз казах, че ще Ви „закача“ в смисъл, че ще Ви попитам, а не да ви прикача“, отвърна водещата.„И да задам въпроса, как ще реагирате ДПС ако се материализира в по-голяма степен недоволството на президента Радев, че Борисов не прие македонския президент Георге Иванов и сдържаността на БСП, за сега, по подписването на този договор? Вие смятате ли, че това е успешна външнополитическа акция, в която е участвал и премиерът Борисов?“, попита Беновска.\r\n„Всеки един успех във външната политика е успех и за България и от тази гледна точка ние сме заявили още от началото на председателството, че ние подкрепяме приоритетите и инициативите свързани с нашето европредседателство. Що се отнася до нашата външна политика, която се твърди, че е част от приоритетите на председателството, очевидно е, че всеки един успех е успех и за България, така че не бива да делим успехите, ако те се оценяват от обществото като такива. Най-важното нещо е интересът на българските граждани“, отговори Хасан Адемов.Вотът на недоверие на БСП към правителството и мнението на ДПС\r\n„Казахте, че съм поредния журналист, който ви прикача към БСП, но вие ако не бяхте дали гласовете си за Радев, не беше много сигурно дали той щеше да стане президент, а знаете, че той беше предложение на БСП. И второ, ДПС дадохте заявка, че ще участвате във втори вот на недоверие на БСП при това по странен начин, понеже темата, която вие искахте да бъде на първия вот, сега те я изваждат на дневен ред“, попита Беновска.\r\nХасан Адемв отговори, че ДПС все пак са удовлетворени от факта, че БСП след 6 месеца стигнаха до извода, до който ние стигнахме преди Нова Година. „Вие си спомняте, че имаше месец и половина преговори между контактните групи на двете парламентарни групи и в рамките на тези преговори ние тогава настоявахме вота да бъде насочен към сектор сигурност. Сега колегите от БСП решиха да внесат самостоятелно вот на същата тема. Така или иначе ние не можем да бъдем недоволни, че те потвърждават това, което ние преди 6 месеца искахме. Ако трябва да отворим темата има ли основание за този вот за сектор сигурност, то е ясно, че има много неща, които се случиха през последните месеци, които дават основание за такъв вот. Няма смисъл да изброяваме събитията, които се случиха. Аз искам да отбележа нещо, което според мен е много важно. Вие знаете, че в началото на годината след протестите на полицаите, бяха дадени допълнителни 100 милиона лева за този сектор, а в бюджета за 2018 г. бяха дадени за този сектор над 100 и няколко милиона за Министерството на отбраната и въпреки това проблемите продължават. Очевидно е, че в този сектор наливането на пари в този сектор не води до повече сигурност, което означава, че реформирането на този сектор трябва да продължи. Връзката на пари и резултат на този етап не се виждат, а това е допълнително основание да се поиска вот на недоверие. Аз не съм убеден, че този вот ще мине, но има нещо друго, важно е да се постави на дискусия пред обществото, за да може да станат значими и да има натиск върху правителството, за да може то да коригира своите действия, доколкото това е възможно“, коментира Адемов.\r\n„Аз като избирател ще кажа само едно, този вот няма да мине и Вие много добре го знаете“, коментира Беновска.\r\nХасан Адемов отвърна, че има проблеми в коалиционния партньор на правителството „Обединени патриоти“. „Има конфликт в отношенията в „Обединени патриоти“ и по-голямата партия ГЕРБ“, каза той.\r\n„Те леко към игнор го удрят“ към Валери Симеонов другите двама - Красимир Каракачанов и Волен Сидеров“, каза водещата.\r\n„Нали знаете, че Симеонов беше бламиран в НС. Една част от Обединените патриоти не гласуваха доклада за ромското включване през миналата година. Така че да се търсят такъв тип пробиви в управляващата коалиция не ги дава опозицията, а ги дават самите управляващи със своите действия“, отговори Хасан Адемов.\r\n„Вие много се захванахте с това, което казахте. Вотът няма да мине за това може да се хванем на бас. По-важното е обществото, че очаква да чуе конструктивни предложения от страна на опозицията.“, коментира Беновска,\r\n„Защо само от опозицията и от управляващите трябва да има конструктивни предложения“, заяви Адемов.\r\n„Управляващите са се сетили, за каквото са се сетили и са го написали в програмата. Нали вие сте коректив. Да чуем конструктивни предложения. Не като при миналия вот, аз там не си спомням да имаше нещо, което да излезе като предложение да коригира някаква политика“, попита Беновска.\r\nХасан Адемов отговори, че този вот на недоверие е поредна възможност управляващите, които и да са те да се коригират.Проблемите в социалната политика\r\n„Г-н Адемов, Вие бяхте и министър и без да Ви правя комплимент, но сте с най-дълъг стаж и с най-голямото уважение сред народните представители в социалната сфера. Като председател на комисията по труда, социалната и демографската политика, ако бяхте на мястото на Бисер Петков как щяхте да постъпите със създалата се ситуация относно протестите на родители на деца с увреждания? Вярно ли е това, което казва Бойко Борисов, че има много фалшиви решения за освидетелстване? Има като епидемии – едно село болно от това, един квартал болен от онова, а това буди подозрения? Вярно ли е, че парите са достатъчно?“, попита Беновска.\r\nХасан Адемов отговори, че това е тезата на коалиционния партньор на ГЕРБ, която е от предизборната им кампания. „Да се говори, че има фалшиви експертни решения на ТЕЛК е най-лесното нещо. След като си в изпълнителната власт трябва да имаш инструменти, с които да докажеш, че това е така и да докажеш, че виновните са виновни“, коментира Адемов.\r\n„В Гърция как се доказа този проблем, а знаете тя какъв крах претърпя и в европейски мащаб, а се наложи да връща и пари. Там беше епидемично това решение с тези фалшиви ТЕЛК-ови решения?“, попита Беновска.\r\nГ-н Адемов отговори, че в момента ТЕЛК и НЕЛК за тези, които издават експертните решения, което експертно решение в нашата система е ключ към  отделните политики. “Веднага, след като излезе експертното решение на ТЕЛК или НЕЛК то отива в агенцията за хората с увреждания, в НОЙ, в АСП и в общините, но за съжаление, когато излязат експертните решения на ТЕЛК колегите, които работят там нямат възможност за онлайн връзка със здравната каса. На пример, конкретно лице е лежало в болница, то в ТЕЛК не могат да проверят, че то е лежало там или не е“, заяви още Адемов.\r\n„Тоест това може да не е вярно?“, попита Илиана Беновска.\r\nСъбеседникът ѝ отговори, че е така и че премиера и Патриотите, които говорят на тази тема се основават точно на това. „ Ако си в изпълнителната власт и си обещал на избирателите, че ще реализираш всички експертни решения, то какъв е проблемът да го направиш? Проблемът е, че не е възможно да се направи това?“, коментира Адемов.\r\n„Защо“, попита Беновска.\r\nАдемов отвърна, че има много експертни решения и около 900 хиляди души с инвалидни пенсии. „Няма как след ревизията на тези инвалидни пенсии, не може да се икономисва финансов ресурс, който да следи за други политики, Това предизвиква противоречие и създава конфликт между отделните групи, а това в социалната политика е недопустимо“, коментира още Адемов.\r\n„Но Вие преди малко „жегнахте“ много жестоко вицепремиера по демографската политика Валери Симеонов, който повече се занимава с туризъм, от колкото с демография.“, попита водещата Илиана Беновска.\r\n„Не него, а доклада, който той внесе в Народното събрание и че част от неговата парламентарна група не го подкрепи“, заяви Хасан Адемов.\r\n„Има ли политически надъхване по темата?“, попита Беновска\r\nХасан Адемов отвърна, че такова нещо няма. „ Самите протестиращи казват, че не ги интересува кой управлява и как управлява. Интересува ги хората с увреждания да получат това, което им трябва. А и такива протести е имали не само към правителството на ГЕРБ, така че няма политическа мотивировка, а по скоро има проблеми, които трябва да бъдат решени. Трябва да се търси надпартиен консенсус, когато става въпрос за хора с увреждания. Но има един проблем, който минира вземането на устойчиви решения. Има голямо разминаване между това, което предлагат и искат Националният съвет за интеграция за хората с увреждания и тези, които са извън него. Аз смятам, че извън факта, че Бисер Петков е добронамерен, ако този диалог не доведе до взаимни отстъпки във вземането на устойчиви решения, то няма как да бъдат решени проблемите“, така завърши предаването „Беновска пита“ в ефира на Радио К2 и Канал 3 на 17 юни 2018 г.", "date": "2018.06.18", "title": "Хасан Адемов, ДПС: Вотът на недоверие, който ще поискат от БСП, не съм убеден, че ще мине"}
{"url": "http://www.focus-news.net/news/2018/06/18/2535171/nimh-zhalt-kod-za-intenzivni-valezhi-i-gramotevichni-buri-e-v-sila-za-tsyalata-strana.html", "text": "Жълт код за интензивни валежи и гръмотевични бури е в сила за цялата страна. Това сочи справка на сайта на Националния институт по метеорология и хидрология (НИМХ) при Българската академия на науките (БАН). В цялата страна се очакват краткотрайни, временно интензивни валежи, придружени с гръмотевични бури. Ще има условия и за градушки. Количествата на валежите ще достигат до 25-30 л/кв.м.", "date": "2018.06.18", "title": "НИМХ: Жълт код за интензивни валежи и гръмотевични бури е в сила за цялата страна"}
{"url": "http://www.focus-news.net/news/2018/06/18/2535187/pazardzhik-remontni-deynosti-se-izvarshvat-po-patya-koprivshtitsa-strelcha-ot-23-km-do-32-km.html", "text": "Натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо сухи. Ремонтни дейности се извършват по пътя Копривщица – Стрелча от 23 км до 32 км, като движението е в една лента двупосочно поради частични ремонтни дейности на асфалтовата настилка. Ремонт тече и по пътя с. Мало Конаре – Огняново - Исперихово от 1 км до 15 км. Ограничение има и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.18", "title": "Пазарджик: Ремонтни дейности се извършват по пътя Копривщица – Стрелча от 23 км до 32 км"}
{"url": "http://www.focus-news.net/news/2018/06/18/2535179/kadri-veseli-predsedatel-na-parlamenta-na-kosovo-sporazumenieto-skopie-atina-e-akt-koyto-e-smel-spravedliv-i-polezen-za-tseliya-region.html", "text": "Председателят на косовския парламент Кадри Весели приветства споразумението, което подписаха министрите на външните работи на Македония и Гърция Никола Димитров и Никос Коцияс и  което сложи край на дългогодишния спор за името между двете страни, предава македонското електронно издание  „Либертас“.\r\nПредседателят на косовския парламент заяви, че Скопие и Атина днес са допринесли за мира и стабилността в целия регион.\r\n„Поздравления за подписването на историческото споразумение за името на Македония - един смел и справедлив акт, който допринася не само за подобряване на отношенията между двете страни, но и за мира и стабилността на целия регион. Особено съм доволен от нашите сънародници, живеещи в съседната държава. Поради факта, че пътят към евроатлантическата интеграция сега е свободен“, пише Весели на профила си в социалната мрежа „Фейсбук“.\r\nПо-рано, след постигането на споразумение между премиерите на двете страни Зоран Заев и Алексис Ципрас, поздравления до Скопие и Атина отправиха и други държавни ръководители, както и лидерите на някои от опозиционните партии в Косово. Виктор Турмаков", "date": "2018.06.18", "title": "Кадри Весели, председател на парламента на Косово: Споразумението Скопие-Атина е акт, който е смел, справедлив и полезен за целия регион"}
{"url": "http://www.focus-news.net/news/2018/06/18/2535189/burgas-s-normalna-intenzivnost-se-osashtestvyava-dvizhenieto-v-oblastta-patnite-nastilki-sa-mokri-na-mesta.html", "text": "С нормална интензивност се осъществява движението в област Бургас. Това каза за Радио „Фокус“ – Бургас дежурният в областно пътно управление. Автомагистрала „Тракия“ е отворена без всякакви ограничения, както и по първокласната пътна мрежа. Няма затворени пътища и проходи. Пътните настилки на места са мокри, заради превалявания от дъжд, през изминалата нощ. Продължават ремонтните дейности по третокласната пътна мрежа.  Видимостта е добра.\r\nНатоварен е автомобилният трафик в района на кръговото кръстовище “Трапезица” и пред Окръжна болница в град в Бургас. По-интензивно е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”. Засилен е трафикът по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите “Изгрев” и “Славейков”.\r\nДеница ДИМИТРОВА", "date": "2018.06.18", "title": "Бургас: С нормална интензивност се осъществява движението в областта, пътните настилки са мокри на места"}
{"url": "http://www.focus-news.net/news/2018/06/18/2535188/dutch-news-holandskiyat-sotsialen-ministar-razkritikuva-prizivite-na-redzhep-tayip-erdogan-da-uchastvat-na-izborite-v-turtsiya.html", "text": "Холандският социален министър Воутер Кулмеес заяви, че усилията на турския президент Реджеп Тайип Ердоган да накара турците в Холандия да гласуват на парламентарните и президентските избори в Турция в неделя са нетактични, пише  Dutch News.\r\nХиляди турци в Холандия са получили писмо, подписано от Ердоган, в което той ги призовава да гласуват. То е подписано в ролята му на президент, но и като  лидер на управляващата Партия на справедливостта и развитието, което може да се приема като агитация да се гласува по определен начин. Около 250 хил. турци в Холандия имат право на глас за изборите в родината им.\r\nКулмеес, който се занимава и с въпросите на интеграцията заяви, че писмото представлява нежелана чужда намеса в Холандия. „Важно е холандските турци да имат бъдеще в Холандия“, заяви той. Виктор Турмаков", "date": "2018.06.18", "title": "Dutch News: Холандският социален министър разкритикува призивите на Реджеп Тайип Ердоган да участват на изборите в Турция"}
{"url": "http://www.focus-news.net/news/2018/06/18/2535191/pregled-na-osnovnite-temi-vav-varnenskiya-pechat.html", "text": "„Правят зони за споделена отговорност“, е заглавие от първа страница в днешния брой на варненския вестник „Черно море“. „В новия закон има много предложения за инфраструктурата. За първи път в него се регулират зони за споделена отговорност, които съществуват във всички държави от ЕС. Това са места, които се определят от кметовете на общините, маркират се и там с предимство са пешеходци и велосипедисти, а автомобилите могат да се движат със скорост не повече от 30 км/ч. Това са зони около детски площадки и жилищни пространства“, съобщи във Варна комисар Бойко Рановски – началник-отдел “Пътна полицияµ при ГД “Национална полиция“. Той участва в дискусия на тема „Безопасността на пътя – добри практики в ЕС и предизвикателства пред националното законодателство“. С над 21% повече са приходите от нощувки през април, е друга тема в изданието. Подробности от статистиката са публикувани на стр. 2. „Отлага се изграждането на полигон за утилизация на боеприпаси край Варна“, информира изданието. Не е в компетенциите на Общински съвет – Варна, да разреши изработването на Специализиран подробен устройствен план за терен, собственост на „Терем – КРЗ „Флотски арсенал“ в землището на с. Константиново край Варна. Това стана ясно на заседание на ПК „Архитектура, строителство, устройство на територията“, на което беше обсъден въпросът. „Кърлежи плъзнаха отново в избуялите треви“, четем още в броя. 101 души са потърсили медицинска помощ след ухапване от кърлежи през миналата седмица, сочат последните данни от РЗИ – Варна. Това означава, че всеки ден доктори са вадили средно по 20 паразита от пострадали. 87 от засегнатите са от Варна, останалите са от селища в областта. Има и 1 случай на лаймска болест. „Апелативният съд отбеляза 20-годишен юбилей“, е друга тема в броя днес. Варненският апелативен съд отбеляза 20 години от създаването си. Кулминацията на празненствата бе на Основната сцена на Драматичен театър „Стоян Бъчваров“ с прожекция на документалния филм „В името на доброто и справедливото – 20 години Апелативен съд – Варна“, създаден специално по повод юбилея на институцията. На стр. 5 в рубриката „Морски бизнес“ вестникът публикува интервю с  к.д.п. Живко Петров, изпълнителен директор на ИА „Морска администрация“,  който казва, че порт Варна може да има зарядна станция за кораби на втечнен газ.", "date": "2018.06.18", "title": "Преглед на основните теми във варненския печат"}
{"url": "http://www.focus-news.net/news/2018/06/18/2535190/mitropolit-antoniy-negovo-sveteyshestvo-patriarh-neofit-e-zhiv-i-zdrav-i-na-posta-si.html", "text": "Негово Светейшество Патриарх Неофит е жив и здрав и на поста си. Това каза Негово Високопреосвещенство Антоний, Западно- и Средноевропейски митрополит, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.\r\n„Ваше Високопреосвещенство, заповядайте!”, обърна се водещата Илиана Беновска към високопоставения духовник, като в знак на уважение целуна ръката му и склони глава. „Добра благословена вечер, много се радвам!”, поздрави радушно митрополит Антоний.\r\n„Благословена да бъде! Чест е за нас да бъдете в ефира на „Канал 3” и „Радио К2”, заповядайте!”, продължи Илиана Беновска. „И аз благодаря за любезната покана, и да спазим традицията, една книга „Дипломацията” – мисля, че е много полезна, в контекста на всичко, което се случва в световен мащаб, с едно благопожелание: „Да бъдете вестители на правдата, любовта и мира!”, благослови изтъкнатият клирик, подарявайки на Илиана Беновска книгата на Хенри Кисинджър – „Дипломацията”.\r\n„Много благодаря! Аз от своя страна – една книга, която подарявам на всички гости, това е „Ахмед Доган”, 1992 година, едно голямо интервю сме правили, което ми е много любопитно – Вие, ако го прочетете, да видите колко е актуално днес, но да го прочетете и от духовна гледна точка. И ако позволите, без да звучи неприлично, спортувате ли?”, отвърна на подаръка с подарък Илиана Беновска. „Разбира се!”, сподели родения през 1978 г. в семейството на изселници от тракийския град Гюмюрджина, Гърция (съвременното му име е Комотини – бел. авт.) свещенослужител, чийто светско име е Живко Михалев. \r\n„Хайде да видим можете ли да хванете една здрава българска ябълка, с пожеланието – да бъдете здрава българска ябълка в българската религия !?”, провокира Илиана Беновска, подхвърляйки на събеседника си традиционната червена ябълка, превърнала се в запазена марка, задача,  с който той се справи с лекота. „Благодаря!”, каза гостът, чието детство е преминало в гр. Стара Загора.За договора между Гърция и Македония и тържествата по повод 1000 годишнината на Охридската архиепископия\r\n„Лошите новини винаги взимат връх! Днешната новина е много интересна – Македония и Гърция подписаха договор за името на Македония. Сега очакваме всякакви реакции от страна на опозицията, президента и така нататъка. Каква е реакцията на църквата и защо църквата не отиде на тази церемония, Българската православна църква?”, попита Илиана Беновска. „Първо – този договор е един политически акт, по който Българската православна църква не може да вземе отношение! Това – защо Българската православна църква не отиде на тържествата в Охрид по повод 1000 годишнината на Охридската архиепископия – Светият Синод излезе със своето аргументирано становище! Фактът беше, че както се твърдеше в самото начало, че ще има представители на всички поместни църкви – едва ли виж, че няма да бъде само Българската православна църква, беше една спекулация! Нека не забравяме, че Охридската архиепископия е част от историята не само на Българската православна църква, но и Уставът на Българската православна църква посочва, че именно Българската патриаршия е правоприемник на тази Охридска архиепископия! Ние бяхме поканени на тържества, които изконно касаят историята и приемствеността на Българската православна църква и затова Българската православна църква не отиде на тези свои тържества, макар че имаше и доста голям външен натиск!”, разкри възпитаникът на Пловдивската духовна семинария „Св. св. Кирил и Методий”. \r\n„От кого?”, заинтригува се Илиана Беновска. „От различни „линии”, но безпрецедентно!”, заяви без конкретика отличникът на Богословския факултет при Софийския университет „Св. Климент Охридски”.\r\n„На дипломацията в църквата ли?”, задълба в проблематиката Илиана Беновска. „Това беше най-недипломатичният подход! Бяхме наречени „отстъпници”, „предатели”, че незабавно трябва да си отидем от Светия Синод, защото сме били предатели затова, че не отиваме там! Това бяха хора, като г-н Врабевски и сие (Милен Врабевски, български бизнесмен и филантроп – бел. авт.), които са водени от своите лични, материални, бизнес интереси!”, довери бившият клиросен певец в столичния храм „Успение Богородично”.\r\n„Врабевски е председател на „Българска памет” – македонско сдружение”, уточни Илиана Беновска. „Точно така. Техните интереси нямат нищо общо с вечните интереси на Църквата, те са преходни! Ако бяхме се поддали на този натиск, наистина щяхме да направим една голяма грешка!”, категоричен беше бившият послушник в Клисурския манастир „Св. св. Кирил и Методий”, Видинска епархия. За автокефалния статут на Охридската архиепископия и Украинската православна църква \r\n„Но как ще продължат отношенията между двете църкви – Българската православна църква и Македонската? И един въпрос – Българската православна църква поиска автокефалия за Македонската църква. Четох, че се поставя въпроса – готови ли сме да поискаме същото за Украинската църква?”, смени ракурса на разговора Илиана Беновска. „Тук въпросът не е поставен правилно, защото Българската православна църква пое единствено функциите да бъде посредник и медиатор! Тя не е поемала ангажимента да дава автокефалия!”, отсече бившият ефимерий и преподавател в Пловдивската духовна семинария „Св. св. Кирил и Методий”.\r\n„Да обясним какво е автокефалия?”, продължи Илиана Беновска. „Това е даване на самостоятелност и признаване като част от общото семейство на православните църкви. Това не може да бъде едностранен акт, който една църква може да го направи без да го съгласува с общото семейство на другите православни църкви. Една църква, която влиза в общото семейство на православните църкви, трябва да има и общение с всички поместни православни църкви, а това общение е въз основа на Светата Евхаристия (Светата Евхаристия се нарича „тайнство на тайнствата” или „тайнство на Църквата”. Думата евхаристия означава благодарение. Така се нарича не само свещената трапеза, но и всяко действие на църковното събрание: молитвите, четенето на псалми, четенето на Писанието и провъзгласяването на Божието слово, възпоменанието на Христа и приобщаването към неговото тяло и кръв, тъй като цялостното значение на Господния пир е благодарение на Бога в Христа и Светия Дух за всичко, което Той е извършил в творение, спасение и прославяне на света – www.pravoslavie.bg). Има едно съгласуване на отделните поместни православни църкви и едва тогава може да се пристъпи към формализирането на този акт за приемането на една църква в общото семейство на православните църкви!”, прецизира бившият протосингел на Пловдивската митрополия. \r\n„Но каква е процедурата всъщност? Как да Ви кажа, бяхме заедно с Вас в Израел, при посещението на министър-председателя – освен политическо, и на Божи гроб, и при патриарха – като че ли винаги Църквата е забулена в тайна! Може и трябва да е така, за да има повече респект!”, констатира Илиана Беновска. „Може би Църквата пребъдва в тайната на общението с Бога, което е нещо много съкровено – това е молитвата! Незапознатите хора може би виждат отстрани тази ритуалност, която не разбират и за тях е мистика”, анализира  бившият константийски епископ на Смолянския регион. \r\n„Ами запознайте ги! Ето сега, например, въпросът е – ходатайства ли Българската църква за Скопие, и ще ходатайства ли за Киев? Това е житейският въпрос, който се задава, не го забулвайте!”, безотказна беше Илиана Беновска. „Това правим, не го забулваме, но въпросът с Украинската православна църква е въпрос, който естествено ще бъде обсъден от Светия Синод на Българската православна църква. Винаги Българската православна църква и Светият Синод са се произнасяли със свое становище. За Македонската църква беше ясно и категорично становището – имаме медиаторски, посреднически функции, решението ще бъде общо, от всички поместни православни църкви!”, потвърди актуалният Западно- и Средноевропейски митрополит.За връзката между Българската православна църква и миряните \r\n„Да, но върнете се към достъпността на религията. Не всички хора са прекалено интелигентни или прекалено просветени в религиозния ритуал, за да могат да се доближат със сърцата си, не само външно, до църквата, ако ме разбирате какво Ви казвам!”, изрази мнението си Илиана Беновска. „Аз Ви разбирам. Не се изисква да си толкова интелигентен, стига да имаш желанието в себе си да научиш за вярата, да разбереш вярата. Това става с разтварянето на нашите сърца към Бога! Отивайки в храма, ние трябва да не се притесняваме да питаме свещенослужителите за смисъла и значението на ритуалността в храма. Светият Синод настоява за въвеждане на предмета Вероучение в българското училище, за да може подрастващите младежи да израстват с правилното понятие за Бога и за вярата. Когато те узреят и създадат своето семейство, те от своя страна да приучат своите деца и така от поколение на поколение да разбираме вярата, защото има една голяма пропаст между църквата и народа поради обективни причини – толкова години атеизъм, комунизъм, след това една демокрация, в която разколът нанесе пагубни последици на Българската православна църква!”, отчете полиглотът, владеещ английски и руски език и ползващ гръцки и немски език.\r\n„Не само, изведнъж всички, които, надали можеш да ги подозираш, че са много духовни и църковни, изведнъж всичките тръгнаха в църквите и почнаха да се кръстят! Това създаде едно раздвоение у хората, че лицемерието от властта се пренася и в Църквата!”, допълни Илиана Беновска. „Бог знае най-добре какво е в сърцата на всеки един от нас! Ние трябва да пазим народа от съблазни, защото чрез нея влиза и греха! Аз не искам да съдя никой, защото съдът е в Божиите ръце!”, отговори митрополит Антоний. \r\n„Говорейки за ритуалността, аз се готвих за разговора с Вас, защото не съм много църковен човек, да Ви призная, не в душата си, а в знанията си по-скоро – например натъкнах се, че някои от свещениците са задължавани да представят статистика за броя на постещите и причестяващите се. Прави ли се такава статистика, и ако видим колко са постещите причестяващите се, в съответните периоди от време, дали тези цифри ще имат стойността на статистика на доверието към Българската православна църква и вярата в нея, като социологическо изследване един вид?”, попита Илиана Беновска. „Външният израз на нашата вяра се изразява в много богата палитра, това не е само постът. Причастието е центърът на духовния живот на всеки един православен християнин, но такава статистика няма. Виждаме в неделния ден, на големи християнски празници, храмовете се изпълват с народ. Народът има нужда от тази духовна подкрепа, тази духовна храна, която се дава в храма чрез молитвеното общение с Бога, чрез приемането на Христос, чрез Светото причастие. Много хора не само формално се кръщават или венчават пред Бога. Много хора идват и остават в храма и живеят с живота на Църквата. Има много млади хора, особено и в Западна Европа, които намират пътя към храма и участват активно в църковния живот!”, обясни клирикът.   Компроматите срещу православния и католическия клир\r\n„Така е, но има още един деликатен въпрос, който, с цялата неловкост, ще го задам – не само в Българската църква, за съжаление и в Католическите църкви се наблюдава наличието на гейовете! Това е факт, който съществува и в светския живот, но някак си в Църквата не се очаква!”, с тревожност отбеляза Илиана Беновска. „Съвремието, в което живеем предлага много изпитания на нашето общество! Проблемите в обществото няма как да не засегнат всички части на това общество. Българската православна църква, особено сега имаше гей парад, излезе със своето възвание против натрапването, популяризирането и налагането на противоестествени модели на нашето общество. Всеки един ще отговаря пред Бога за своите грехове. Ние не осъждаме човека, ние се молим тези хора да се избавят тази болест, от този грях!”, заяви духовникът. \r\n„Хубаво се молим, но те покваряват малки момченца! Това е и светски въпрос!”, възмути се Илиана Беновска. „Българската православна църква казва, издига своя глас, но механизмите за спирането на такива прояви ще са в обществен интерес. Провеждането на тези паради може да бъде санкционирано! Много е  трудно на нашите държавници да взета отношение, защото в момента живеем в една доста либерална европейска среда, като че ли всичко е позволено. Трябва да запазим нашите изконни традиции, да предпазим подрастващата младеж от тези неестествени, непознати модели на поведение в българското общество!”, апелира митрополит Антоний. \r\n„Непознати модели!? Както и да е, хомосексуализмът и хомосексуалността е заложена в...”, опонира Илиана Беновска. „Говорим за парадирането на тези двойки, които са еднополови и насаждат този модел, че това е нормално!”, конкретизира се гостът.Ще се оттегли ли патриарх Неофит от поста си\r\n„Упорито се говори, че патриарх Неофит ще бъде, хайде да не употребявам глагола „принуден“, но ще трябва да се оттегли от поста си до края на годината или в началото на следващата, за да се даде път на така наречените „по-млади”!”, вметна Илиана Беновска. „Това го чувам за пръв път от Вас! Негово Светейшество е жив и здрав. Вчерашният ден бяхме в Света Неделя, той взе участие в панихидата по повод възпоменанието на екзарх Йосиф”, отрече митрополитът.\r\n„Аз не съм казала, че е болен, говори се, че ще бъде накаран да се...”, поясни Илиана Беновска. „Много неща се говорят в обществото, така че ние не трябва да подаваме ухо и слух, защото за вярващия човек – ние живеем с вярата и надеждата в Бога!”, обяви се събеседникът.Има ли външно вмешателство в църковната йерархия\r\n„Добре де, да ви задам по обратен ред въпроса тогава – какви са критериите, по които Светият Синод издига духовниците и им поверява постове и отговорности? Има ли външна намеса, има ли съображения? Знаете, че дълги години Държавна сигурност играеше роля в тогавашната Църква и сега все още продължава! Вие сте млад човек, не ги знаете тия...”, попита Илиана Беновска. „Твърде съм млад, за да мога да коментирам такива процеси, защото няма да бъде коректно! Онова време е било доста трудно!”, дипломатично отговори митрополит Антоний.\r\n„Без да знам детайли трябва да Ви кажа, че Държавна сигурност беше навсякъде и все още продължава да е!”, категорична беше Илиана Беновска. „Сега вече в Светия Синод се радваме на едно добро разбирателство и добър контакт между митрополитите и архиереите, неформален, което много хубаво!”, разясни духовникът.Инициативите на Българската православна църква\r\n„Кажете нещо хубаво, което Вие особено цените, нещо, което се е случило в Българската православна църква през последните години”, опита се да вкара позитивна нотка в разговора Илиана Беновска. „Много неща хубави, много кампании, примерно конкурсът „Бог и любов”, който се прави с децата, „Деца рисуват за деца”, много благотворителни кампании, които са насочени за болните и страдащите. Българската православна църква протяга своята ръка!”, информира клирикът. \r\n„Има ли кой да я хване?”, попита Илиана Беновска. „Има кой да я хване!”, отговори митрополитът.\r\n„Защо в Румъния са пълни манастирите и църквите, а тука не?”, продължи Илиана Беновска. „В Румъния има доста голям положителен прираст в обществото и всяко второ дете отива, то се харизва на Църквата. При нас има голяма демографска криза и трябва да почнем да се борим с нея, да задържаме младите хора в България, да караме тези, които са навън, да се върнат в България!.”, анализира митрополит Антоний. Конфликтът между ЧЕЗ и Софийската митрополия \r\n„Какво става с Гинка Върбакова, ЧЕЗ и наема на сградите на Българската православна църква?”, попита Илиана Беновска. „Нямам никаква представа, това е от компетенцията на Софийската митрополия, но към момента няма такъв договор!”, заяви духовникът.\r\n„Сигурен сте, че няма такъв договор?”, в заключение попита Илиана Беновска. „Няма сключен договор, да, постоянен!”, завърши Негово Високопреосвещенство митрополит Антоний разговора си с Илиана Беновска в ефира на „Радио К2” и „Канал 3” на 17 юни 2018 година.", "date": "2018.06.18", "title": "Митрополит Антоний: Негово Светейшество Патриарх Неофит е жив и здрав и на поста си"}
{"url": "http://www.focus-news.net/news/2018/06/18/2535192/burgas-desetki-darveta-sa-padnali-vsledstvie-na-intenzivnite-valezhi-v-grada.html", "text": "Дървета са съборени вследствие на интензивните валежи през изминалата нощ. Това каза за Радио „Фокус“ – Бургас дежурният в Община Бургас. Някои от улиците са наводнени. Няма пострадали хора.  Няма подадени сигнали за пожари през изминалата нощ. „2 катастрофи са регистрирани през изминалата нощ“, съобщи дежурният в ОДМВР - Бургас. При пътните инциденти няма пострадали хора, нанесени са материални щети.\r\nДеница ДИМИТРОВА", "date": "2018.06.18", "title": "Бургас: Десетки дървета са паднали вследствие на интензивните валежи в града"}
{"url": "http://www.focus-news.net/news/2018/06/18/2535193/plovdiv-v-doma-na-kulturata-shte-bade-otkrita-izlozhba-ot-40-fotografii-ozaglavena-21-avgust-1968-krayat-na-prazhkata-prolet.html", "text": "В Дома на културата „Борис Христов“ в Пловдив ще бъде открита изложба от 40 фотографии, озаглавена „21 август 1968: Краят на Пражката пролет“. Това съобщиха за Радио „Фокус“ – Пловдив от Дирекция „Култура и културно наследство“ към Общината. Изложбата ще бъде официално открита в 11.00 часа във фоайето на Дома на културата, със съдействието на Почетното консулство на Чешката република в Пловдив и Чешкия център. Експозицията представя подбор на снимки от август 1968 година от общо пет архива и 19 фотографи – Густав Аулехла, Ян Бартушек, Яромир Чейка, Бохумил Доброволски, Иржи Егерт, Йозеф Хник, Дагмар Хохова, Мирослав Хуцек, Мирослав Кхол, Либуше Киндрова, Владимир Ламер, Мирослав Мартиновски, Милон Новотни, Антонин Нови, Ян Рейх, Иржи Стивин, Даниела Сикорова, Иржи Вшетечка и Вацлав Тоужимски, който заснема драматичните моменти в Либерец. Има кадри от архива на Чехословашката телеграфна агенция, Северночешкия музей в Либерец. Всички фотографии са разпечатани от сканирани копия, направени от оригиналните негативи и благодарение на тази техника качеството им е много добро, добавиха организаторите на събитието.", "date": "2018.06.18", "title": "Пловдив: В Дома на културата ще бъде открита изложба от 40 фотографии, озаглавена „21 август 1968: Краят на Пражката пролет“"}
{"url": "http://www.focus-news.net/news/2018/06/18/2535194/sofiya-vavezhda-se-vremenna-organizatsiya-na-dvizhenieto-za-provezhdane-na-meropriyatie-svarzano-s-balgarskoto-predsedatelstvo-na-saveta-na-es.html", "text": "Въвежда се временна организация на движението за провеждане на мероприятие, свързано с Българското председателство на Съвета на ЕС. Това съобщиха от пресцентъра на Столична община.  \r\nОт 07.00 часа до приключване на мероприятието днес и от 07.00 часа до приключване на мероприятието на 19 юни 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nДо приключване на мероприятието на 19 юни 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.06.18", "title": "София: Въвежда се временна организация на движението за провеждане на мероприятие, свързано с Българското председателство на Съвета на ЕС"}
{"url": "http://www.focus-news.net/news/2018/06/18/2535175/abc-news-granichno-ezero-stana-myastoto-na-podpisvaneto-na-sporazumenieto-za-imeto-mezhdu-gartsiya-i-makedoniya.html", "text": "Външните министри на Гърция и на Македония Никос Коцияс и Никола Димитров подписаха споразумение, с което разрешиха дългогодишният спор относно името на Македония, по време на церемония, изпълнена с история и символизъм, коментира  ABC News.\r\nГръцкото село Псарадес (Нивици, разположено на бреговете Преспанското езеро е избрано по случая, защото границите на Македония и Гърция се срещат във водите на близкото Преспанско езеро. Министър-председателите на двете страни Зоран Заев и Никола Димитров бяха свидетели на подписването на споразумението.\r\nСпоред споразумението гръцкият северен съсед ще се преименува на Република Северна Македония, за да намали притесненията на Гърция, която също има провинция с името Македония, която е родното място на Александър Велики. Заради този спор Гърция спираше Македония от влизане в ЕС и в НАТО.\r\nСпоред министър-председателите подписването бележи начало на по-близки отношения между страните, както и пример за целия балкански регион. \r\nЗаев приветства „края на десетилетията несигурност“. Той допълни, че двете страни от сега нататък стават „партньори и съюзници“ и са модел за успешна дипломация за целия регион.\r\nПолицията бе затворила всички подстъпи към Псарадес, за да попречи на протестиращите да стигнат до мястото на подписване. Споразумението възбуди яростта на националистите от двете страни, които твърдят едновременно, че с договора се дават твърде много отстъпки на другата страна.\r\nПовече от 4000 гръцки националисти, които се противопоставят на името на Македония, са се събрали в близост до град Писодери. Транспарантите в тълпата  са с надпис „Има само една Македония и това е гръцката“ и „Македонската идентичност не може да бъде раздадена“.\r\nНяколко стотици са се отправили към близката полицейска блокада и са започнали да хвърлят камъни. Гръцките власти съобщават, че при разгонването на протестиращите са  ранени 12 души, включително шестима полицейски служители.\r\nЦърковните камбани в Псарадес и в околните села звъннаха тъжно по време на церемонията. Повечето от 60-те жители на селото гледаха от далеч, явно в кисело настроение.\r\n„Църковните камбани звъннаха скръбно, защото днес нещо умря в Гърция“,  заяви местният свещеник Иринайос Хаджиеремидис. „Те вземат от нас душата ни, нашето име“, допълни той.\r\nХаджиеремидис отбеляза етническите и религиозни конфликти, при които поколения гърци, сърби и българи са се били за земята, която съставлява днешната Македония.\r\n\"Днес ние си спомняме за отец Георгиос Пападопулос, който беше убит на 16 юни 1907 г., защото не е изнесъл служба на български език“, заяви той.\r\nЧувствата в Македония са силни, но и различни.\r\n„ Аз не следях подписването. След него какво? Капитулация - изчезване на самоличността ми!“, заяви пенсионираният лекар Вера Йовановска. „Не съм им давала одобрението си за споразумението, което няма да донесе  нищо добро за Македония“, допълни тя.\r\nШофьорът на такси Деян Стояновски е на друго мнение: „Както искат да ни наричат – хората от Македония се нуждаят от шанс за по-добър живот и по-добри стандарти“.\r\nДемонстрацията срещу споразумението привлече около 3000 души в южния град Битоля, съобщиха македонските медии.\r\nТя беше спокойна, но лидерът на опозицията Християн Мицкосвки от партията ВМРО-ДПМНЕ, използваше бойни думи. Той отново подчерта, че неговата партия няма да подкрепи поставянето на новото име в македонската конституция, една от условията на сделката.\r\n\"Аз, говорейки от сърце и с ясен ум... никога, без никаква цена, дори ако това би струвало моя живот, няма да  подкрепя този акт на капитулация от Зоран Заев“, заяви той пред протестиращите. Нощната демонстрация извън македонския парламент в столицата Скопие стана насилствена, когато група хора, описани от полицията и медиите като футболни хулигани, започнаха да замерят офицери с камъни и пиратки и да се опитват да пробият полицейския кордон. Силите на реда използваха сълзотворен газ и зашеметителни гранати, за да отблъснат тълпатак. Седмина полицаи и трима протестиращи са ранени.\r\nЦеремонията по подписването беше призната международно като важно събитие. Сред участниците бяха заместник-секретарят по въпросите на политиката на ООН Розмари ди Карло, ръководителят на външните работи  на ЕС Федерика Могерини и еврокомисарят по разширяването Йоханес Хан.\r\nПосредникът на ООН за спора за името, Матю Нимиц, също присъства. Нимиц прекара последните 24 години, опитвайки се да посредничи между Гърция и Македония, най-напред като пратеник на президента на САЩ Бил Клинтън и след това представляващ последователни генерални секретари на ООН.\r\nНимиц поздрави Ципрас и Заев, като добави, че те демонстрират „политическа кураж и стратегическа визия“. Той получи топли аплодисменти, не само заради постоянните си усилия да направи спора за името нещо от миналото, но и защото в неделя той отбеляза 79-тия си рожден ден.  Виктор Турмаков", "date": "2018.06.18", "title": "ABC News: Гранично езеро стана мястото на подписването на споразумението за името между Гърция и Македония"}
{"url": "http://www.focus-news.net/news/2018/06/18/2535197/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. Това каза за Радио „Фокус“ – Пирин дежурният служител в Областно пътно управление - Благоевград. Няма ремонтни дейности по първокласните и второкласните пътища в областта. Няма тежки пътни инциденти през изминалата нощ. Нормално интензивно е движението по главен път Е-79 и автомагистрала „Струма“ в участъка от Благоевградска област.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка\r\nЛора КАЛЧЕВА", "date": "2018.06.18", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/06/18/2535196/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-tvraditsa-i-elena-zaradi-propadane-na-patnoto-platno-i-nalichie-na-svlachishte.html", "text": "Натоварен е трафикът по улица „Магистрална“ в областния център. Интензивно е движението и в района на пътен възел „Качица“, Южен пътен възел и по „Беляковско шосе“. Колони от автомобили има по бул. „България“, около Кооперативния пазар и пощата, предаде репортер на Радио „Фокус“ – Велико Търново. Настилките в града са сухи, времето – облачно, но без валежи. Улиците „Силвестър Пенов“ и „Шейново“ са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на града. \r\nОтворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5 юли. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В.Търново - Лясковски кантон - Миндя - Елена и обратно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни.\r\nЛуиза ТРАНЧЕВА", "date": "2018.06.18", "title": "Велико Търново: В едната лента се осъществява движението в участък от пътя между Твръдица и Елена заради пропадане на пътното платно и наличие на свлачище"}
{"url": "http://www.focus-news.net/news/2018/06/18/2535201/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2018.06.18", "title": "Акатист на св. Архангел Михаил ще бъде отслужен в митрополитската катедрала \"Св. Неделя\""}
{"url": "http://www.focus-news.net/news/2018/06/18/2535202/smolyan-zapochva-priemat-na-dokumenti-za-uchastie-v-mladezhkata-kampaniya-misiya-smolyan-2018.html", "text": "От 9 юли 2018 година Община Смолян ще проведе Младежката кампания „Мисия Смолян-2018”. Инициативата е свързана със създаване и поддържане на чиста и приветлива околна среда в град Смолян и в населените места в общината. Това съобщиха от пресцентъра на Община Смолян. Документи за участие в кампанията ще се приемат от днес до 29 юни 2018 година включително от 09.00 часа до 12.00 часа и от 13.00 часа до 16.00 часа в приемна до централния вход на общинска администрация – Смолян. \r\nКандидатите за участие в Младежка кампания „Мисия Смолян – 2018” е необходимо да са навършили или да навършват 15 години не по-късно от датата на започване на работа в кампанията, да са ученици или завършили средно образование през учебната 2017/2018 г. и да са с постоянен адрес в град Смолян или в селата от Община Смолян. \r\nДокументи, които е необходимо да се представят за включване в кампанията:\r\nРегистрационна карта за участие в кампанията и декларация за съгласие във връзка с обработване на лични данни /бланки на регистрационната карта и декларацията се получават в приемната за подаване на документи/;\r\nКарта за предварителен медицински преглед, попълнена от личния лекар, удостоверяваща здравния статус на ученика;\r\nЛична карта на кандидата за участие в кампанията (само за сверяване на данни).\r\nГрафик на работните смени в Младежка кампания „Мисия Смолян-2018“:\r\nПърва смяна – от 9 юли до 20 юли 2018 година;\r\nВтора смяна - от 23 юли до 3 август 2018 година;", "date": "2018.06.18", "title": "Смолян: Започва приемът на документи за участие в Младежката кампания „Мисия Смолян - 2018”"}
{"url": "http://www.focus-news.net/news/2018/06/18/2535200/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Сливен организират приемни за граждани. Това съобщиха от пресцентъра на партията. Приемните на представителите на местния парламент се организират всеки понеделник и преминават при голям интерес. Днес от 09.30 до 16.30 часа ще проведат приемна Георги Стоянов и Керанка Стамова. Общинските съветници Христо Котов и Димитър Павлов ще приемат граждани от 09.30 до 16.30 часа на 25 юни. Приемните се провеждат в офиса на ГЕРБ в Сливен на адрес: ул. \"Цар Освободител\" № 17. Предварително записване - на тел. 044/63 32 23.", "date": "2018.06.18", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/18/2535198/burgas-belodrobnata-bolnitsa-v-grada-obyavyava-sedmitsa-na-otvorenite-vrati-za-skrining-na-riska-za-tuberkuloza.html", "text": "От днес до 22 юни СБАЛПФЗ - Бургас ЕООД организира Седмица на отворени врати за скрининг на риска за туберкулоза. Това съобщиха от Община Бургас. Мотото тази година е „Свят без туберкулоза“. Скринингът за риска от туберкулоза ще се осъществява чрез анкета от 09.00 до 17.30 часа, а консултациите ще бъдат от 11.00 до 17.00 часа.\r\nСкринингът и консултациите ще се извършват в консултативно-диагностичния блок на Белодробната болница.\r\nОсвен това мобилни екипи ще посетят и останалите здравни центрове по следния график:\r\n– 18 юни 2018 г. – ДКЦ ІІ от 14.00 до 16.00 часа;\r\n– 19 юни 2018 г. – МЦ І от 09.00 до 12.00 часа;\r\n– 20 юни 2018 г. – МЦ ІІ от 14.00 до 16.00 часа;\r\n– 21 юни 2018 г. – МЦ-ІІІ от 09.00 до 12.00 часа;\r\n– 22 юни 2018 г. – ДКЦ І от 14.00 до 16.00 часа.", "date": "2018.06.18", "title": "Бургас: Белодробната болница в града обявява Седмица на отворените врати за скрининг на риска за туберкулоза"}
{"url": "http://www.focus-news.net/news/2018/06/18/2535199/kmetat-na-sofiya-yordanka-fandakova-shte-proveri-rekonstruktsiyata-na-bul-todor-kableshkov.html", "text": "От 11.30 часа кметът на София Йорданка Фандъкова ще провери реконструкцията на бул.“Тодор Каблешков“, съобщиха от пресцентъра на Столична община. Извършва се реконструкция и разширение на бул.“Тодор Каблешков“ в участъка от бул.“Цар Борис Трети“ до ул. „Майор Горталов”.", "date": "2018.06.18", "title": "Кметът на София Йорданка Фандъкова ще провери реконструкцията на бул. “Тодор Каблешков“"}
{"url": "http://www.focus-news.net/news/2018/06/18/2535195/the-local-frantsiya-i-germaniya-sa-blizo-do-sporazumenie-za-reforma-na-evrozonata.html", "text": "Париж и Берлин са много близо до сключване на споразумение за реформиране на Еврозоната, пише  The Local.\r\nСпоразумение е близо“, заяви френският министър на финансите Брюно льо Мер, след края на преговорите със своя германски колега Олаф Шолц в Хамбург. Министрите изразиха надежда, че споразумението ще бъде финализирано, когато германският канцлер Ангела Меркел и президентът на Франция Еманюел Макрон се срещнат край Берлин във вторник.\r\nПариж и Берлин се опитват да решат различията между визията на Макрон за мащабни реформи в ЕС и по-умерената програма на Меркел преди срещата на високо равнище на Еврозоната от 29 юни.\r\n„Има още 2-3 оставащи въпроса, но поне са определени ясно“, заяви европейски източник близък до преговорите.  Виктор Турмаков", "date": "2018.06.18", "title": "The Local: Франция и Германия са близо до споразумение за реформа на Еврозоната"}
{"url": "http://www.focus-news.net/news/2018/06/18/2535208/varna-zapochva-zapisvaneto-na-parvoklasnitsite-prieti-v-uchilishtata-v-grada-sled-vtoriya-etap-na-klasirane.html", "text": "Започва записването на първокласниците, приети в училищата във Варна след втория етап на класиране. Това съобщиха за Радио „Фокус“ – Варна от Дирекция „Образование и младежки дейности“ към Община Варна. Записването започва от 9.00 часа в училището, в което е прието детето. При записване родителите трябва да представят за сверка копие и оригинал на удостоверение за раждане и оригинал на удостоверение за завършено задължително предучилищно образование. Децата, ползващи предимство, трябва да представят и документи, удостоверяващи съответните обстоятелства, уточниха от дирекцията. Записването ще продължи до 17.00 часа на 19 юни.\r\nОт подадените 193 заявления на втори етап са класирани 151 деца, като 75% от тях влизат по първо желание. След второто класиране свободните места за първокласници в училищата във Варна са 379. Списъкът ще бъде обявен на 20 юни, след като приключи записването на първокласниците след втория етап на класиране. На 21 юни от 10.00 до 23.59 часа системата ще бъде отворена за редакция на стари или подаване на нови заявления от родители, които до момента не са подали заявление за своето дете или не са го записали в училището, в което е прието на второ класиране.\r\nСлед приключване на трето класиране от 28 юни подаването на документи и записването за първи клас става на място в училищата, в които има обявени свободни места, допълниха от дирекцията.\r\nМарияна ВАЛЕНТИНОВА", "date": "2018.06.18", "title": "Варна: Започва записването на първокласниците, приети в училищата в града след втория етап на класиране"}
{"url": "http://www.focus-news.net/news/2018/06/18/2535203/yambol-s-tseremoniya-po-parva-kopka-v-grada-shte-bade-dadeno-nachalo-na-remontnite-deynosti-po-ulitsa-preslav.html", "text": "От 11.00 часа днес ще бъде даден старт на строително-монтажните дейности за ремонт и реконструкция на ул. „Преслав“ в Ямбол. Това съобщиха от пресцентъра на Общината. Официалната церемония по първа копка ще се състои в пространството пред Народно читалище „Зора – 1945“. В нея ще вземат участие кметът на Община Ямбол Георги Славов, представители на фирмата изпълнител „Технопътстрой“ ЕООД, на авторския и строителния надзор, екипът по проекта, общински съветници, граждани. \r\nЦялостната реконструкция и обновяване на една от основните пътни артерии в Ямбол ще бъде в участъка между пл. „Боровец“ и кръстовището с ул. „Акация“. Мерките имат за цел подобряване на пътната инфраструктура в услуга на водачите на моторни превозни средства, както и на пешеходците. Основните строителни дейности включват цялостен ремонт на пътната настилка, включително на кръстовищата в този отрязък. Ще бъдат подновени и тротоарните площи с полагане на настилка от бетонови павета, нови бордюри и др. Проектът включва още въвеждане на ново енергоспестяващо улично осветление, в т.ч. подмяна на част от стълбовете, както и обновяване на растителните видове по протежението на пътния участък. Изпълнението е част от усилията на Община Ямбол за поетапно модернизиране на градската среда.\r\nИзпълнението на обект „Реконструкция и рехабилитация на ул. „Преслав” от ул. „Димитър Благоев” до ул. „Акация“ се реализира по проект „Устойчиво и интегрирано развитие на градската среда на община Ямбол“, договор за безвъзмездна финансова помощ № BG16RFOP001-1.017-0001-C01, финансиран по Оперативна програма „Региони в растеж 2014-2020“. Общата стойност на строително-монтажните работи по обекта е в размер на 2 381 066 лева. Строително-ремонтните дейности са планирани да приключат в рамките на 270 календарни дни.\r\nВъв връзка с предстоящия ремонт и затварянето на участъка е въведена временна организация на движението с поставянето на нови указателни знаци. Считано от днес се въвежда и временна промяна в общинската транспортна схема по маршрутите на автобуси с номера 2, 5, 18-Б, 20, 20А и 25.", "date": "2018.06.18", "title": "Ямбол: С церемония по първа копка в града ще бъде дадено начало на ремонтните дейности по улица „Преслав“"}
{"url": "http://www.focus-news.net/news/2018/06/18/2535206/prokuror-rumyana-arnaudova-zadarzhaniyat-za-ubiystvoto-na-19-godishnoto-momiche-ot-aytos-e-napravil-palni-samopriznaniya.html", "text": "Задържаният за убийството на 19-годишното момиче от Айтос е направил пълни самопризнания. Това каза говорителят на главния прокурор Румяна Арнаудова в предаването „Здравей, България“ по Нова телевизия във връзка с 19-годишното момиче от Айтос, което в събота рано сутринта почина в лечебно заведение след побой от 27-годишен мъж.\r\n„По данни на полицията преди около година и половина е имало сигнал за вероятно домашно насилие от съседи, които са посетили жертвата и са провели разговор с нея. Тя им е казала, че няма насилие, няма инцидент и на практика е отрекла каквото и да било насилие срещу нея. Нямаме други сигнали нито от нея, нито от нейни съседи“, каза още Арнаудова и уточни, че няма официално постъпил какъвто и да е сигнал за насилие.\r\n„Трябва да се приканят всички хора видят ли случаи на насилие да сигнализират. По наши наблюдения жертвите на насилие не само че не свидетелстват, те дори категорично отричат. Затова в такива моменти е най-сигурно хората около жертвите на насилие да сигнализират“, коментира говорителят на главния прокурор и посочи, че институциите имат ресурс да помогнат, но трябва да бъдат сигнализирани. \r\n„По данни на МВР 27-годишният мъж, извършител на престъплението, е изтърпял 6-годишна ефективна присъда, излязъл е скоро от затова. Към настоящия момент неговият брат също се намира в затвора. Това, което можем да съобщим, че снощи, след като е бил задържан в Прокуратурата в Бургас, извършителят е направил пълни самопризнания, изразил е съжаление за случилото се, но поводът е скарване помежду им, провокирано от грижите, които се полагат за детето им“, обясни Арнаудова.", "date": "2018.06.18", "title": "Прокурор Румяна Арнаудова: Задържаният за убийството на 19-годишното момиче от Айтос е направил пълни самопризнания"}
{"url": "http://www.focus-news.net/news/2018/06/18/2535205/pregled-na-osnovnite-temi-v-burgaskiya-pechat.html", "text": "„Знаков момент. Пуснаха разширения път за Слънчев бряг“, е водещото заглавие на вестника „Черноморски фар“. „Приказва се лесно, строи се трудно“, заяви премиерът при откриването му“, „Шофьорите със снимки в социалната мрежа от новата придобивка“, са подзаглавията на статията. Четирилентовият път от Бургас до Слънчев бряг в отсечката от Поморие до Ахелой бе открит тържествено. Движението по него бе пуснато символично от премиера Бойко Борисов. „Полицията и пожарната в Поморие – санирани с 1 милион и 230 хиляди лева“ е друга тема в днешния брой на изданието. С нов съвременен облик и повишена енергийна ефективност се сдобиха санираните сгради на Районно управление – Поморие и районна служба „Пожарна безопасност и защита на населението“ – Поморие, след реализирани проекти по Оперативна програма „Региони в растеж 2014-2020 година“. „40 литра на квадратен метър дъжд се изсипа над Бургас“ и „Кървава драма в Айтос, мъж уби млада жена“, са други теми от ежедневника.\r\nТемата на деня е: „Слънчев бряг“ АД инвестира над 1,6 млн. лева в подготовката на сезон 2018″. Със стилно парти „Слънчев бряг“ АД сложи началото на новия сезон.", "date": "2018.06.18", "title": "Преглед на основните теми в бургаския печат"}
{"url": "http://www.focus-news.net/news/2018/06/18/2535207/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в областта, предаде репортер на Радио „Фокус“ - Шумен. Сред натоварените участъци са пътна връзка Белокопитово с автомагистрала „Хемус“, района на кръговото кръстовище при 7-ми км и кръговото кръстовище за кв. \"Макак\" по главен път София - Варна. Спокойно се пътува в посока Силистра. Пътните настилки са сухи, видимостта е нормална. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.06.18", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/06/18/2535204/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за Радио „Фокус“ - Пирин от Гранична полиция. Спокойно се осъществява преминаването през ГКПП „Илинден“. Без проблеми се осъществява преминаването и на останалите гранични пунктове с Република Гърция.\r\nЛора КАЛЧЕВА", "date": "2018.06.18", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/06/18/2535210/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил „Зона Кюстендил” ще ви разкажем за предстоящия Празник на черешата в града. Два дни от месец юни се посвещават на този празник, а черешите се свързват със славата на кюстендилския край като Овощната градина на България. В края на седмицата в града ще се представи  изложба от разнообразни сортове череши, създадени в Института по земеделие в Кюстендил, и отглежданите от земеделските производители в региона. Предстоят много конкурси, изложения, състезания и концерти. Събеседници по темата ще бъдат Светослав Василев, зам.-кмет на Община Кюстендил и Дима Укалска, началник на отдел „Култура и духовно развитие” към Общината. С тях ще говорим за това как Празникът на черешата допринася за развитието на туризма, както и за самата програма на фестивалните дни. В седмицата, в която официално ще посрещнем летния сезон, ще обърнем внимание върху създадените възможности за забавление, заетост и обучение на децата и учениците в Кюстендил. По темата ще разговаряме с Нели Петкова, директор на Дирекция „Култура, образование, младежки дейности и спорт”. Темата за летните занимания на децата ще продължим и с Мая Мицова, управител на Центъра за обществена подкрепа „Света Петка” в града. С нея ще говорим за предстоящите дейности, подготвени за децата със специални потребности в Кюстендил. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.06.18", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/06/18/2535211/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-gabrovo-zaradi-remont.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение при км 18+693. Това съобщиха за Радио „Фокус“ – Велико Търново от Областно пътно управление – Габрово. От там уточниха, че движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е предимно облачно, без валежи. Трафикът е интензивен. Настилките са частично мокри. Ограничено е движението и в района на село Новаковци, по път II-44 Севлиево – Габрово от км 18+000 до км 18+965. Причината отново е ремонт на пътно съоръжение, при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма.\r\nЛуиза ТРАНЧЕВА", "date": "2018.06.18", "title": "Габрово: Ограничение за товарни автомобили над 5 тона е въведено в участък от пътя между село Драгановци и Габрово заради ремонт"}
{"url": "http://www.focus-news.net/news/2018/06/18/2535214/pregled-na-osnovnite-temi-vav-velikotarnovskiya-pechat.html", "text": "„Ало измами за над 500 000 лева е разкрил спецотрядът във В. Търново“ е заглавие от първа страница на областния всекидневник „Янтра Днес”. Над 40 телефонни измами, извършени на територията на цялата страна на стойност за около 400-500 000 лв., е разкрил великотърновският спецотряд за борба с ало мафията от създаването си през пролетта на миналата година до днес. „5 млрд. лева приходи са реализирали предприятията във Велико Търново“ е друго заглавие от днешното издание. Над 200 млн. евро са инвестирали румънски компании в България. Това съобщи във В. Търново зам.-министърът на икономиката Александър Манолев по време на откриването на българо – румънски бизнес форум. „Подгониха за ДДС измами и производители на гвоздеи“ , пише още вестникът. Специализираната прокуратура разследва производители на гвоздеи и други метални елементи от В. Търново за източени над 4 млн. Лв. чрез ДДС. Повдигнати са обвинения на 8 души. „Заплашиха с пистолет депутата Явор Божанков“ е новина от криминалната хроника. В изданието ще откриете и материал, разказващ за юбилейния концерт на „Българче“, на който присъстваха над 2500 души. \r\n„Пускат автобуси по нови маршрути във Велико Търново, създават и линия „N 100 – Туристическа“  е заглавие от другия областен ежедневник „Борба“. Прекрояват транспортната схема на Велико Търново и се създават нови автобусни линии. Предложението на кмета Даниел Панов е съобразено с обществената потребност и разрастването на града. „Задвижиха проекта за 50-метров надлез над улица „Магистрална“ е друга тема от вестника. Община Велико Търново задвижи един от най-дълго чаканите местни проекти – надлез над адския трафик на улица „Магистрална“, която е в чертите на града и поема цялото движение към Южния пътен възел по оста София – Варна. „Заплашиха с пистолет депутата Явор Божанков, нападателите задържани“ е друга тема от всекидневника. Задържани за двама мъже, заплашили с пистолет депутата от БСП Явор Божанков. И двамата са от град Левски. Иззет е пистолетът, който е  законно притежават от единия мъж. На първа страница на областния ежедневник е поместен и материал, разказващ за бала на „Зонта Интернешънъл“, на който дамите събраха 21 000 лв.", "date": "2018.06.18", "title": "Преглед на основните теми във великотърновския печат"}
{"url": "http://www.focus-news.net/news/2018/06/18/2535216/yavor-bozhankov-bsp-votat-na-nedoverie-se-iska-i-zaradi-zachestilite-sluchai-na-nesigurnost-i-nasilie.html", "text": "„Обществото ни наближава една граница, от която няма връщане назад – границата на нетърпимост”. Това каза народният представител от „БСП за България” Явор Божанков пред Нова телевизия, след като бе заплашван с пистолет, докато шофирал по магистралата, съобщиха от пресцентъра на НС на БСП. Той заяви, че това е грубо погазване на обществения ред и законите на държавата. \r\nЯвор Божанков смята, че причините да се стигне до тази граница на нетърпимост в обществото се крият в правораздавателната система, в съдебната система, в полицията. „Трябва да се търсят причините за разпада на институциите, които водят до чувството за несправедливост и до това, че накрая хората ще вземат всичко в свои ръце”, заяви Божанков. Според него има агресия на всички нива в обществото. „За да се намали агресията по пътищата, ще предложа да се въведат видеорегистратори. С данните от тях ще може да се прави анализ”, обясни той. „Проблемите не могат да се решават, защото полицаите напускат системата, няма кадри, а в същото време се измени законът и частни фирми се занимават с обществения ред. Това е абсурд. Не може посред бял ден да се вадят оръжия. Ние сме в Европа, в 21 век, а не в каубойски филм”, възмути се Явор Божанков и допълни: \"Вотът на недоверие се иска и заради тези зачестили случаи на насилие и несигурност!\"", "date": "2018.06.18", "title": "Явор Божанков, БСП: Вотът на недоверие се иска и заради зачестилите случаи на несигурност и насилие"}
{"url": "http://www.focus-news.net/news/2018/06/18/2535218/pss-loshi-sa-usloviyata-za-turizam-v-planinite.html", "text": "Не са добри условията за туризъм в планините заради неблагоприятната метеорологична прогноза. Това съобщиха за Агенция „Фокус“ от Планинската спасителна служба (ПСС) при БЧК. През деня ще има развитие на гръмотевични бури и дъжд. От ПСС препоръчват докато не преминат тези тежки динамични условия, хората да не излизат в планината. Днес работи единствено лифта на Ситняково. Не са регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.18", "title": "ПСС: Лоши са условията за туризъм в планините"}
{"url": "http://www.focus-news.net/news/2018/06/18/2535217/pazardzhik-okrazhniyat-sad-shte-gleda-deloto-sreshtu-bivsh-kmet-na-rakitovo-za-nezakonno-prisvoyavane-na-sredstva-ot-smetkata-na-obshtinata.html", "text": "Окръжният съд в Пазарджик ще гледа дело за незаконно присвояване на средства от сметката на Община Ракитово, съобщиха за Радио „Фокус“ – Пазарджик от пресцентъра на Съда. Делото е образувано по обвинителен акт на Окръжната прокуратура срещу двама подсъдими. Първият е обвинен за това, че за периода 03 декември 2009 г. – 08 април 2010 г. противозаконно е присвоил парична сума в размер на  близо 145 000 лв., собственост на Община Ракитово. Вторият е обвинен за това, че като временно изпълняващ длъжността кмет на Община Ракитово не е положил достатъчно грижи и от банковата сметка са изтеглени общо суми в размер на над 76 000 лв., което е донесло значителна щета за Общината. Началото на съдебното заседание е в 10.30 часа, съдия-докладчик е Ивета Парпулова.", "date": "2018.06.18", "title": "Пазарджик: Окръжният съд ще гледа делото срещу бивш кмет на Ракитово за незаконно присвояване на средства от сметката на Общината"}
{"url": "http://www.focus-news.net/news/2018/06/18/2535220/blagoevgrad-tsentarat-za-lichnostno-i-tvorchesko-razvitie-organizira-zanimaniya-za-detsa-po-dekorativno-prilozhno-izkustvo-moda-i-dizayn.html", "text": "Лятна академия към Центъра за личностно и творческо развитие на децата на Благоевград ще предлага различни занимания за децата на областния център през месец юни. Това съобщиха от пресцентъра на Община Благоевград. От днес до 29 юни в рамките от 10.00 до 18.00 часа, от понеделник до петък, школите към ЦЛТРДБ ще приемат малките ентусиасти в кв. „Вароша“. Заниманията ще се водят от преподаватели към Центъра за личностно и творческо развитие на децата на Благоевград.\r\nЛетните занимания са безплатни за всички желаещи и няма срок за записване.  \r\n\"Лятна академия\" 2018 година обединява школите по декоративно приложно изкуство, мода и дизайн, стъклопис. Занятия ще предлагат и школите по изобразително изкуство,  керамика и народни танци.  Школата по балет също ще отвори вратите си за малките балерини. \r\nВсички занятия ще се провеждат по предварително изготвен график.", "date": "2018.06.18", "title": "Благоевград: Центърът за личностно и творческо развитие организира занимания за деца по декоративно приложно изкуство, мода и дизайн"}
{"url": "http://www.focus-news.net/news/2018/06/18/2535215/vitsepremierat-ekaterina-zaharieva-otnosheniyata-mezhdu-balgariya-i-makedoniya-ne-sa-bili-tolkova-dobri-ot-20-godini.html", "text": "Отношенията между България и Македония не са били толкова добри от 20 години. Това каза вицепремиерът и министър на външните работи на Република България Екатерина Захариева в предаването „Здравей България“ по Нова телевизия. „Не случайно настоявахме толкова много договорът за добросъседство с Македония да бъде подписан като предпоставка за започване на преговорите за името. В него има всички гаранции за липса на териториални претенции, както и много други гаранции за България. Той не е насочен срещу трети страни и срещу подписаните преди него договори“, допълни тя. „От какво има интерес България – стабилни съседи, стабилна Република Македония по пътя за преговори за членство към ЕС. Не мисля, че в момента Македония е по-нестабилна. Ние подкрепяме действията на правителството и стремежът му да подобри отношенията със съседите си. Отношенията между България и Македония не са били толкова добри от 20 години“, каза още Захариева. „Българското правителство подкрепя действията на премиера Заев. Искаме най-после Балканите да оставят отминалото в миналото и да се помирим. На 26 юни има съвет „Общи въпроси“ на НАТО, след което ако се постигне съгласие, Македония ще започне преговори за членство. Ако те изпълняват реформите, членството в ЕС няма да е мираж вече. Искам да ви кажа, че не е голям ентусиазма за бързо приемане на членове в ЕС и в НАТО. Факт е, че Македония има зелена светлина и ще има след подписването на договора с Гърция“, каза още министър Захариева.", "date": "2018.06.18", "title": "Вицепремиерът Екатерина Захариева: Отношенията между България и Македония не са били толкова добри от 20 години"}
{"url": "http://www.focus-news.net/news/2018/06/18/2535212/kyustendil-izsichane-na-hrasti-se-izvarshva-po-patya-dupnitsa-golyam-varbovnik.html", "text": "Изсичане на храстовидна растителност се извършва по пътя Дупница - Голям Върбовник. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Участъкът е сигнализиран с пътни знаци. Дейностите са предвидени за днес. Въведено е ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.18", "title": "Кюстендил: Изсичане на храсти се извършва по пътя Дупница - Голям Върбовник"}
{"url": "http://www.focus-news.net/news/2018/06/18/2535223/boyko-malinov-direktor-na-odk-kyustendil-zapochva-lyatnata-programa-za-rabota-s-detsa.html", "text": "Започва лятната програма за работа с деца в града. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. По думите му тазгодишната програма започва с детската игротека „Палавници”, участниците в която ще бъдат ангажирани с различни дейности. Включени са занимания по рисуване и приложно изкуство, спортни игри и игрите на баба и дядо. Децата ще бъдат ангажирани и с компютърни занимания, но най – вече с разходки и пикник сред природата. Те ще приготвян и питка за Еньовден. Детската игротека ще продължи до 29 юни, всеки делничен ден от 9.00 часа до 13.00 часа. „В програмата сме включили и спортни дейности. Децата ще могат да участват в обучения по тенис на маса, таекуондо, футбол и шахмат”, каза Бойко Малинов. По думите му всички дейности са безплатни за участие на децата.\r\nВенцеслав ИЛЧЕВ", "date": "2018.06.18", "title": "Бойко Малинов, директор на ОДК – Кюстендил: Започва лятната програма за работа с деца"}
{"url": "http://www.focus-news.net/news/2018/06/18/2535213/mvr-33-dushi-sa-raneni-pri-katastrofi-prez-izminaloto-denonoshtie-v-stranata.html", "text": "33 души са ранени при катастрофи през изминалото денонощие в страната, съобщиха от пресцентъра на МВР. В страната са станали 16 пътнотранспортни произшествия, при които няма загинали. На територията на столицата са станали 19 леки и три тежки пътни инцидента, при които има трима ранени.", "date": "2018.06.18", "title": "МВР: 33 души са ранени при катастрофи през изминалото денонощие в страната"}
{"url": "http://www.focus-news.net/news/2018/06/18/2535222/sliven-shest-pluvni-baseyna-shte-rabotyat-prez-lyatoto-v-grada.html", "text": "Шест плувни басейна получиха разрешение да заработят през летния сезон след проверка на нарочна комисия. Това съобщиха от Община Сливен. Достъпни за ползване са „Аглика“ и „Калина“ на Сливенски минерални бани, „Европарк“, „Империя“ и „Спорт палас“ в град Сливен и комплекс Дивеците в село Ичера. Всички проверени обекти са оборудвани с медицински пункт и имат сключени договори за обслужване с медицинско лице и транспорт с МБАЛ „Д-р Иван Селимински“ – Сливен.", "date": "2018.06.18", "title": "Сливен: Шест плувни басейна ще работят през лятото в града"}
{"url": "http://www.focus-news.net/news/2018/06/18/2535225/sliven-zatvoreni-za-tezhki-avtomobili-nad-10-tona-sa-prohodite-tvardishki-i-vratnik.html", "text": "Интензивно е движението в сливенската отсечка на АМ „Тракия“, съобщиха от Областно пътно управление. Няма въведени ограничения за пътуващите. Пътищата са сухи и нормално проходими. Затворени за тежки автомобили над 10 тона са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец.", "date": "2018.06.18", "title": "Сливен: Затворени за тежки автомобили над 10 тона са проходите Твърдишки и Вратник"}
{"url": "http://www.focus-news.net/news/2018/06/18/2535224/burgas-71-godishen-velosipedist-e-pochinal-sled-kato-e-bil-blasnat-ot-lek-avtomobil-v-pomorie.html", "text": "71-годишен велосипедист е починал, след като е бил блъснат от лек автомобил в Поморие, съобщиха от пресцентъра на ОДМВР-Бургас. На 16 юни около 12.45 ч. на улица \"Княз Борис І\" пред хотел \"Сьнсет Ризорт\" в Поморие, лек автомобил \"Фолксваген Голф\", с бургаска регистрация, управляван от 73-годишния К.Х. от Бургас по неустановени до момента причини блъска велосипедиста С.Я., 71 годишен руски гражданин, продължително пребиваващ в Поморие, който е откаран в УМБАЛ – Бургас, където около 15.30 ч. починал вследствие на получените от катастрофата наранявания. По случая в Районно управление – Поморие е образувано досъдебно производство.", "date": "2018.06.18", "title": "Бургас: 71-годишен велосипедист е починал, след като е бил блъснат от лек автомобил в Поморие"}
{"url": "http://www.focus-news.net/news/2018/06/18/2535227/plovdiv-zapochvat-izkopni-deynosti-na-ploshtad-akad-nikolay-haytov-v-asenovgrad-za-rehabilitatsiya-na-kanalizatsionnata-i-vodosnabditelnata-mrezha.html", "text": "Изкопните дейности на площад „Акад. Николай Хайтов” в Асеновград, свързани с проекта за рехабилитация на канализационната и водоснабдителната мрежа в града, започват днес. Това съобщиха за Радио „Фокус“ - Пловдив от Общината. Това се налага поради забавяне на разрешителното за строеж от Регионалната дирекция за национален строителен контрол.\r\nОт Общината припомнят, че ще бъдат подменени 550 м. канализационни тръби и съпътстващ водопровод от началото на площада (до НЧ „Родолюбие”) до края на ул. „Изложение”. За тези дейности по проекта са предвидени средства в размер на 1 390 000 лв. Срокът за изпълнение е 30 работни дни.\r\nЩе бъдат изпълнени всички предписания за безопасността на придвижване в района на изкопните работи с необходимите предпазни мрежи, предупредителни табели и съоръжения за временно преминаване.\r\nСлед подмяната на тръбите площадната настилка ще бъде възстановена в първоначалния ѝ вид.", "date": "2018.06.18", "title": "Пловдив: Започват изкопни дейности на площад „Акад. Николай Хайтов” в Асеновград за рехабилитация на канализационната и водоснабдителната мрежа"}
{"url": "http://www.focus-news.net/news/2018/06/18/2535219/ria-novosti-po-vreme-na-protestite-v-makedoniya-demonstrant-e-izdignal-rusko-zname.html", "text": "Лидерът на опозиционната партия „Единна Македония“ Янко Бачев се е качил с руско знаме на брониран полицейски джип по време на протестна операция пред парламента в Скопие, предава  РИА Новости.\r\nВъншните министри на Гърция и на Македония Никос Коцияс и Никола Димитров подписаха в неделя споразумение за новото конституционно име на страната – Република Северна Македония, което ще освободи пътя на Скопие към НАТО и ЕС.\r\nПреименуването и условията на договора предизвикаха категорично неприемане от различните партии в македонската опозиция. Вечерта в центъра на Скопие чрез призив в социалните мрежи се събраха около 2000 поддръжници на патриотични движения и обединения на футболни клубове.\r\nСлед като демонстрантите са замеряли полицията с пиратки и камъни, те са се опитали да разкъсат кордона, за да попаднат в сградата на парламента. Полицията е използвала сълзотворен газ против тях.\r\n„Лидерът на „Единна Македония“ Янко Бачев с руски флаг и знаме със „Звездата от Вергина“ в ръце се е качил на брониран автомобил“, съобщава местна медия. Полицията с труд е свалила протестиращия от покрива на машината. \r\nБроят на пострадалите при разгонването на протестиращите не се уточнява. Сред тях има и оператор на една от местните телевизии. \r\nМинистърът на отбраната Радмила Шекеринска, която сама пострада от тълпата, нахлула в сградата на парламента през април 2017 г. рязко осъди безредиците в неделя.  Виктор Турмаков", "date": "2018.06.18", "title": "РИА Новости: По време на протестите в Македония демонстрант е издигнал руско знаме"}
{"url": "http://www.focus-news.net/news/2018/06/18/2535221/predsedatelyat-na-parlamenta-tsveta-karayancheva-razshiryavaneto-na-es-ostava-klyuchova-politika-glavnata-tsel-e-zapazvaneto-na-sigurnostta-i-prosperiteta-na-kontinenta.html", "text": "Разширяването на ЕС остава ключова политика, главната цел е запазването на сигурността и просперитета на целия континент. Това каза председателят на парламента Цвета Караянчева на откриването на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Председателството ни успя да постави основен акцент и да върне вниманието върху интеграцията на Западните Балкани“, заяви тя. „Конференцията се провежда в края на Председателството на Съвета на ЕС. Поехме Председателството във време на големи предизвикателства в Европа и света“, коментира Цвета Караянчева. „България допринесе активно за постигане на целите в триото България-Австрия-Естония“, изтъкна тя. „Парламентът стана домакин на 6 важни срещи, платформа за сътрудничество между националните парламенти и ЕП“, обяви председателят на НС. „Продължава важният дебат за осъвременяването на политиката за сближаване и за кохезионната политика“, посочи Цвета Караянчева. „Подкрепяме предложението за създаване на по-тесен съюз на държавите от Европа“, заяви тя. „Основно наше задължение остава изработването на законодателство, което отговаря на интересите на европейските граждани“, каза още Караянчева.\r\nБиляна ИВАНОВА", "date": "2018.06.18", "title": "Председателят на парламента Цвета Караянчева: Разширяването на ЕС остава ключова политика - главната цел е запазването на сигурността и просперитета нa континентa"}
{"url": "http://www.focus-news.net/news/2018/06/18/2535226/pregled-na-osnovnite-temi-v-evropeyskiya-pechat-agentsiya-fokus.html", "text": "Министрите на външните работи на Македония и на Гърция Никола Димитров и Никос Коцияс подписаха споразумение неделя за уреждането на въпроса с името, под което бившата югославска република ще се прекръсти на  Северна Македония, коментира унгарският ежедневник  Magyar Hirlap.\r\nНа церемонията по подписване на гръцката страна на тройната гръцко-албанско-македонска граница при Преспанското езеро присъстваха гръцкият и македонският премиери Алексис Ципрас и Зоран Заев, специалният пратеник на ООН за решаването на спора за името Матю Нимиц, както  върховният представител на ЕС по въпросите на външните работи и политиката на сигурност Федерика Могерини и европейският комисар по разширяването Йоханес Хан.\r\nСлед 27-годишния спор споразумението, постигнато на 12 юни, преименува страната на Северна Македония. Споразумението все още трябва да бъде ратифицирано от парламентите на двете страни, и през есента в Македония да се проведе референдум.\r\nСпоразумението ще даде възможност на Македония да започне преговори за присъединяване към Европейския съюз и НАТО.\r\nНо много хора в Македония и Гърция не са съгласни със споразумението.\r\nМакедонският президент Георги Иванов веднага посочи, че счита споразумението за неприемливо и заяви че няма да подпише договора. Тълпи протестиращи, състоящи се от симпатизанти на десницата и футболни хулигани , организирани по социалните мрежи се тълпят около сградата на правителството с възгласи „предатели“ и „Ние вече си имаме наше име и то е Македония\" и призиви за оставката на правителството.\r\nСъщевременно така според последното проучване, почти 70% от гръцкото население отхвърля споразумението, а в събота вечерта хиляди хора демонстрираха в  Атина пред парламента.\r\n***\r\n Париж и Берлин са много близо до сключване на споразумение за реформиране на Еврозоната, пише  The Local.\r\nСпоразумение е близо“, заяви френският министър на финансите Брюно льо Мер, след края на преговорите със своя германски колега Олаф Шолц в Хамбург. Министрите изразиха надежда, че споразумението ще бъде финализирано, когато германският канцлер Ангела Меркел и президентът на Франция Еманюел Макрон се срещнат край Берлин във вторник.\r\nПариж и Берлин се опитват да решат различията между визията на Макрон за мащабни реформи в ЕС и по-умерената програма на Меркел преди срещата на високо равнище на Еврозоната от 29 юни.\r\n„Има още 2-3 оставащи въпроса, но поне са определени ясно“, заяви европейски източник близък до преговорите. \r\n***\r\nХоландският социален министър Воутер Кулмеес заяви, че усилията на турския президент Реджеп Тайип Ердоган да накара турците в Холандия да гласуват на парламентарните и президентските избори в Турция в неделя са нетактични, пише  Dutch News.\r\nХиляди турци в Холандия са получили писмо, подписано от Ердоган, в което той ги призовава да гласуват. То е подписано в ролята му на президент, но и като  лидер на управляващата Партия на справедливостта и развитието, което може да се приема като агитация да се гласува по определен начин. Около 250 хил. турци в Холандия имат право на глас за изборите в родината им.\r\nКулмеес, който се занимава и с въпросите на интеграцията заяви, че писмото представлява нежелана чужда намеса в Холандия. „Важно е холандските турци да имат бъдеще в Холандия“, заяви той.\r\n***\r\nВ свой анализ за британския вестник The Telegraph \r\nУспоредно със загорелите от слънцето британци, те са един от модерните продукти на популярните туристически места в Южна Европа: арабски и африкански мъже продаващи туристически сувенири. Тези мъже (и понякога жени) идват от много места. Някои от тях са избягали от военна повинност или робство в Еритрея; други са заминали в търсене на по-добър живот от бедни, но мирни села в Тунис или Сенегал.\r\nАко успеят да съберат достатъчно пари и намерят място на лодка, преминаваща през Средиземно море, техните шансове за стигане в Европа са високи – 98 процента от тях успяват. Затова хората продължават да опитват. Но веднъж пристигнали тук, интеграцията в обществото не е лесна. Дори тези със случаи на основателни искания за законно убежище трябва да изчакат месеци преди да бъдат обработени. Затова те стигат до там да живеят сурово и да изработват фалшиви дизайнерски ръчни чанти.\r\nДокато бях студент си мислех, че една земя без граници може да бъде космополитна идилия, където различни хора ще могат да обменят идеи и да гласуват свободно за своите правителства.\r\nНо сега виждаме как наистина изглежда това: мизерни лагери в ЖП гари и пристанища, преуспяваща индустрия на трафика на хора и нарастваща подкласа на неформални работници в места, които вече имат милиони безработни. Като резултат, виждаме издигането на крайнодесни партии сред цяла Европа и началото на това, което може да бъде постепенната ерозия на Европейския проект.\r\nМиграционната вълна беше подхранена от технологиите и нарастващото богатство, които за първи път в историята позволиха на милиони души да имат възможността за избягване от конфликти и миграция по икономически причини.\r\nЕС не е създал тази ситуация, но със своите миграционни политики премахна от националните правителства средството да я адресира и, със своята законна структура, това премахна способността на Брюксел да се меси, тъй като националните политици не могат да се споразумеят върху общ подход. И колкото повече проевропейските политици се опитват да колективизират политиката, толкова повече разпалват пламъците на популисткия бунт.\r\nНепорядъчното правителство на Италия повиши температурата. Миналата седмица, новият вътрешен министър Матео Салвини нареди на сицилианските пристанища да върнат кораб с 629 мигранти от Африка. „Няма домове и работни места за всички италианци, какво остава за половината африкански континент“, заяви той.\r\nСлед като „балканският маршрут“ към Европа беше затворен от унгарските и австрийски огради от бодлива тел, Италия беше входната точка на избор за влизане в Европа. Миналата година, над 172 000 мигранти пристигнаха там по море. През тази година този брой е 61 000 досега. Междувременно, процентът на безработица в Италия е 11 процента.\r\nИгнорирайки този политически избухлив контекст, френският президент Еманюел Макрон набързо обвини Салвини в „цинизъм и безотговорност“.\r\nКогато отхвърленият кораб намери безопасно пристанище във Валенсия, при социалистическото правителство на Испания, Макрон обеща да позволи на пътниците му да получат гражданство във Франция – стига техните искания за убежище да са основателни. Това, разбира се, е част от проблема.\r\nОбработката на искове за убежища може да отнеме години и Италия е затрупана от тях. Вместо да станат част от списък за изпълнение, който може да изисква документи които те нямат, повечето мигранти изчезват в сивия сектор след пристигането си. Близо 1 процент от населението на Италия – около 500 000 души – се смята, че са нелегални имигранти, повечето от които са пристигнали в последните пет години.\r\nРазбира се, перспективата за живот в Италия често не е причината, която примамва мигрантите. Много от тях биха предпочели да стигнат до Германия или Швеция: места с достатъчно работни места и щедри системи за убежища. Посочвайки паневропейския характер на проблема, Рим от години моли Брюксел за помощ в контрола на Средиземно море и притока на мигранти. Но ЕС не може да се отзове и не може да измени  правилата си за разпределяне на мигранти, защото националните правителства не се съгласяват на това.\r\nСега, миграционният въпрос износва дори солидния политически консенсус в Германия. Разтърсен от внезапното надигане на крайнодясната партия Алтернатива за Германия, германското център-дясно се пропуква. Антиимигрантските поддръжници са водени от Хорст Зеехофер, вътрешен министър и лидер на баварската партия Християнсоциален съюз.\r\nТой заплаши да се оттегли от управляващата коалиция на Ангела Меркел и да срути правителството, ако тя не се съгласи на връщането на много от неевропейските мигранти на германската граница. Меркел в момента се бори да свика бърза междуправителствена среща, за да се сключи споразумение върху миграционните реформи преди срещата на върха на ЕС в края на юни. Тя има малки шансове за успех.\r\nПроблемът е, че върху миграцията, както при еврото, Европа е заседнала. Нейните про-брюкселски политици биха искали да споделят новите мигранти по-равно между държавите-членки, освобождавайки Италия и Гърция и изисквайки повече от Германия и Франция.\r\nНо същите тези политици са изправени пред яростни претенденти вкъщи, които са решителни да не позволяват това да се случи. Антиевропейските политици, междувременно, попадат в два лагера. Първите, подобно на правителството на Италия, обвиняват ЕС за хвърлянето на товара върху държавите на първа линия и отказът да им се помогне.\r\nВторите, които са на власт в Унгария и Полша, бушуват срещу ЕС, заради това че ги принуждават да приемат каквито и да е мигранти.\r\nРезултатът е, че ЕС не може да направи много, за да облекчи миграционния натиск, но няма и да позволи на националните правителства да вземат контрола. Следователно е вероятно да видим постепенна ерозия на законния ред в ЕС, докато правителствата поемат нещата в своите ръце, независимо от това дали на Брюксел му харесва или не, издигайки огради, строейки наказателни центрове и връщане на лодки.\r\nС течение на времето, властта ще се отдалечава органично от наднационалните европейски институции, обратно към правителствата и преговорите между тях. Желанието на Меркел за междуправителствена среща на върха за миграцията само по себе си е ясен сигнал за тази промяна.\r\nКолкото повече еврократите се противопоставят на тази тенденция, толкова по-непопулярни ще стават. И това ще се манифестира в Европейския парламент, един от трите главни властови центъра, където гласоподавателите е вероятно да започнат да поставят повече евроскептици.\r\nМакрон вече заплаши, че делът на гласове за Марин льо Пен в изборите за европейски парламент догодина могат да надминат неговите. Тези избори ще са първите, проведени без Великобритания, но вместо да изчезват, евроскептичните групи просто ще започнат да се прегрупират.\r\nВсе още не очаквам ЕС да се разпадне драматично, както много привърженици на Брекзит предричат от години. Но неговите свещени крави – като свободата на движение и Шенгенската зона – ще станат уязвими. Неговите укази ще започнат да губят сила и неговият авторитет ще западне.\r\nДа се надяваме, че това ще доведе до мирен и прагматичен преход към по-освободен и по-малко федерализиран Европейския съюз. За мигрантите, повече власт към националните правителства ще означава по-сурова обстановка. Това, което не е ясно, е дали националните правителства ще имат повече успех от Брюксел в намаляването на демографската вълна.\r\n***", "date": "2018.06.18", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2018/06/18/2535228/petar-kichashki-yurist-antidiskriminatsionnata-komisiya-obrazuva-prepiski-sreshtu-210-nedostapni-obekta.html", "text": "Само в рамките на април и май Комисията за защита от дискриминация (КЗД) е проверила стотици обществени обекти в страната. На базата на тези проверки са образувани 210 нови производства срещу обществените сгради, за които има данни за недостъпна среда. Това каза за Агенция \"Фокус\" Петър Кичашки, юрист и член на Комисията за защита от дискриминация. Проверките и преписките, които КЗД инициира са в рамките на кампанията \"Достъпна България\".\r\n\"По всяка една от новообразуваните преписки, ако се прецени, че наистина има недостъпна среда във всеки отделен обект, Комисията може да налага глоби в размер на до 2000 лева първоначално, а ако нарушението на закона не се отстрани в определен срок, глобата може да достигне цели 20 000 лева за всяка отделна преписка. Очакванията в Комисията са да се образуват средно по между 80 и 120 нови преписки всеки месец\", обясни още той.\r\n\"Искам да поздравя колегите и служителите в Комисията, които се трудят неуморно, за да се случва развитието на кампанията \"Достъпна България\". Общо-взето това, което КЗД прави в рамките на тази кампания, е нещо, което никой никога никъде досега не е правил в този мащаб и с тази енергия. Това изисква много усилия на всички членове и на десетки служители от Комисията и се надявам резултатите скоро да станат видими за хората с увреждания в страната\", заяви още Петър Кичашки.", "date": "2018.06.18", "title": "Петър Кичашки, юрист: Антидискриминационната комисия образува преписки срещу 210 недостъпни обекта"}
{"url": "http://www.focus-news.net/news/2018/06/18/2535229/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. \r\nНа 19 юни 2018 г. (вторник), във връзка с монтаж на спирателен кран на ул. „Фредерик Жолио Кюри“ жк. „Изток“, се налага спиране на водоподаването от 10.30 до 15.30 часа на клиентите на „Софийска вода”, живеещи в района на:\r\nул. „Латинка“ от ул. „Антон Павлович Чехов“ до бул. „Цариградско шосе“\r\nул. „Райко Алексиев“ от ул. „Акад. Методи Попов“ до ул. „Фредерик Жолио Кюри“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Латинка“ ъгъла с ул. „Райко Алексиев“.\r\nНа 19 юни 2018 г. (вторник), във връзка с изключване на уличен водопровод на ул. „Гюешево“ жк. „Сердика“, се налага спиране на водоподаването от 09.30 до 19.30 часа на клиентите на „Софийска вода”, живеещи в района на:\r\nул. „Гюешево“ от бул. „Александър Стамболийски“ до ул. „Три уши“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево“ срещу бл. 30.\r\nНа 19 юни 2018 г. (вторник), във връзка с подмяна на сградно водопроводно отклонение на ул. „Свети Георги Победоносец“ кв. „Кремиковци“, се налага спиране на водоподаването от 09.00 до 16.00 часа на клиентите на „Софийска вода”, живеещи в района на:\r\nул. „Св. Георги Победоносец“ от ул. „Радивоя“ до ул. „Света Петка“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Стефанов Казака“ ъгъла с ул. „Свети Георги Победоносец“.\r\nНа 19 юни 2018 г. (вторник), във връзка с прекъсване на уличен водопровод на бул. „Цариградско шосе“ кв. „Горубляне“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на:\r\nул. „Обреща“, по ул. „Самоковско шосе“ от ул. „Георги Белов“ до бул. „Цариградско шосе“ и бензиностанция на OMV \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „самоковско шосе“ ъгъла с ул. „Обреща“.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.06.18", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2018/06/18/2535231/sport-izleze-klasiraneto-na-zhenskata-tenis-asotsiatsiya-simona-halep-ostava-nachelo.html", "text": "На официалния сайта на Женската тенис-асоциация е публикувано обновеното класиране на организацията. На първо място с 5285 точки е Симона Халеп от Румъния, следвана от Каролин Возняцки от Дания с 3370 и Петра Квитова от Чехия с 3032. \r\nЕлина Свитолина от Украйна и Ангелик Кербер от Германия са на четвърто място със съответно 2950 и 2730. Виктор Турмаков", "date": "2018.06.18", "title": "Спорт: Излезе класирането на Женската тенис асоциация – Симона Халеп остава начело"}
{"url": "http://www.focus-news.net/news/2018/06/18/2535232/prezidentat-rumen-radev-pravitelstvoto-pokaza-kurazh-kato-izbra-temata-zapadni-balkani.html", "text": "Правителството показа кураж като избра много трудна тема като Западните Балкани. Регионът е много крехък, няма гаранция за успех, но някой трябваше да поеме отговорността и да посочи проблемите. Това каза президентът Румен Радев на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Правителството успя да управлява дневния ред на Европа, като показа умения и разви атмосфера на честен и отворен диалог“, заяви той. „Оценката на такава сложна дейност като Председателството изисква сложна система от критерий, като се започне от приоритетите и се приключи с постигнатите резултати“, обясни държавният глава. „Правителството разработи точните приоритети за Председателството. Всички сме съгласни, че не можем да говорим за просперираща Европа, без да гарантираме сигурността и стабилността на Западните Балкани“, посочи Румен Радев. „Ако не им дадем европейска перспектива, те рано или късно ще дадат балканска перспектива на Европа“, каза още той.\r\nБиляна ИВАНОВА", "date": "2018.06.18", "title": "Президентът Румен Радев: Правителството показа кураж като избра темата Западни Балкани"}
{"url": "http://www.focus-news.net/news/2018/06/18/2535230/galina-matanova-zam-kmet-na-obshtina-panagyurishte-za-sedma-poredna-godina-zhiteli-i-gosti-na-grada-se-dokosvat-do-razlichni-proyavleniya-na-izkustvata-v-ramkite-na-yunskite-praznitsi.html", "text": "За седма поредна година жители и гости на града се докосват до различни проявления на изкуствата в рамките на Юнските празници. Това каза в сутрешния блок „Добро утро, България“ на Радио „Фокус“ зам.-кметът на Община Панагюрище Галина Матанова. По думите ѝ в рамките на близо 10 дни се провеждат разнообразни жанрови събития, част от богатата културна програма, заложена за месец юни. „Днес предстои концертът на Калин Вельов с Русенската филхармония. Това е общ проект, който той представя. Концертът „Класика и страсти“ е вторият етап от развитието на негов творчески проект. Непосредствено след него във вторник ще представим музикалния спектакъл „Златни багри от миналото“ на местна вокална група при народното читалище. С това поредно събитие се надяваме да покажем на гостите и жителите на нашата община добрите творчески продукти, които през тази година постигна вокалната група“, обясни тя. Галина Матанова коментира още, че за 5-ото издание на Международния младежки танцов фестивал „Пъстър свят“, който ще се проведе през следващия месец в общината, вече има потвърждение за участие от български състави, както и от такива от Сърбия, Беларус, Украйна, а записването продължава до 29 юни.", "date": "2018.06.18", "title": "Галина Матанова, зам.-кмет на Община Панагюрище: За седма поредна година жители и гости на града се докосват до различни проявления на изкуствата в рамките на Юнските празници"}
{"url": "http://www.focus-news.net/news/2018/06/18/2535234/sliven-natsionalniyat-muzey-na-tekstilnata-industriya-organizira-tvorcheski-rabotilnitsi.html", "text": "Националният музей на текстилната индустрия в Сливен организира две творчески седмици с различни арт ателиета за деца. Те ще състоят от днес до 22 юни и от 25 до 29 юни, съобщиха от институцията. В продължение на 3 часа участниците ще имат възможност да се запознаят с различни традиционни приложни текстилни техники и ще изработят своя уникална творба. Музеят осигурява всички необходими материали, уреди и консумативи.\r\nПрограмата включва щампиране – печатане върху тениски с помощта на дървени щампи, плъстене – създаване на картини от разноцветни вълнени влакна, рисуване на собствена живописна творба, декоративно тъкане по традиционна килимена техника и изработване на пано от цветни нишки.\r\nУчастието в ателиетата става с предварително записване.", "date": "2018.06.18", "title": "Сливен: Националният музей на текстилната индустрия организира творчески работилници"}
{"url": "http://www.focus-news.net/news/2018/06/18/2535236/gabrovo-premahvat-postroyki-v-obshtinski-imoti-v-grada-dvizhenieto-v-rayona-e-ogranicheno.html", "text": "Премахват постройки в общински имоти в Габрово. Това съобщиха от пресцентъра на Община Габрово. От 09.45 часа до приключване на дейностите е ограничено движението по улица „Ген. Николов“. Забраната е въведена за участъка от кръстовището с ул. „Лазурна“ до входа на бившия завод „Рекорд“.", "date": "2018.06.18", "title": "Габрово: Премахват постройки в общински имоти в града, движението в района е ограничено"}
{"url": "http://www.focus-news.net/news/2018/06/18/2535233/kyustendil-sedmitsa-za-borba-s-tuberkulozata-se-provezhda-v-grada.html", "text": "Седмица на „отворените врати“ за борба с туберкулозата се провеждат в Кюстендил. Това съобщи за Радио „Фокус” – Кюстендил д-р Сашка Павлова, началник на отделението по пневмология и фтизиатрия към кюстендилската многопрофилна болница. Инициативата е на национално ниво и болницата в града се включва в нея. Тя ще продължи до 22 юни. По време на дните на отворените врати на всеки желаещ се предлага скрининг за риска от туберкулоза чрез анкета и консултация с лекар. На съмнителните за туберкулоза лица се извършват прегледи и допълнителни медицински изследвания. „През годините инициативата е доказала своята ефективност както за повишаване на обществената информираност по отношение на заболяването, така и за популяризиране на здравословния начин на живот”, каза д-р Сашка Павлова.  Инициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, ефективна превенция на туберкулозата в страната и осигуряване на достъп до здравни грижи.\r\nВенцеслав ИЛЧЕВ", "date": "2018.06.18", "title": "Кюстендил: Седмица за борба с туберкулозата се провежда в града"}
{"url": "http://www.focus-news.net/news/2018/06/18/2535235/prezidentat-rumen-radev-tezhkata-byurokratsiya-i-niskata-skorost-na-zakonotvorchestvo-sa-prichinite-za-zagubata-na-doverieto-na-evropeyskite-grazhdani-v-institutsiite.html", "text": "Тежката бюрокрация, ниската скорост на законотворчеството и прилагането на законите са основните причини за загубата на доверие на европейските граждани в институциите. Това каза президентът Румен Радев на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Най-голямото предизвикателство днес е какви действия трябва да предприемем“, заяви той. „Обсъждането на бъдещето на ЕС е необходимо, но не е достатъчно. Времето ни притиска да предприемем действия, за да защитаваме принципите си“, обяви президентът. „Националните парламенти са важен инструмент и канал на комуникация между институциите и обществата“, каза още държавният глава.\r\nБиляна ИВАНОВА", "date": "2018.06.18", "title": "Президентът Румен Радев: Тежката бюрокрация и ниската скорост на законотворчество са причините за загубата на доверието на европейските граждани в институциите"}
{"url": "http://www.focus-news.net/news/2018/06/18/2535240/kyustendil-zapochva-zapisvaneto-za-yavyavane-na-test-za-otpuskane-na-obshtinski-stipendii.html", "text": "Започва записването за явяване на тест за отпускане на общински стипендии в Кюстендил. Това съобщи за Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. Приемането на документи ще продължи до 29 юни, а самият изпит е насрочен за 4 юли в Основно училище „Св. св. Кирил и Методий” – Кюстендил. В него могат да участват ученици от 8 до 11 клас, включително. „Подаването на заявления по образец се подават в сградата на Община Кюстендил. Всички желаещи трябва да дойдат и да подадат заявление”, каза Нели Петкова. Учениците ще решават по два въпроса, които са взаимно допълващи се. „Една задача, представляваща казус, както и един отворен въпрос за есе. Задачите са съобразени с възрастовите особености на учениците”, каза Нели Петкова. По думите й в теста няма грешни отговори, защото поставените задачи нямат еднозначен отговор. „Изключително много се цени креативното мислене на учениците. Колкото по-оригинални, иновативни и интересни идеи се напишат, толкова повече точки ще се присъдят, а това означава и по-голяма стипендия”, каза Нели Петкова.\r\nВенцеслав ИЛЧЕВ", "date": "2018.06.18", "title": "Кюстендил: Започва записването за явяване на тест за отпускане на общински стипендии"}
{"url": "http://www.focus-news.net/news/2018/06/18/2535237/vidin-intenziven-e-trafikat-ot-tezhkotovarni-avtomobili-po-glaven-pat-e-79-v-posoka-granichen-punkt-dunav-most-2.html", "text": "Интензивен е трафикът от тежкотоварни автомобили по главен път Е-79 в посока граничен пункт „Дунав мост 2“, по-натоварено е движението в участъка Дунавци - Видин. Това каза за Радио „Фокус“ – Видин дежурният служител в Областно пътно управление. На места пътните настилки са мокри и хлъзгави. Движението по път III-1411 с. Слана Бара – Видин е ограничено за автомобили  над 5 тона поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.06.18", "title": "Видин: Интензивен е трафикът от тежкотоварни автомобили по главен път Е-79 в посока граничен пункт „Дунав мост 2“"}
{"url": "http://www.focus-news.net/news/2018/06/18/2535242/kyustendil-do-kraya-na-sedmitsata-se-priemat-zayavki-za-uchastie-v-mezhdunarodniya-folkloren-konkurs-pautaliya.html", "text": "До края на седмицата се приемат заявки за участие в Международния фолклорен конкурс „Пауталия”. Това съобщи за Радио „Фокус” – Кюстендил Иван Андонов, председател на читалище „Братство” в Кюстендил. Самият фестивал ще се проведе от 29 юни до 1 юли, а заявките за участие в него трябва да бъдат подадени до 22 юни. „Дванадесетият международен фолклорен конкурс „Пауталия” се организира под патронажа на кмета на Община Кюстендил – Петър Паунов. Основната ни цел е да дадем поле за изява на фолклорни състави и изпълнители от различни държави, които да покажат богатството на своя фолклор, но в същото време да съхраним и популяризираме българското народно творчество”, каза Иван Андонов. По думите му конкурсът е в четири раздела – народни танци, народни песни, авторски песни и инструменталисти.\r\nВенцеслав ИЛЧЕВ", "date": "2018.06.18", "title": "Кюстендил: До края на седмицата се приемат заявки за участие в Международния фолклорен конкурс „Пауталия”"}
{"url": "http://www.focus-news.net/news/2018/06/18/2535239/sliven-na-poligon-batmish-shte-se-provedat-planirani-uchebni-strelbi.html", "text": "На полигон \"Батмиш\" ще се проведат планирани учебни стрелби, съобщиха от Община Сливен. Те са предвидени от 8.00 до 17.00 часа днес, както и в дните: 19 юни, 20 юни, 21 юни, 22 юни, 25 юни, 27 юни и 29 юни, а от 8.00 до 24.00 часа – на 26 юни и 28 юни. За да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат адекватни мерки за защита на животните си.", "date": "2018.06.18", "title": "Сливен: На полигон \"Батмиш\" ще се проведат планирани учебни стрелби"}
{"url": "http://www.focus-news.net/news/2018/06/18/2535241/kanal-5-makedoniya-v-skopie-shte-se-provede-nauchna-konferentsiya-posvetena-na-dogovora-za-dobrosasedski-otnoshenie-s-balgariya.html", "text": "В Македонската академия на науката и изкуствата ще се проведе научна   конференция на тема \"Договорът за приятелство, добросъседство и сътрудничество с Република България и перспективите за евроатлантическа интеграция на Република Македония\", предава скопският телевизионен  „Канал 5“.\r\nОрганизаторите на конференцията са МАНУ, Българската академия на науките в сътрудничество с Министерството на външните работи.\r\nЦелта на конференцията, обявена от организаторите, е да се разбере ролята на настоящото споразумение и неговото въздействие върху евроатлантическите интеграции на Македония и Западните Балкани.\r\nНаучната конференция ще се открие от председателя на МАНУ академик Таки Фити, вицепрезидент на БАН академик Васил Николов и държавният секретар в Министерството на външните работи на Македония Виктор Димовски. Речи ще бъдат изнесени от академици, професори и експерти.\r\nПлатформата за по-нататъшно сътрудничество между МАНУ и БАН  ще бъде представена при изпълнението на Споразумението за приятелство, добросъседски отношения и сътрудничество между Република Македония и Република България. Виктор Турмаков", "date": "2018.06.18", "title": "„Канал 5“ (Македония): В Скопие ще се проведе научна конференция, посветена на Договора за добросъседски отношение с България"}
{"url": "http://www.focus-news.net/news/2018/06/18/2535243/vidin-nivoto-na-reka-dunav-pri-novo-selo-se-e-povishilo-s-48-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 48 см и водният стоеж е 270 см, съобщиха от местната Хидрометеорологична станция. Нивото на реката край Видин е 296 см, регистрираното е повишение от 23 см. Край Лом през последното денонощие понижението в нивото на реката е 3 см и водният стоеж е 307 см. Нивото на реката край Оряхово е 199 см, там е регистрирано понижение за последното денонощие от 10 см. Температурата на водата край Ново село е 25.1 градуса, край Оряхово е 25.8 градуса.", "date": "2018.06.18", "title": "Видин: Нивото на река Дунав при Ново село се е повишило с 48 см за последното денонощие"}
{"url": "http://www.focus-news.net/news/2018/06/18/2535244/ochakva-se-vremenno-prekasvane-v-izlachvaneto-na-programata-radio-fokus-pirin-poradi-tehnicheska-profilaktika.html", "text": "Очаква се временно прекъсване в излъчването на програмата Радио \"Фокус\"-Пирин поради техническа профилактика. Временното прекъсване ще е в интервала между 10.00 и 16.30 часа. Можете да слушате програмата на Радио \"Фокус\" онлайн в сайта .", "date": "2018.06.18", "title": "Очаква се временно прекъсване в излъчването на програмата Радио \"Фокус\"-Пирин поради техническа профилактика"}
{"url": "http://www.focus-news.net/news/2018/06/18/2535238/prezidentat-rumen-radev-klyuchat-na-uspeha-ni-e-che-izvadihme-na-preden-plan-edinstvoto-kato-faktor-za-postigane-na-efektivni-resheniya.html", "text": "Ключът на нашия успех е, че извадихме на преден план единството като фактор за постигане на ефективни решения. Това каза президентът Румен Радев на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Правителството успя и положи огромни усилия за търсене на напредък в много различни посоки - сигурността, сферата на социалните права, цифровия пазар“, обясни той. „България успя да гарантира широк консенсус между държавите от ЕС и европейските институции по много важни теми“, заяви Румен Радев. „Никога не съм си представял, че парламентаристи от цяла Европа ще ме поздравят за 55-тия ми рожден ден.Благодаря!“, каза още държавният глава.\r\nБиляна ИВАНОВА", "date": "2018.06.18", "title": "Президентът Румен Радев: Ключът на успеха ни е, че извадихме на преден план единството като фактор за постигане на ефективни решения"}
{"url": "http://www.focus-news.net/news/2018/06/18/2535246/tass-vaorazheni-s-raketi-kalibar-korabi-shte-popalnyat-sredizemnomorskata-eskadra-na-vmf-na-rusiya.html", "text": "Ва малки ракетни кораба, които носят на въоръжени универсални ракетни комплекси „Калибър-НК“, ще попълнят постоянното съединение на ВМФ на Русия в Средиземно море, предава  ТАСС.\r\n„Малките кораби от Каспийската флотилия „Град Свияжск“ и „Великий Устюг“ ще извършат планов преход от Севастопол в Средиземно море. В момента екипажите са преминали черноморските проливи“, съобщава пресслужбата на руския Черноморски флот.\r\nПланира се към края на деня руските кораби да влязат в състава на постоянното съединение в Средиземно море и да пристъпят към изпълнение на поставените задачи. \r\nДо момента има пет построени ракетни кораба от клас 21631, три от тях са в Каспийската флотилия, а два в Балтийския флот. Корабите от проекта са оборудвани с универсалните ракетни комплекси „Калибър НК“, предназначени за поразяване на морски и брегови цели.  Виктор Турмаков", "date": "2018.06.18", "title": "ТАСС: Въоръжени с ракети „Калибър“ кораби ще попълнят средиземноморската ескадра на ВМФ на Русия"}
{"url": "http://www.focus-news.net/news/2018/06/18/2535248/varna-obshtinskiyat-savet-shte-provede-izvanredno-zasedanie-na-koeto-shte-glasuva-pridobivaneto-na-vsichki-aktsii-v-novoto-druzhestvo-stadion-spartak.html", "text": "Общински съвет – Варна се събира на извънредно заседание, което ще започне в 10.00 часа в зала „Пленарна“. Това съобщиха от пресцентъра на Общински съвет – Варна. В предварителния дневен ред са включени две точки. Една от тях е казусът „Спартак“. Общинските съветници трябва да решат дали да се сключи договор за замяна, съгласно който без доплащане Община Варна ще придобие всички акции в новото дружество „Стадион Спартак“, а „Инжстрой” и „Стили Роуд“ ще станат собственици на „Спортен комплекс Спартак“. Преди това Общинският съвет трябва да одобри пазарната оценка на поименните акции. След замяната Община Варна официално ще придобие стадион „Спартак“, игрищата, тенис кортовете и прилежащия паркинг. Другите акционери ще получат останалите недвижими имоти от капитала на стария спортен комплекс.\r\nВтора точка от дневния ред е упълномощаване на представителя на Община Варна в Общото събрание на съдружниците на „Варна Ефкон“ да води преговори за закупуване на дяловете на „Ефкон АГ“, Австрия. Целта е да се прекрати съвместното дружество „Варна Ефкон“, което преди години изгради системата за видеонаблюдение в града.", "date": "2018.06.18", "title": "Варна: Общинският съвет ще проведе извънредно заседание, на което ще гласува придобиването на всички акции в новото дружество „Стадион Спартак“"}
{"url": "http://www.focus-news.net/news/2018/06/18/2535245/vidin-lek-avtomobil-e-izgoryal-napalno-sled-kato-e-bil-zapalen-v-blizost-do-zhilishten-blok.html", "text": "Видин: Лек автомобил е изгорял напълно, след като е бил запален в близост до жилищен блок. Това съобщиха от ОД МВР-Видин. На 16 юни в 00.32 часа жител на областния град сигнализирал в полицията за горящ автомобил, паркиран до жилищен блок в к-с „Строител”. Пристигналите на мястото огнеборци потушили пламъците, а дежурна оперативна група извършила оглед. Разследващите установили, че лек автомобил „Опел Астра”, собственост на жителка на областния град е бил запален. Огънят, който тръгнал от две места – дясната предна и задната лява част, е унищожил напълно превозното средство. Работата по случая продължава, в РУ-Видин е образувано досъдебно производство за престъпление по чл.330, ал.1 от Наказателния кодекс.", "date": "2018.06.18", "title": "Видин: Лек автомобил е изгорял напълно, след като е бил запален в близост до жилищен блок"}
{"url": "http://www.focus-news.net/news/2018/06/18/2535247/pazardzhik-prodalzhavat-yunskite-praznitsi-na-kulturata-vdahnovenie-nastroenie-krasota-v-panagyurishte.html", "text": "Продължават Юнските празници на културата „Вдъхновение, настроение, красота“ в Панагюрище, съобщи за Радио „Фокус“ – Пазарджик Радка Костуркова от общинската администрация. Тя уточни, че днес в голямата зала на Театър Дом-паметник от 19.00 часа, жителите и гостите на Панагюрище ще имат възможността да се насладят на концерт-спектакъл на Калин Вельов, група TUMBAITO и Русенската филхармония. Концертът „Класика и страсти“ е вторият етап в развитието на проекта на Калин Вельов & Tumbaito, даващ нов живот на големите български шлагери от 60-те, 70-те и 80-те в модерни латино версии. „Особеният чар на акустичния звук на класическия оркестър е специален атрактивен акцент в концепцията на проекта. Музикалният спектакъл „Златни багри от миналото“ на ВГ „Радеан“ при НЧ „Виделина-1865“ е поредното събитие от Юнските празници на изкуствата „Вдъхновение, настроение, красота“. Музикалният спектакъл ще се състои утре  от 18.00 часа в НЧ „Виделина-1865“, уточни Костуркова.\r\nВаня НИКОЛОВА", "date": "2018.06.18", "title": "Пазарджик: Продължават Юнските празници на културата „Вдъхновение, настроение, красота“ в Панагюрище"}
{"url": "http://www.focus-news.net/news/2018/06/18/2535249/sliven-1-mln-lv-shte-badat-vlozheni-v-remonti-na-ulitsite-v-grada.html", "text": "Започнаха ремонтите на улиците в по-малките населени места в общината. Това съобщи пред Радио \"Фокус\" - Сливен кметът Стефан Радев. Целево са заделени 1 млн. лева за основен ремонт на улиците. В ход е процедурата за стартиране на основен ремонт на улиците в град Сливен. До момента на тях по друг договор е извършван текущ ремонт. Тече процедура и за избор на изпълнител за премахване на незаконните гаражи, след което ще бъде сключен договор.", "date": "2018.06.18", "title": "Сливен: 1 млн. лв. ще бъдат вложени в ремонти на улиците в града"}
{"url": "http://www.focus-news.net/news/2018/06/18/2535250/reuters-politsiyata-razsledva-sluchay-s-mikrobus-ubil-edin-i-ranil-trima-po-vreme-na-kontsert-v-holandiya.html", "text": "Микробус е блъснал четирима души по време на концерт в Холандия в малките часове на понеделник, убивайки един човек и ранявайки един, часове след изпълнението на американската поп звезда Бруно Марс, предава  Reuters.\r\nПолицията съобщава, че превозното средство е изчезнало от мястото на инцидента в южната холандска провинция Лимбург. В момента полицията издирва малък бял микробус.\r\nЗагинал е един човек. Трима са ренени. В момента се разследва дали инцидентът не е терористичен акт.  Виктор Турмаков", "date": "2018.06.18", "title": "Reuters: Полицията разследва случай с микробус, убил един и ранил трима, по време на концерт в Холандия"}
{"url": "http://www.focus-news.net/news/2018/06/18/2535251/varna-sledyat-se-nivata-na-vodoemite-v-oblastta-vav-vrazka-s-ochakvanite-intenzivni-valezhi.html", "text": "Следят се нивата на водоемите в областта във връзка с очакваните интензивни валежи. Това съобщи за Радио „Фокус“ – Варна оперативният дежурен при Областна администрация – Варна. По оперативни данни обстановката в областта към момента е спокойна, без валежи. Няма сведения за аварии или проблемни места при водоемите. През последното денонощие от общините няма постъпила информация за аварийни ситуации по язовирните стени и съоръженията към тях. Реките Камчия, Провадийска и Ана дере на територията на областта са в коритата си. От администрацията допълниха, че през последното денонощие в региона няма регистрирани интензивни валежи, с изключение на Варна. По-интензивни валежи е имало в районите на кв. „Галата“ и курорта „Св. св. Константин и Елена“. Няма регистрирани наводнения, както и данни за населени места без ток и вода в областта. Продължава непрекъснатото наблюдение на деретата и водоемите.\r\nМарияна ВАЛЕНТИНОВА", "date": "2018.06.18", "title": "Варна: Следят се нивата на водоемите в областта във връзка с очакваните интензивни валежи"}
{"url": "http://www.focus-news.net/news/2018/06/18/2535252/zapochva-priemat-na-proektni-predlozheniya-po-myarka-9-uchredyavane-na-grupi-i-organizatsii-na-proizvoditeli-ot-programata-za-razvitie-na-selskite-rayoni.html", "text": "Започва приемът на проектни предложения по мярка 9 \"Учредяване на групи и организации на производители\" от Програмата за развитие на селските райони (ПРСР) за периода 2014 - 2020 г. Това съобщиха от пресцентъра на  Министерството на земеделието, храните и горите. Условията за кандидатстване по процедурата са уредени в насоки, утвърдени от ръководителя на Управляващия орган на ПРСР.  \r\nОбщият размер на средствата, които могат да бъдат предоставени по процедурата за всички одобрени проектни предложения възлиза на 7 563 679.22 евро. Максималният размер на безвъзмездната финансова помощ на година за всяка група или организация на производители не може да надвишава левовата равностойност на 100 000 евро. Групи или организации на производители, признати през 2018 г., могат да заявят финансово подпомагане за същата година изчислено на база средната годишна продадена продукция от нейните членове през трите години, предхождащи включването им в групата или организацията за продуктите, за които са получили признаване. \r\nРазмерът на финансовото подпомагане за всяка от следващите години се изчислява на база стойността на реализираната на пазара земеделска продукция от групата или организацията на производители, за продуктите, за които е призната. Крайният срок за подаване на проектни предложения е 17.30 часа на 20 август 2018 г. \r\nПроектните предложения се подават по електронен път чрез Информационната система за управление и наблюдение на средствата от Европейските структурни и инвестиционни фондове (ИСУН 2020), на интернет адрес: http://eumis2020.government.bg/. \r\nКандидатите могат да задават допълнителни въпроси и да искат разяснения във връзка с Условията за кандидатстване до 3 седмици преди крайния срок за подаване на проектни предложения. Въпросите се задават на електронната поща: rdd@mzh.government.bg.", "date": "2018.06.18", "title": "Започва приемът на проектни предложения по мярка 9 \"Учредяване на групи и организации на производители\" от Програмата за развитие на селските райони"}
{"url": "http://www.focus-news.net/news/2018/06/18/2535254/kyustendil-sredniyat-uspeh-na-zrelostnitsite-ot-oblastta-na-darzhaven-zrelosten-izpit-po-balgarski-ezik-i-literatura-e-dobar-420.html", "text": "Средният успех на зрелостниците от област Кюстендил на държавен зрелостен изпит по български език и литература е добър 4,20. Това съобщиха за Радио „Фокус” – Кюстендил от Регионално управление на образованието – Кюстендил. Mиналата година по този предмет средният успех е бил 4,12. Държавен зрелостен изпит по български език и литература са положили 828 зрелостници. Тази година отличните оценки изпита са 76, а слабите – 64. Миналата година слаби оценки са имали 67 зрелостници, а отлични оценки – 62. Най-голям брой точки – 94.50 от държавния зрелостен изпит по български език и литература е получил един зрелостник от областта. Няма зрелостник от област Кюстендил с 0 точки на изпит, както и зрелостник с максимален брой точки – 100.\r\nВенцеслав ИЛЧЕВ", "date": "2018.06.18", "title": "Кюстендил: Средният успех на зрелостниците от областта на държавен зрелостен изпит по български език и литература е добър 4,20"}
{"url": "http://www.focus-news.net/news/2018/06/18/2535256/stara-zagora-nad-150-signala-za-polucheni-na-goreshtiya-telefon-na-obshtinata-za-perioda-ot-15-do-17-yuni.html", "text": "Над 150 сигнала за получени на Горещия телефон на Община Стара Загора - 0800 157 37, за периода от 15 до 17 юни. Това съобщиха от пресцентъра на Общината. Съобщено е за над 50 неправилно паркирани автомобили в града. Изоставено на паркинг до кръстовището на бул. „Славянски“ и ул. „Стефан Караджа“ МПС е включено в процедура за доброволно/принудително премахване. Проверка е извършена и по сигнал за гражданин, опитващ се да вади антипаркинг колчета в района под Военния клуб по бул. „Руски“. Възстановени са компрометирани пътни знаци и указателни табели. \r\nНа Горещия телефон е постъпила информация за хранене на бездомни котки от мъж и жена в кв. „Железник“, до блок №22 на ул. „Старозагорско въстание“. За агресивни безпризорни кучета е сигнализирано в района на голям хранителен магазин в източната част на града. Информацията е насочена към Общинския приют за безстопанствени животни. \r\nСлед проверки са санкционирани граждани, берящи липов цвят и чупещи клони на дървета в града. \r\nСтарозагорка е информирала за свличане на земна маса в района на западния тротоар на ул. „Димчо Стаев“ до блок №1. Извършено е обследване от екип на Община Стара Загора. Районът е обезопасен. Направени са докладна записка и снимков материал. Дейностите по рехабилитацията на пространството продължават. \r\nСлед подадена информация на безплатния Горещ телефон са отремонтирани лампи от уличното осветление, както и неработещи паркомати. Обезопасени са шахти. В следствие на бурния вятър e съобщено за паднали клони на дървета. \r\nПрез изминалите три дни, десетки граждани са се оплакали от силна музика от поставени музикални уредби на открито, от заведения, както и от шумни компании. \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.06.18", "title": "Стара Загора: Над 150 сигнала за получени на Горещия телефон на Общината за периода от 15 до 17 юни"}
{"url": "http://www.focus-news.net/news/2018/06/18/2535258/dimitar-margaritov-kzp-vse-po-slozhno-se-preplitat-tendentsiite-za-spad-na-zhalbite-v-sferata-na-telekomunikatsiite-i-zapazvashtata-se-visoka-stepen-na-chuvstvitelnost-v-sektora.html", "text": "Потребителите не са длъжни да преподписват срочните си договори, когато наближава датата на тяхното изтичане. Това каза председателят на Комисията за защита на потребителите (КЗП) Димитър Маргаритов по „Дарик” радио, съобщиха от пресцентъра на КЗП. Той добави, че „в никакъв случай няма да загубят, ако откажат да го сторят, поискат други условия или не предприемат каквото и да било”. \r\nМаргаритов обясни, че когато един срочен договор не бъде подновен за определен срок, то той се трансформира в безсрочен. „Макар и да загубите някои от преференциалните условия, които сте ползвали, докато договорът е бил срочен, ако се трансформира в безсрочен и впоследствие имате атрактивна оферта за същите услуги при по-изгодни условия, винаги бихте могли да прекратите този безсрочен договор само с едномесечно предизвестие, без да дължите каквито и да било неустойки”, разясни той. \r\nПредседателят на КЗП цитира резултатите от наскоро проведено от националните органи проучване на територията на Европейския съюз, което очерта най-често срещаните неравноправни клаузи в договорни условия между потребители и доставчици на дигитални услуги. \r\n„Някои от нарушенията сме откривали и при предходен анализ на общи условия на такъв тип компании. Това означава, че понякога част от проблемите са симптоматика не само в България, но и в други държави-членки и трябва да се мисли може би за по-интегрални подходи в решаването им\", каза още той. Той даде пример с опитите на такъв тип търговци да спират услугата на своите клиенти по даден договор, ако не са си платили сметката по друг. Или пък да отказват достъп до мрежата си, ако потребителят има задължения към друг оператор. Също и с обтекаеми формулировки да ограничават договарянето на потребителите с трети страни, ако това може да влоши финансовото им положение. \r\n„Това е недопустимо, защото всяко договорно правоотношение има самостоятелен правен живот”, коментира Маргаритов. Той разказа и за случаи, в които телекомуникационни оператори опитват при промяна на параметрите на тяхната мрежа – например, при въвеждане на нови технологии и несъвместимост на по-стари устройства с тази мрежа, да задължават клиентите си да закупят нови устройства за собствена сметка. „Това категорично не може да бъде допуснато, защото потребителят няма как да бъде задължен за своя сметка да извършва подобрения, които произтичат от нещо, което едностранно е извършено от страна на оператора, макар целта да е по-високо качество на услугата”, категоричен бе председателят на КЗП. \r\nМаргаритов посочи, че са несправедливи и уговорки, които задължават потребителя да заплати сметката си, дори когато я е оспорил или търговецът не му е издал фактура за нея. Той изрази мнение, че търговците, които все още не са премахнали тези клаузи, ще го направят. „Имаме опит с подобен тип произнасяния и в други сектори и включително съдът е потвърждавал някои наши такива решения”, каза още той.\r\n„Въпросът за очертаващите са като най-често срещани проблеми на пазара на телекомуникационните услуги винаги е интересен, но отговорът му е все по-сложен с течение на времето. Защото, от една страна, като процентно съотношение спрямо общия брой на постъпващите при нас жалби, тези срещу телекомите намаляват. Ако допреди година-две те бяха около 50%, сега са 30%, а очаквам в следващите периоди да стават все по-малък процент. Същевременно обаче този сектор си остава най-чувствителният и все още жалбите в него са най-много”, обобщи Маргаритов.", "date": "2018.06.18", "title": "Димитър Маргаритов, КЗП: Все по-сложно се преплитат тенденциите за спад на жалбите в сферата на телекомуникациите и запазващата се висока степен на чувствителност в сектора"}
{"url": "http://www.focus-news.net/news/2018/06/18/2535261/sliven-prodalzhava-pochistvaneto-na-rechnite-korita-v-oblastta.html", "text": "Продължава почистването на речните корита в Сливенско. Това съобщи пред Радио „Фокус“ – Сливен кметът Стефан Радев. Тази година се предвижда да бъде почистено коритото на река Асеновска в частта от т.нар. „стъклено кръстовище“ в посока промишлена зона, което е останало непочистено. Ще бъде почистено и водното огледало до големия мост в района на пазара. Предвидено е почистване на речните корита и в селата Крушаре и Сотиря.\r\nМиналата година Община Сливен е почистила голяма част от речните корита на територията на град Сливен.\r\nОт проверките на Басейнова дирекция, Районна служба пожарна безопасност и защита на населението – Сливен и Регионалната инспекция по околната среда и водите става ясно, че са намалели значително критичните точки, които създават поречията на реките на територията на града в резултат на почистването на коритата.", "date": "2018.06.18", "title": "Сливен: Продължава почистването на речните корита в областта"}
{"url": "http://www.focus-news.net/news/2018/06/18/2535260/kyustendil-ekipi-na-pozharnata-sa-reagirali-na-nyakolko-signala-za-padnali-darveta-i-navodneni-imoti-v-kyustendil-i-dupnitsa.html", "text": "Екипи на противопожарната служба в Кюстендил и Дупница са реагирали на сигнали за паднали дървета и наводнени имоти. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ екипите са отстранили дървета, паднали поради силен вятър и дъжд на улици в Кюстендил и Дупница. Оказана е техническа помощ по за отводняване на мазе на къща и на жилищен блок в Кюстендил, както и за отводняване на мазета, приземен етаж и двор на къщи в Дупница. Поради късо съединение е възникнал пожар в къща в Кюстендил. Пожарникарите са успели да извадят от горящата сграда собственикът на къщата, спасени са и домашните му любимци – куче и котка.\r\nВенцеслав ИЛЧЕВ", "date": "2018.06.18", "title": "Кюстендил: Екипи на пожарната са реагирали на няколко сигнала за паднали дървета и наводнени имоти в Кюстендил и Дупница"}
{"url": "http://www.focus-news.net/news/2018/06/18/2535263/kyustendil-426-e-sredniyat-uspeh-ot-vtoriya-darzhaven-zrelosten-izpit-v-oblastta.html", "text": "4.26 е средният успех от втория държавен зрелостен изпит в област Кюстендил. Това съобщиха за Радио „Фокус” – Кюстендил от Регионално управление на образованието – Кюстендил. В сравнение с миналата година се отбелязва по-добър успех. През 2017 година средната оценка е била 4.17. 802 души са се явили на втория държавен зрелостен изпит. Отличните оценки от втория държавен зрелостен изпит са 162, а слабите – 57. Миналата година отличните оценки са били 124, а слабите – 81. Най-голям брой точки – 99.50, от областта е получил един зрелостник от втори държавен зрелостен изпит по математика. Средният успех на зрелостниците от област Кюстендил по предмети е: математика – много добър 4.91; история и цивилизация – добър 4.31; физика и астрономия – добър 3,67; география и икономика – добър 3.76; химия и опазване на околната среда – отличен 5.64; философски цикъл – добър 3.90; биология и здравно образование – добър 3.75; английски език – много добър 5.25; руски език – много добър 4.61; Испански език – много добър 5.12. С най-висок общ среден успех от държавните зрелостни изпити са зрелостниците от ПМГ „Проф. Емануил Иванов“ – Кюстендил и Профилирана гимназия „Христо Ботев“ – Дупница. С най-нисък общ среден успех от държавните зрелостни изпити са учениците от ПГСС „Св. Климент Охридски“ и ПГЛП „Владимир Димитров-Майстора” – Кюстендил.\r\nВенцеслав ИЛЧЕВ", "date": "2018.06.18", "title": "Кюстендил: 4.26 е средният успех от втория държавен зрелостен изпит в областта"}
{"url": "http://www.focus-news.net/news/2018/06/18/2535259/prof-d-r-ingrid-shikova-predsedatelstvoto-e-zrelostniyat-izpit-za-balgariya-sled-11-godini-v-evropeyskoto-uchilishte-zasluzhihme-si-diplomata.html", "text": "Председателството на Съвета на ЕС е зрелостният изпит за България след 11 години в европейското училище. Това каза преподавателят в Софийския университет проф. д-р Ингрид Шикова на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Като представител на академичните среди мога да кажа - „Ние можем, справихме се успешно. Заслужаваме европейската диплома“, заяви тя. „България е една от най-проевропейски настроените страни. По последни данни на Барометър България, Португалия и Ирландия сме на първо място в това да вярваме в ЕС и в европейските ценности“, обясни проф. Шикова. „България като председател милее ЕС да върви напред и да бъде единен“, посочи тя и допълни, че Председателство ни ще бъде запомнено като надеждата за Балканите.\r\nБиляна ИВАНОВА", "date": "2018.06.18", "title": "Проф. д-р Ингрид Шикова: Председателството е зрелостният изпит за България след 11 години в европейското училище - заслужихме си дипломата"}
{"url": "http://www.focus-news.net/news/2018/06/18/2535262/premierat-boyko-borisov-s-evropeyskata-perspektiva-na-zapadnite-balkani-shte-izbegnem-voynite-i-shte-zadarzhim-horata.html", "text": "Прекрасно знаем, че всички държави от Западните Балкани не са готови и имат още дълъг път. Европейската им перспектива ще направи така, че да избегнем риска от войни, да задържим хората на Балканите. Това каза премиерът Бойко Борисов на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Десетилетия сме воювали помежду си в различни войни и съюзи. Стотици хиляди са загинали. Най-близката война беше тази в Косово, пак на Балканите“, посочи той. „Хиляди в масови гробове, разрушения и милиарди от всички нас за възстановяване. Мостът в Мостар беше възстановен преди месец“, коментира Бойко Борисов. „С Македония решихме да дадем пример. Успяхме да подпишем Договора за приятелство“, изтъкна премиерът. „Много се радвам, че в София Ципрас и Заев обявиха, че ще намерят решения за името на Македония, така че да не се налага Гърция да я спира“, посочи той. „Горд съм, че успяхме Тачи и Вучич да си подадат ръце в София. Нещо, което не искаха да направят в Скопие“, допълни Бойко Борисов. „Положихме доста усилия и мисля, че има съществен напредък и оптимизъм“, каза още премиерът.\r\nБиляна ИВАНОВА", "date": "2018.06.18", "title": "Премиерът Бойко Борисов: С европейската перспектива на Западните Балкани ще избегнем войните и ще задържим хората"}
{"url": "http://www.focus-news.net/news/2018/06/18/2535253/telma-makedoniya-sled-protestite-tazi-sutrin-situatsiyata-i-trafikat-pred-parlamenta-na-makedoniya-sa-normalizirani.html", "text": "Пред македонския парламент тази сутрин е мирно след снощните насилствени протести. Барикадите са отстранени и трафикът по улиците около сградата на Парламента е нормален. Забележимо е малко полицейско присъствие. 25 демонстранти са  задържани, а седем полицаи и две жени завършиха с наранявания по време на протестите и според информацията от центъра за спешна помощ всички имаха леки наранявания, предава македонският телевизионен канал  „Телма“.\r\nПротестите бяха организирани чрез социални мрежи поради споразумението, подписано вчера от Македония и Гърция, което разрешава 27-годишния спор за името. „С цел да се предотврати ескалиране на ситуацията и насилствено проникване в парламента, в съответствие с процедурите, полицията употреби сълзотворен газ“, съобщават от МВР на Македония.\r\nМинистерството на вътрешните работи обяви, че повече информация за вчерашните протести пред законодателния орган ще бъде обявено през деня. Виктор Турмаков", "date": "2018.06.18", "title": "„Телма“ (Македония): След протестите тази сутрин ситуацията и трафикът пред парламента на Македония са нормализирани"}
{"url": "http://www.focus-news.net/news/2018/06/18/2535257/nova-makedoniya-aleksis-tsipras-sravni-atmosferata-pri-podpisvaneto-na-dogovora-za-imeto-sas-svatba.html", "text": "Гръцкият министър-председател Алексис Ципрас заяви, че атмосферата вчера около Преспанското езеро, където бе подписан договора за името на Македония е била позитивна, предава македонското електронно издание  „Нова Македония“.\r\n„Климатът беше много добър в обяда на Заев, почти като на сватба“, коментарът на Алексис Ципрас пред  гръцките медии по повод обяда на двамата министър-председатели, които се проведе вчера в Отешево веднага след подписването на споразумението между Македония и Гърция.\r\nМедиите в Гърция също така съобщиха  менюто, което яде македонската, гръцката и европейската делегация. Виктор Турмаков", "date": "2018.06.18", "title": "„Нова Македония“ : Алексис Ципрас сравни атмосферата при подписването на договора за името със сватба"}
{"url": "http://www.focus-news.net/news/2018/06/18/2535266/smolyan-politsiyata-razsledva-opit-za-telefonna-izmama.html", "text": "Полицията разследва опит за телефонна измама. Това съобщиха от ОДМВР - Смолян. Сигналът за опита за измама е получен на 16 юни 2018 г. в РУ - Смолян. Около 13.00 часа същия ден в град Смолян на ул. \"Възход\" неизвестно лице, представило се като полицейски служител, е направил опит да измами възрастни мъж и жена. При проведен телефонен разговор, лицето е опитало да заблуди 81-годишна жена и 79-годишен мъж, за това че е необходимо да съдействат за провеждането на полицейска операция по задържане на телефонни измамници. За тази цел било необходимо да съберат всичките си пари и ценности и ги оставят пред жилището си. Така измамникът направил опит да им причини имотна вреда в размер над 6 000 лв. Предотвратено е предаването на парите. По случая е образувано досъдебно производство. Продължава извършването на процесуално-следствени и оперативно-издирвателни мероприятия.", "date": "2018.06.18", "title": "Смолян: Полицията разследва опит за телефонна измама"}
{"url": "http://www.focus-news.net/news/2018/06/18/2535265/ekathimerini-bivshiyat-deputat-na-zlatna-zora-konstantinos-barbarusis-e-arestuvan.html", "text": "Изгоненият от фракцията на гръцката опозиционна партия „Златна зора“ депутат Константинос  Барбарусис бе арестуван в понеделник сутринта в района „Пентели“ в Северна Атина в дома на свой приятел, пише  Ekathimerini.\r\nТой е издирван от петък, след като прокуратурата му повдигна обвинения в предателство. По време на свое изказване по време на дебата за вота за недоверие срещу правителството на страната той призова армията да арестува министър-председателя Алексис Ципрас, неговият коалиционен партньор Панос Каменос и президента Прокопис Павлополус, за да „се предотврати предателството“, което според него представлява договорът за името.\r\nПо-късно „Златна зора“ изгони Барбарусис от редиците си. Виктор Турмаков", "date": "2018.06.18", "title": "Ekathimerini: Бившият депутат на „Златна зора“ Константинос  Барбарусис е арестуван"}
{"url": "http://www.focus-news.net/news/2018/06/18/2535255/alsat-m-makedoniya-koi-sa-stapkite-za-izpalnyavaneto-na-sporazumenieto-s-gartsiya.html", "text": "След вчерашното подписване на споразумението между Македония и Гърция, македонският канал, излъчващ на албански език, Алсат-М изброи стъпките за неговото прилагане.  \r\nДнес се очаква да бъде приет закон за ратифициране на споразумението между Македония и Гърция на правителствена сесия, след което той  ще бъде представен за приемане в македонския парламент.\r\nЗа да се приеме в парламента, се изисква обикновено мнозинство - т.е. поне 61 депутати в залата, от които най-малко 31 да гласуват „за“.\r\nСъгласно процедурите след приемането законът се изпраща на президента за подпис, който има седем дни, за да подпише указ. Ако Георге Иванов упражни правото си на отложено вето, законът за ратификацията се връща в парламентарната процедура.\r\nАко се гласува с най-малко 61 гласа в повторната процедура, Иванов е длъжен да го подпише.\r\nАко една от страните не приеме договора по време на вътрешните процедури, това ще означава, че споразумението няма да се приложи.\r\nМакедонските граждани ще имат последната дума по споразумението за името на референдум, което ще се проведе до октомври тази година.\r\nДо края на годината Македония ще трябва да приеме изменения в Конституцията си. Виктор Турмаков", "date": "2018.06.18", "title": "„Алсат-М“ (Македония): Кои са стъпките за изпълняването на споразумението с Гърция"}
{"url": "http://www.focus-news.net/news/2018/06/18/2535264/makfaksmakedoniya-devet-dushi-sa-raneni-pri-sblasatsite-pred-parlamenta-v-skopie.html", "text": "Девет души, от които седем полицаи и две жени, са били леко ранени по време на снощните протести пред парламента срещу промяната на конституционното име на страната, предава агенция \"Макфакс\", като се позовава на информация на спешния медицински център в македонската столица.\r\nПо мнението на дежурните лекари двете жени са пострадали от експлозия на бомбички, докато полицаите са с прорезни рани и травми по гръдния кош.\r\nАгенцията цитира официално съобщение на МВР, според което по време на сблъсъците са били задържани 25 протестиращи.", "date": "2018.06.18", "title": "\"Макфакс\"(Македония): Девет души са ранени при сблъсъците пред парламента в Скопие"}
{"url": "http://www.focus-news.net/news/2018/06/18/2535268/v-umbalsm-n-i-pirogov-zapochva-traditsionnata-aktsiya-po-kravodaryavane.html", "text": "В УМБАЛСМ „Н. И. Пирогов“ стартира традиционната акция по кръводаряване. Това съобщиха от пресцентъра на лечебното заведение. В рамките на 2 последователни дни (19 и 20 юни) служители на болницата и близки на пациенти, които са настанените в лечебното заведение, могат да дарят кръв. \r\nТова се случва в зала \"проф. Емил Таков\" - рапортната зала на травматологичния комплекс, ет. 2 между 10 и 14.00 часа. Всеки, който желае да се включи в Кампанията на Националния център по трансфузионна хематология, трябва да носи своята лична карта.\r\nПрепоръчително е кръводарителите да са закусили и пили кафе.", "date": "2018.06.18", "title": "В УМБАЛСМ „Н. И. Пирогов“ започва традиционната акция по кръводаряване."}
{"url": "http://www.focus-news.net/news/2018/06/18/2535270/v-sadebnata-palata-shte-se-sastoi-brifing-vav-vrazka-s-neutralizirani-dve-prestapni-grupi-zanimavashti-se-s-falshivi-moneti-narkotitsi-i-orazhiya.html", "text": "В Съдебната палата ще се състои брифинг във връзка с неутрализирани две престъпни групи, занимаващи се с фалшиви монети, наркотици и оръжия. Това съобщиха от пресцентъра на Прокуратура на Република България. Брифингът ще се проведе от 14.00 часа днес в залата за пресконференции на етаж 4 в столичната Съдебна палата. Специализираната прокуратура и ГДБОП ще дадат информация във връзка с неутрализирането на две престъпни групи. Разкрита е нелегална фабрика за сечене на неистински монети, предимно британски лири, иззети са големи количества наркотици и оръжия. В брифинга ще участват ръководителят на Специализираната прокуратура Иван Гешев и ръководител в ГДБОП.", "date": "2018.06.18", "title": "В Съдебната палата ще се състои брифинг във връзка с неутрализирани две престъпни групи, занимаващи се с фалшиви монети, наркотици и оръжия"}
{"url": "http://www.focus-news.net/news/2018/06/18/2535274/lyubomir-madzharov-nimh-ima-usloviya-za-valezhi-po-kraybrezhieto-na-mesta-intenzivni-ne-sa-izklyucheni-i-gradushki.html", "text": "Има условия за валежи и по крайбрежието, на места интензивни, не са изключени и градушки. Това каза за Радио „Фокус“ – Варна Любомир Маджаров, дежурен синоптик от Националния институт по метеорология и хидрология (НИМХ) при БАН, филиал Варна. Жълт код за интензивни валежи и гръмотевични бури е в сила за цялата страна, като се очакват краткотрайни, временно интензивни валежи, придружени с гръмотевични бури. Ще има условия и за градушки. Количествата на валежите ще достигат до 25-30 л/кв. м. Любомир Маджаров добави, че през вчерашния ден валежите във Варна са били 3 л/кв. м, докато в Бургас валежите са достигнали до 30 л/кв. м, въпреки че прогнозата за Варна и Бургас е била една и съща. „Има условия за локални валежи, на места интензивни, на други места може и изобщо да не вали. Не са изключени и градушки“, добави Любомир Маджаров. През вчерашния ден на територията на областта няма регистрирани интензивни валежи.\r\nСпоред хидрологична прогноза от обедните часове се очаква да започнат нови повишения на водните нива в реките от Черноморски басейн в резултат на валежи. По-значителни е възможно да са те във водосборите на река Батова и Провадийска река. На 19 и 20 юни речните нива в басейна ще се понижават. Водните количества ще бъдат праговете за внимание.\r\nМарияна ВАЛЕНТИНОВА", "date": "2018.06.18", "title": "Любомир Маджаров, НИМХ: Има условия за валежи по крайбрежието, на места интензивни, не са изключени и градушки"}
{"url": "http://www.focus-news.net/news/2018/06/18/2535273/makfaksmakedoniya-liderat-na-edinna-makedoniya-yanko-bachev-razvya-ruskoto-zname-i-slantseto-ot-vergina-varhu-broniran-avtomobil-na-spetsialnite-chasti.html", "text": "Лидерът на проруската партия \"Единна Македония\" Янко Бачев развя руското знаме и знаме със \"Слънцето от Вергина\" върху брониран автомобил на специалните части по време на сблъсъците пред парламента, предава агенция \"Макфакс\", като публикува снимки и видео от снощните събития.\r\nСпоред агенцията напрежението е ескалирало след опита на част от протестиращите да нахлуят в сградата, хвърляйки срещу полицията бутилки и факли.\r\nВ този момент на мястото на инцидента са пристигнали специални части с бронирани автомобили и се е наложила употребата на сълзотворен газ.", "date": "2018.06.18", "title": "\"Макфакс\"(Македония): Лидерът на \"Единна Македония\" Янко Бачев развя руското знаме и \"Слънцето от Вергина\" върху брониран автомобил на специалните части"}
{"url": "http://www.focus-news.net/news/2018/06/18/2535269/premierat-boyko-borisov-na-evropeyskiya-savet-shte-zashtitavam-kompromisen-variant-za-migratsiyata-preventsiya-koyato-vklyuchva-zatvaryane-na-vsichki-evropeyski-granitsi.html", "text": "На Европейския съвет ще защитавам компромисен вариант за миграцията - превенция, която включва затваряне на всички европейски граници. Това каза премиерът Бойко Борисов на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Без много да приказваме, да се оплакваме си създадохме надеждна охрана на българо-турската граница и не само на нея“, добави той. „От година и половина България има 0 миграционен натиск“, заяви той и изтъкна, че България гарантира на 100% европейската външна граница. „Границата ни с Турция, сухопътна и морска, е колкото тази с Гърция. България в пълния обем си е свършила задачите“, коментира Бойко Борисов. „Предлагаме компромисен вариант за миграцията, който ще защитавам на Европейския съвет - превенция, която включва затваряне на всички европейски граници“, каза още той.\r\nБиляна ИВАНОВА", "date": "2018.06.18", "title": "Премиерът Бойко Борисов: На Европейския съвет ще защитавам компромисен вариант за миграцията - превенция, която включва затваряне на всички европейски граници"}
{"url": "http://www.focus-news.net/news/2018/06/18/2535267/mvr-na-makedoniya-sas-salzotvoren-gaz-predotvratihme-nasilstveno-vlizane-v-parlamenta.html", "text": "\"С цел да се предотврати ескалирането на напрежението и насилствено влизане в парламента, съгласно процедурите за действие при подобни случаи, полицията употреби сълзотворен газ.\" Това се казва в разпространено съобщение на македонското МВР, цитирано от агенция \"Макфакс\".\r\nСпоред МВР \"по време на протеста част от демонстрантите са употребили пиротехнически средства и насилствено са съборили предпазната ограда пред парламента, като едновременно с това са се опитали да нахлуят в сградата\".\r\nВ съобщението се потвърждава ареста на 25 демонстранти, хоспитализирането на 7 полицаи и се казва още, че \"МВР ще уважава правото на мирен протест, но няма да позволи употребата на сила и нападенията, както и нарушаването на обществения ред\".", "date": "2018.06.18", "title": "МВР на Македония: Със сълзотворен газ предотвратихме насилствено влизане в парламента"}
{"url": "http://www.focus-news.net/news/2018/06/18/2535271/tsvetan-tsvetanov-gerb-ne-ochakvame-zasilvane-na-migrantskiya-natisk-zaradi-dobrata-rabotna-sreda-izgradena-mezhdu-balgariya-i-turtsiya.html", "text": "Не очакваме засилване на мигрантския натиск, заради добрата работна среда, изградена между България и Турция. Това каза в Благоевград председателят на ПГ на ГЕРБ и зам.-председател на партията Цветан Цветанов по повод нарушеното споразумение между Турция и Гърция, предаде репортер на Радио „Фокус“-Пирин. Цветанов обясни, че политиката на страната ни към Турция е правилна, а акцентът, поставен по време на европредседателството  - Западни Балкани, е важен, защото гарантира спокойствие. \"Комуникацията на премиера Борисов с Реджеп Таип Ердоган и Бинали Йълдъръм дава възможност на страната ни да отчита по сводки нулев бежански поток в последните няколко дни\", отбеляза Цветанов. Той подчерта, че за следващия програмен период на ЕС ще бъдат отпуснати повече пари за справяне с бежанския поток и за сигурност. \r\nПо думите му темата за сигурността вълнува всеки български гражданин. Той подчерта, че дори и в момента има една законодателна инициатива, която са внесли на база разговорите, които са провели с Вътрешната комисия, Регионалната комисия и Националното сдружение на общините, за да дадат повече възможности и в местната власт  за създаване на звена, които да подпомагат служебните задължения и гарантирането на сигурност.\r\nСред другите теми, които Цветанов коментира в Благоевград бе и предстоящия вот на недоверие срещу правителството, който ще бъде внесен от БСП, като отбеляза, че от опозицията нямат достатъчно аргументи, но тъй като в началото на европредседателството са внесли вот на недоверие, предстоящият такъв е част от ангажиментите, поети от опозицията. \"Забавянето на вота за недоверие от страна на БСП показва, че исканията им за този вот не са основателни и те са неподготвени. Може би те просто искат да си изпълнят един ангажимент, както в началото на председателството направиха вот на недоверие, сега в края искат отново да покажат, че са живи и алармират за някои теми, за които смятам, че действително трябва да обединим усилията си за решаване на проблемите, но не и с формата на противопоставяне\", коментира той.\r\nЛивия НИНОВА", "date": "2018.06.18", "title": "Цветан Цветанов, ГЕРБ: Не очакваме засилване на мигрантския натиск, заради добрата работна среда, изградена между България и Турция"}
{"url": "http://www.focus-news.net/news/2018/06/18/2535272/taki-fiti-predsedatel-na-manu-tryabva-da-pogalnem-gorchivoto-hapche-no-znaem-po-koy-pat-poemame.html", "text": "Председателят на Македонската академия за науките и изкуствата Таки Фити коментира в социалните мрежи подписаното споразумение за името между Македония и Гърция, предава .\r\n\"Всички ние трябва да преглътнем едно горчиво хапче, защото не е лесно да се промени името, но в края на краищата ние знаем какво искаме и знаем по кой път трябва да се движим. Не можем да останем в досегашната ситуация по отношение на евроатлантическата интеграция“, заяви Фити.\r\n„Фактът, че гърците признават нашата уникалност, особеностите на македонския език като част от групата на южнославянски езици, според мен е нещо добро“, допълни той.   Виктор Турмаков", "date": "2018.06.18", "title": "Таки Фити, председател на МАНУ: Трябва да погълнем горчивото хапче, но знаем по кой път поемаме"}
{"url": "http://www.focus-news.net/news/2018/06/18/2535279/makfaksmakedoniya-vanshniyat-ministar-na-makedoniya-nikola-dimitrov-e-na-rabotno-poseshtenie-v-sofiya-po-pokana-na-kristian-vigenin.html", "text": "Министърът на външните работи на Македония Никола Димитров е на работно посещение в София за участие в Конференцията на националните парламенти на страните-членки на ЕС и на страните-кандидати, предава агенция \"Макфакс\".\r\nАгенцията уточнява, че посещението е по покана на Кристиан Вигенин, председател на Комисията по европейските въпроси и контрола на европейските фондове към Народното събрание.", "date": "2018.06.18", "title": "\"Макфакс\"(Македония): Външният министър на Македония Никола Димитров е на работно посещение в София по покана на Кристиан Вигенин"}
{"url": "http://www.focus-news.net/news/2018/06/18/2535281/kardzhali-76-godishna-zhena-e-zaginala-sled-kato-e-blasnata-ot-tovaren-avtomobil-na-krastovishteto-na-ul-kraybrezhna-i-ul-alada.html", "text": "76-годишна жена е загинала, след като е блъсната от товарен автомобил на кръстовището на ул. „Крайбрежна“ и ул. „Алада“. Това съобщиха от ОДМВР - Кърджали. Жената е починала в болницата. Произшествието станало на 15 юни около 12.30 часа на кръстовището между улиците „Крайбрежна“ и „Алада“ в Кърджали. Шофьорът предприел маневра на заден ход, без да се убеди, че пътят зад него е свободен и ударил жената, на която била причинена разкъсно-контузна рана на крака. Пострадалата била транспортирана до кърджалийската болница, където починала няколко часа по-късно. Дежурна оперативна група от РУ - Кърджали е извършила оглед на мястото на произшествието. Шофьорът е задържан за срок до 24 часа в полицейското управление. Образувано е досъдебно производство.", "date": "2018.06.18", "title": "Кърджали: 76-годишна жена е загинала, след като е блъсната от товарен автомобил на кръстовището на ул. „Крайбрежна“ и ул. „Алада“"}
{"url": "http://www.focus-news.net/news/2018/06/18/2535275/telma-makedoniya-obstanovkata-pred-parlamenta-v-skopie-se-normalizira-gradskiya-transport-se-izvarshva-normalno.html", "text": "След снощните сблъсъци обстановката пред парламента в Скопие постепенно се нормализира, като полицейското присъствие е видимо и градския транспорт се извършва нормално, предава телевизия \"Телма\".\r\nСпоред телевизията допълнителна информация за снощните събития, които са били организирани посредством социалните мрежи, се очаква да бъде изнесена от представители на МВР през деня.", "date": "2018.06.18", "title": "\"Телма\" (Македония): Обстановката пред парламента в Скопие се нормализира, градския транспорт се извършва нормално"}
{"url": "http://www.focus-news.net/news/2018/06/18/2535282/burgas-okrazhnata-prokuratura-zadarzha-za-72-chasa-mazha-ubil-priyatelkata-si-v-aytos.html", "text": "Окръжната прокуратура задържа за 72 часа мъжа, убил приятелката си в Айтос. Това съобщиха от пресцентъра на Апелативна прокуратура - Бургас. Теньо Е. е обвинен за това, че на 16 юни 2018 г. около 19.30 - 20.00 часа, в дом в град Айтос нанесъл множество удари в областта на главата на жена, следствие на които на 17 юни 2018 г. около 20.30 часа, същата е починала.\r\nПредстои (в следващите дни) Окръжна прокуратура – Бургас да внесе в съда искане за определяне на постоянна мярка за неотклонение „задържане под стража“ спрямо Теньо Е.", "date": "2018.06.18", "title": "Бургас: Окръжната прокуратура задържа за 72 часа мъжа, убил приятелката си в Айтос"}
{"url": "http://www.focus-news.net/news/2018/06/18/2535276/premierat-boyko-borisov-ako-sega-ne-se-pomogne-na-zapadnite-balkani-posle-shte-e-kasno.html", "text": "Ако сега не се помогне на Западните Балкани, после ще е късно. Това каза премиерът Бойко Борисов на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Не виждам как миграционната вълна, която идва от Близкия Изток, ще бъде намалена. Войните продължават, заплахите стават все по-големи. Не говорим вече за бягащите от войната в Сирия. Как няма да бягат, като бомбардировките не спират години наред. Дипломацията ни в това отношение търпи доста критики“, заяви премиерът. „Държавите една по една проявяват политическа воля, независимо от политическите сътресения, които си причиняват“, посочи Бойко Борисов. „Ако юни месец не се разберем в Брюксел, ще се разбираме под натиска и силата на обстоятелствата. Обществата притискат държавите да бъдат крайни“, допълни той. „Ако сега не се помогне на Западните Балкани, после ще е късно. Големите геостратегически играчи само това чакат - Русия, Турция, САЩ и Китай“, обяви премиерът. \r\nБиляна ИВАНОВА", "date": "2018.06.18", "title": "Премиерът Бойко Борисов: Ако сега не се помогне на Западните Балкани, после ще е късно"}
{"url": "http://www.focus-news.net/news/2018/06/18/2535278/meta-makedoniya-pravitelstvoto-na-makedoniya-tryabva-da-izprati-na-parlamenta-dogovora-za-imeto.html", "text": "След подписването в неделя на договора между Македония и Гърция за решаване на спора за името в Псарадес (Нивици) на гръцкия бряг на Преспанското езеро, трябва да започнат процедурите по неговото ратифициране, предава македонската електронна медия  „Мета“.\r\nМакедонското правителство трябва да състави закона за ратифицирането на споразумението, след което то трябва да се изпрати в парламента, където и да се ратифицира.\r\nСлед това депутатите трябва да гласуват за приемането му с обикновено мнозинство. Законодателният кворум за работата на парламента е 61 души, което означава, че 31 трябва да гласуват „за“, за да може споразумението да бъде ратифицирано. Тогава то ще бъде изпратено на президента Георги Иванов, който има седем дни, за да го подпише. Ако той упражни правото си на вето, споразумението отново се връща в парламента, но тогава ще трябва да бъде гласувано с абсолютно мнозинство – тоест 61 депутати да гласуват „за“. Споразумението в този случай отново ще се изпрати на президента, който според конституцията е длъжен да го подпише.  Виктор Турмаков", "date": "2018.06.18", "title": "„Мета“ (Македония): Правителството на Македония трябва да изпрати на парламента договора за името"}
{"url": "http://www.focus-news.net/news/2018/06/18/2535280/ministar-lilyana-pavlova-izpalnihme-ambitsioznata-zadacha-na-predsedatelstvoto-da-badem-mediator-koyto-vodi-konstruktiven-dialog.html", "text": "По време на председателството си поставихме амбициозна задача и я изпълнихме - да градим мостове и да бъдем медиатор, който води конструктивен диалог. Това каза министърът за Българското председателство Лиляна Павлова на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „През 2018 година като последна преди изборите през 2019 година беше важно да сме отговорни“, посочи тя. „Председателството ни работи по всички теми от европейския дневен ред и дневния ред на триото. Нямаше тема или законодателно досие, по които да не сме работили“, заяви министър Павлова. „Споразумението за командированите работници беше един от най-важните успехи на Българското председателство“, изтъкна тя. „Много работа беше свършена. За нас е важно, че имаме пълна приемственост с Австрийското председателство“, посочи Лиляна Павлова. „Тази приемственост ще даде гаранция за това, че усилията, които положихме и ще положим, ще гарантират сигурна, стабилна и обединена Европа“, каза още тя.\r\nБиляна ИВАНОВА", "date": "2018.06.18", "title": "Министър Лиляна Павлова: Изпълнихме амбициозната задача на председателството - да бъдем медиатор, който води конструктивен диалог"}
{"url": "http://www.focus-news.net/news/2018/06/18/2535284/sofiya-zadrastvane-se-e-obrazuvalo-na-avtomagistrala-lyulin-v-posoka-gkpp-kulata-pri-razklona-za-selo-malo-buchino.html", "text": "Задръстване се е образувало на автомагистрала „Люлин“, в посока ГКПП \"Кулата\", при разклона за село Мало Бучино. Това съобщи слушател на Радио „Фокус“. По думите му не е ясна причината за създалото се забавяне.", "date": "2018.06.18", "title": "София: Задръстване се е образувало на автомагистрала „Люлин“, в посока ГКПП \"Кулата\", при разклона за село Мало Бучино"}
{"url": "http://www.focus-news.net/news/2018/06/18/2535286/yordan-yordanov-kmet-na-dobrich-na-25-septemvri-varhovniyat-administrativen-sad-shte-zasedava-po-kazusa-s-finansovata-korektsiya-nalozhena-na-obshtinata-za-regionalnoto-depo-kray-selo-stozher.html", "text": "На 25 септември тази година Върховният административен съд (ВАС) ще заседава по казуса с финансовата корекция, наложена на Община град Добрич за Регионалното депо край село Стожер. Това съобщи кметът на Добрич Йордан Йорданов, предаде кореспондент на Радио „Фокус” – Варна. По думите му темата за финансовата корекция, която възлиза на над 4 млн. лв. и по която Общината вече е направила значителни плащания, е трудна. Той припомни, че след около година и половина след налагането на глобата е заведено дело във Великотърновския административен съд. Той се произнесе в полза на Община град Добрич. Впоследствие Управляващият орган към Министерство на околната среда и водите обжалва това решение през ВАС. „Не бих искал да бъда лош пророк, но така както върви самото решение на делото ще излезе в края на 2019-та, случайно или не“, коментира Йордан Йорданов. Той допълни, че Община град Добрич ще продължи образно казано борбата финансовата корекция от 4.3 млн. лв. да бъде отменена. Досега две трети от дължимата сума е изплатена, като за целта Общината е ползвала два кредита – съответно един от 1 200 000 лв. и друг от 1 780 000 лв. Едното плащане е било към Министерство на финансите, другото към съседни на град Добрич общини, посочи кметът. „Остатъкът от задължението не е изискуем към днешната дата и зависи от решението на ВАС\", уточни Йордан Йорданов. Финансовата корекция е наложена във връзка с осъществен от предходния кметски екип мащабен проект за създаване на Регионално депо за твърди битови отпадъци край село Стожер. Регионалната система за управление на отпадъците обхваща всичките осем общини в Добричка област и Община Никола Козлево от област Шумен. \r\nЖулиета НИКОЛОВА", "date": "2018.06.18", "title": "Йордан Йорданов, кмет на Добрич: На 25 септември Върховният административен съд ще заседава по казуса с финансовата корекция, наложена на Общината за Регионалното депо край село Стожер"}
{"url": "http://www.focus-news.net/news/2018/06/18/2535287/plovdiv-tri-sela-ot-oblastta-sa-bez-voda-zaradi-avarii.html", "text": "Три села в Пловдивска област са без вода заради аварии. Това съобщиха за Радио „Фокус“ – Пловдив от водоснабдителното дружество. До отстраняване на авариите ще са домакинствата в селата Столетово, Зелениково и Марково. Без вода заради авария са и живущите на улица „Янтра“ в град Първомай. Заради изграждане на ново сградно водопроводно отклонение до 16.00 часа вода няма да има на ул. „Миньор“ в Асеновград. Авария има и на ул. „Крива“ в града. С частично нарушено водоподаване са живущите в кв. „Горни Воден“ в Асеновград.\r\nЕкипи от водоснабдителното дружество работят по отстраняване на аварии и на територията на град Пловдив. Живущите на четири улици днес ще са без вода заради аварии и ремонтни дейности на ОП „Жилфонд“. Това са улиците „Възход“, „Елба“, „Пробуда“ и „Грамос“. Вода няма и на част от улица „Чернишевски“. Без вода ще е и районът около кръстовището на бул. „Васил Априлов“ с бул. „България“. Водоподаването ще бъде възстановено до 16.00 часа.\r\nВесела КРЪСТЕВА", "date": "2018.06.18", "title": "Пловдив: Три села от областта са без вода заради аварии"}
{"url": "http://www.focus-news.net/news/2018/06/18/2535285/d-r-petar-radushev-s-30-e-spadnal-broyat-na-intsidentite-v-sledstvie-na-voden-travmatizam-za-poslednite-5-godini-v-balgariya.html", "text": "С 30% е спаднал броят на инцидентите за последните 5 години на територията на България. Това заяви д-р Петър Радушев по време на пресконференция, с която бе открита Седмицата на водното спасяване във Варна, която се провежда от днес до 22 юни, предаде репортер на Радио „Фокус“ – Варна. „108 са смъртните случаи за територията на България през миналата година в следствие на воден травматизъм, от които 10 са на деца. На територията на област Варна има 8 удавяния през 2017 г., като 6 са през активния сезон и 2 извън сезона, от които няма нито едно удавено дете и нито един случай на удавяне в охраняем обект в установеното работно време“, добави д-р Петър Радушев. Според него това се дължи на спасителите, на хората, на обществото, на разбирането и на хората, които се занимават с обучението и прилагането на дейността. „Това се дължи най-вече на хората от БЧК, които обучават и се грижат спасителите да са на ниво на територията на област Варна“, каза още д-р Петър Радушев.", "date": "2018.06.18", "title": "Д-р Петър Радушев: С 30% е спаднал броят на инцидентите в следствие на воден травматизъм за последните 5 години в България"}
{"url": "http://www.focus-news.net/news/2018/06/18/2535288/kardzhali-politsiyata-razsledva-krazhba-na-metalna-kasa-s-golyama-suma-pari-i-pistolet-ot-apartament-v-krumovgrad.html", "text": "Полицията разследва кражба на метална каса с голяма сума пари и пистолет от апартамент в Крумовград. Това съобщиха от ОДМВР - Кърджали. Образувано е досъдебно производство за извършената кражба в РУ - Крумовград. В апартамента на 44-годишен мъж в града било проникнато през вратата на тераса и били откраднати: метална каса с голяма сума пари, пистолет и късо неогнестрелно оръжие. Дежурна оперативна група от управлението е извършила оглед. Пистолетът е обявен за общодържавно издирване. Разследващ полицай продължава работата по случая, издирва се и извършителят на престъплението.", "date": "2018.06.18", "title": "Кърджали: Полицията разследва кражба на метална каса с голяма сума пари и пистолет от апартамент в Крумовград"}
{"url": "http://www.focus-news.net/news/2018/06/18/2535277/prof-mihail-konstantinov-saprotivata-sreshtu-dogovor-za-imeto-na-makedoniya-e-mnogo-silna-i-v-atina-i-v-skopie-predstoyat-tezhki-protseduri.html", "text": "Съпротивата срещу договор за името на Македония е много силна и в Атина, и в Скопие, предстоят тежки процедури. Това каза за Радио „Фокус“ политическият анализатор проф. Михаил Константинов. „Въпросът изобщо не е приключен. Това, което стана вчера и трябва да бъде приветствано от България, е първата стъпка. В Македония предстоят няколко тежки стъпки. Първата е договорът да мине през парламента и предполагам, че това ще стане, тъй като управляващите имат мнозинство. След това, обаче, предстои референдум, а самите македонци са разделени. По-скоро даже са против. Доколкото разбираме албанската общност ще го подкрепи. Сблъсъците са неприятни, но не са стигнали своята крайна фаза, нещата са все още под контрол“, обясни той. Проф. Константинов добави, че македонците жертват много повече за този договор, докато единственият компромис от гръцка страна е приемането името на югозападаната ни съседка все пак да съдържа термина Македония.", "date": "2018.06.18", "title": "Проф. Михаил Константинов: Съпротивата срещу договор за името на Македония е много силна и в Атина, и в Скопие, предстоят тежки процедури"}
{"url": "http://www.focus-news.net/news/2018/06/18/2535291/pazardzhik-zapochna-zhatvata-na-rapitsata-graha-i-echemika-v-oblastta.html", "text": "Жътвата на рапицата, граха и ечемика в Пазарджишки регион върви добре. Това каза за Радио „Фокус“ – Пазарджик Иван Газепов от „Контролно-техническа инспекция“ към Областна дирекция „Земеделие“ в Пазарджик. той уточни, че все още не е започнала жътвата на пшеницата, но се очаква това да стане в края на месеца. „Важно изискване за безопасността по време на жътвата е начина на пристигане на машините на полето и прибирането им след това. В Закона за регистрация на земеделска и горска техника изрично е записано, че придвижването на земеделската техника става само във видимата част на денонощието. Техниката приключва жътвата понякога в тъмната част на денонощието, но може да остане на обектите да сутринта, когато може да продължи. Не е разрешено движението на комбайни по първокласната пътна мрежа по тъмно. Движението им се извършва задължително през деня с пилотна кола, която да ги съпровожда, с мигаща оранжева светлина отгоре на самата зърноприбираща техника и на пилотната кола“, коментира Газепов.\r\nВаня НИКОЛОВА", "date": "2018.06.18", "title": "Пазарджик: Започна жътвата на рапицата, граха и ечемика в областта"}
{"url": "http://www.focus-news.net/news/2018/06/18/2535292/varna-zapochna-takticheskoto-uchenie-cherno-more-2018.html", "text": "Започна тактическото учение „Черно море 2018”. Това съобщиха от пресцентъра на Военноморските сили. От днес до 22 юни се провежда тактическото учение на Флотилия бойни и спомагателни кораби „Черно море 2018”, което е заключителен етап от подготовката за предстоящото през месец юли национално военноморско учение с международно участие „Бриз 2018”.\r\nУчението дава възможност на участниците да демонстрират и усъвършенстват своите умения при прилагане на оперативните процедури на НАТО, използване на системите за управление на силите и средствата на флотилията и други военноморски практики, отнасящи се до планирането, провеждането и анализа на тактически учения.\r\nВ учението участват общо 25 бойни и спомагателни кораби и катери от състава на флотилията и 2 вертолета АS 565 МB “Panter” от морската авиобаза „Чайка”.\r\nКомандир на оперативното съединение на море е командирът на Флотилия бойни и спомагателни кораби флотилен адмирал Мален Чубенков, а директор на учението е капитан I ранг Ваньо Мусински – заместник-командир на флотилията.", "date": "2018.06.18", "title": "Варна: Започна тактическото учение „Черно море 2018”"}
{"url": "http://www.focus-news.net/news/2018/06/18/2535294/pazardzhik-prodalzhava-obnovyavaneto-na-horizontalnata-patna-markirovka-v-grada.html", "text": "Продължава обновяването на хоризонталната пътна маркировка в града, предаде репортер на Радио „Фокус“ – Пазарджик. Върху част от околовръстния път – улица „Стефан Стамболов“, в посока Пловдив се извършват дейности по освежаване на маркировката като са поставени ограничители. Поради интензивния трафик се образуват колони от автомобили в района на тези дейности. Трафикът в посока Пловдив е натоварен.\r\nВаня НИКОЛОВА", "date": "2018.06.18", "title": "Пазарджик: Продължава обновяването на хоризонталната пътна маркировка в града"}
{"url": "http://www.focus-news.net/news/2018/06/18/2535290/ventseslava-genova-ruo-varna-rezultatite-ot-provedenite-darzhavni-izpiti-pokazvat-povishavane-na-sredniya-uspeh-na-zrelostnitsite.html", "text": "Резултатите от проведените държавни изпити показват повишаване на средния успех на зрелостниците във Варна и областта. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. „Средният успех по български език и литература за областта е 4.39 докато миналата година е бил 4.36\", добави Венцеслава Генова. „Средният успех от втория задължителен зрелостен изпит е 4.70. Имаме лек спад в сравнение с миналата година, когато средният успех е бил 4.79. Отклоненията са малки и можем да твърдим, че резултатите са близки до миналогодишните“, отбеляза Венцеслава Генова. По думите ѝ зрелостниците тази година са постигнали среден успех 5.10 на изпита по математика. „Отчитаме повишение спрямо миналата година, когато средният успех по математика е бил 4.99. Това показва, че знанията на учениците от този випуск са близки до онези, които показаха зрелостниците в предходната година“, каза още Венцеслава Генова.\r\nМарияна ВАЛЕНТИНОВА", "date": "2018.06.18", "title": "Венцеслава Генова, РУО – Варна: Резултатите от проведените държавни изпити показват повишаване на средния успех на зрелостниците"}
{"url": "http://www.focus-news.net/news/2018/06/18/2535209/magyar-hirlap-sled-kato-atina-i-skopie-se-sporazumyaha-ofitsialnoto-ime-shte-bade-republika-severna-makedoniya.html", "text": "Министрите на външните работи на Македония и на Гърция Никола Димитров и Никос Коцияс подписаха споразумение неделя за уреждането на въпроса с името, под което бившата югославска република ще се прекръсти на  Северна Македония, коментира унгарският ежедневник  Magyar Hirlap.\r\nНа церемонията по подписване на гръцката страна на тройната гръцко-албанско-македонска граница при Преспанското езеро присъстваха гръцкият и македонският премиери Алексис Ципрас и Зоран Заев, специалният пратеник на ООН за решаването на спора за името Матю Нимиц, както  върховният представител на ЕС по въпросите на външните работи и политиката на сигурност Федерика Могерини и европейският комисар по разширяването Йоханес Хан.\r\nСлед 27-годишния спор споразумението, постигнато на 12 юни, преименува страната на Северна Македония. Споразумението все още трябва да бъде ратифицирано от парламентите на двете страни, и през есента в Македония да се проведе референдум.\r\nСпоразумението ще даде възможност на Македония да започне преговори за присъединяване към Европейския съюз и НАТО.\r\nНо много хора в Македония и Гърция не са съгласни със споразумението.\r\nМакедонският президент Георги Иванов веднага посочи, че счита споразумението за неприемливо и заяви че няма да подпише договора. Тълпи протестиращи, състоящи се от симпатизанти на десницата и футболни хулигани , организирани по социалните мрежи се тълпят около сградата на правителството с възгласи „предатели“ и „Ние вече си имаме наше име и то е Македония\" и призиви за оставката на правителството.\r\nСъщевременно така според последното проучване, почти 70% от гръцкото население отхвърля споразумението, а в събота вечерта хиляди хора демонстрираха в  Атина пред парламента. Виктор Турмаков", "date": "2018.06.18", "title": "Magyar Hirlap: След като Атина и Скопие се споразумяха, официалното име ще бъде Република Северна Македония"}
{"url": "http://www.focus-news.net/news/2018/06/18/2535297/ventseslava-genova-ruo-varna-seriozno-se-povishava-sredniyat-uspeh-na-zrelostnitsite-po-matematika-prez-poslednite-osem-godini.html", "text": "Сериозно се повишава средният успех на зрелостниците по математика във Варненска област през последните осем години. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Тя отбеляза, че Регионалното управление на образованието е направило наблюдение в движението на средния успех по отделните учебни предмети от 2010 до 2018 година. „По математика през 2010 година средният успех е бил 3.94, а през 2018 година той се повишава на 5.10. Наблюдението по отношение на средния успех по български език и литература показва едно плавно повишаване. През 2010 година е бил 4.17, сега е 4.39“, каза още Венцеслава Генова. Тя припомни, че тази година най-желан за втори държавен изпит от зрелостниците е бил английският език. Средният резултат тази година е 5.49. „Устойчиви са резултатите по всички чужди езици. Можем да бъдем доволни от това, което зрелостниците показаха като резултат в края на приключилата първа сесия“, добави Венцеслава Генова.\r\nПърва езикова гимназия е училището, което има най-висок среден успех по български език и литература – 5.50. „Отново Първа езикова гимназия е с най-висок среден успех по учебните предмети от втория държавен зрелостен изпит“, каза още Венцеслава Генова. По български език и литература на второ място е гимназията с преподаване на чужди езици „Йоан Екзарх“ - 5.46. Следва Четвърта езикова гимназия със среден успех 5.30, Математическа гимназия - 5.29 и Частна профилирана гимназия „Антоан дьо Сент Екзюпери“ - 4.85.\r\nМарияна ВАЛЕНТИНОВА", "date": "2018.06.18", "title": "Венцеслава Генова, РУО – Варна: Сериозно се повишава средният успех на зрелостниците по математика през последните осем години"}
{"url": "http://www.focus-news.net/news/2018/06/18/2535293/tsvetan-tsvetanov-gerb-kmetat-d-r-atanas-kambitov-napravi-mnogo-za-da-se-govori-polozhitelno-za-blagoevgrad.html", "text": "Кметът д-р Атанас Камбитов направи много, за да се говори положително за Благоевград. Това каза пред журналисти в областния център зам.-председателят на ГЕРБ и председател на парламентарната група на партията Цветан Цветанов, предаде репортер на Радио “Фокус”-Пирин. Цветанов заяви, че реновирането на площадното пространство и сградата на Общината са доказателство в тази посока. Цветанов коментира също, че общинската структура на ГЕРБ в Благоевград има нов председател в лицето на областния управител Бисер Михайлов: “Спряхме се на него, защото той показва, че може да работи добре с кметовете на всички общини, независимо от партийната им принадлежност”. Според Цветан Цветанов е изключително важно да има диалог между партиите, за да бъдат постигнати по-добри резултати за хората. Той подчерта, че в последните години ГЕРБ е направил пробив и в смесените райони, а доказателство за това са местните избори, които са се провели в различните населени места през последните месеци и години. Пред медиите в Благоевград Цветанов коментира и други актуални теми, сред които подписването на споразумението между Гърция и Македония за името на Македония, като отбеляза, че то е добре както за двете страни, така и за България, защото добрите отношения между съседите ни, гарантират сигурност и за нас. Друг от обсъдените въпроси бе свързан със законите за ЗУТ и шума в курортите ни: “Би било добре да се въведе райониране, като към момента се обмисля и вариант в някои курорти да бъде разрешено вдигането на шум до 00.00 часа”, отбеляза той. Цветанов коментира и това, че поводът за двудневното му посещение в Благоевградска област, е да се провери функционалната готовност на структурите. “Освен това ще проведем разговори с кметовете на общините във връзка с приоритетите, които имаме по населените места”, допълни той. \r\nКъм този момент Цветан Цветанов провежда среща със структурата на ГЕРБ в Благоевград. \r\nЛивия НИНОВА", "date": "2018.06.18", "title": "Цветан Цветанов, ГЕРБ: Кметът д-р Атанас Камбитов направи много, за да се говори положително за Благоевград"}
{"url": "http://www.focus-news.net/news/2018/06/18/2535289/makfaks-harvatiya-privetstva-sporazumenieto-za-imeto-ochakvame-makedoniya-da-stane-chlen-na-es-i-na-nato.html", "text": "Правителството на Хърватия приветства сключения в Преспа договор за името между Гърция и Македония, предава македонската медия  „Макфакс“.\r\n„Хърватия по повод на този договор очаква, че Македония ще започне преговори за членство в Европейския съюз и ще стане член на НАТО“, съобщава хърватското министерство на външните работи и на европейските въпроси. От там посочват, че Македония ще има пълната подкрепа на Загреб, както и досега.\r\nСпоразумението от Преспа предвижда промяна на името на Република Северна Македония.  Виктор Турмаков", "date": "2018.06.18", "title": "„Макфакс“: Хърватия приветства споразумението за името: Очакваме Македония да стане член на ЕС и на НАТО"}
{"url": "http://www.focus-news.net/news/2018/06/18/2535296/burgas-aviomuzeyat-v-grada-organizira-hudozhestven-plener-za-detsa.html", "text": "„Авиомузей Бургас“ организира детски художествен пленер, който ще се проведе на 22 юни в експозиционната му част. Това съобщиха от Община Бургас. За участниците е организиран транспорт. Тръгването е в 09.30 часа от Автогара „Юг“, а връщането към града е в 13.30 часа. Участие в художествения пленер ще вземат деца от школите по изобразително изкуство  към ЦПЛР – Бургас, изобразителната паралелка в СУ „Св. св. Кирил и Методий“ с преподавател Таня Стоянова и Детско ателието „Калейдоскоп“ с ръководител Мария Шурелова от Младежкия културен център.\r\nВсеки ученик, който е свободен и желае да се включи, може да го направи с предварително записване от днес до 21 юни на телефон 0885 009 673 – лице за контакти Милена Желязкова.\r\nРисунките на талантливите художници ще бъдат изложени на тематична изложба в „Авиомузей Бургас“ на 29 юни.", "date": "2018.06.18", "title": "Бургас: Авиомузеят в града организира художествен пленер за деца"}
{"url": "http://www.focus-news.net/news/2018/06/18/2535295/lokalno-makedoniya-chernogorskiyat-ministar-predsedatel-preduprezhdava-che-pritokat-na-migranti-ot-albaniya-kam-stranata-mu-se-zasilva.html", "text": "Черногорският министър-председател Душко Маркович заяви, че страната му е изправена пред увеличаващ се брой на нелегалните мигранти, които пристигат на нейна територия от Гърция през Албания, предава македонската електронна медия  „Локално“.\r\n„През първите пет месеца на годината имаше около 1500 нелегални пресичания на границата, което е значително повече, отколкото през предходната година. Очевидно е, че има проблем и тенденциите не са добре“, заяви Маркович в интервю пред австрийски медии.\r\nТой подчерта, че Черна гора има план да предприеме множество мерки, целящи намаляването на броя на нелегалните мигранти, които навлизат от нейна територия в ЕС, допълвайки, че са необходими общи усилия в региона в отговор на това предизвикателство. \r\nМинистър-председателят съобщи, че черногорските власти подготвят специално място за настаняването на мигрантите, ако страната бъде засегната от миграционната вълна.\r\nСпоред Маркович в момента има тенденции за създаване на нов маршрут за мигриране от Гърция, през Албания, Черна гора и Босна и Херцеговина към Европа. Виктор Турмаков", "date": "2018.06.18", "title": "„Локално“ (Македония): Черногорският министър-председател предупреждава, че притокът на мигранти от Албания към страната му се засилва"}
{"url": "http://www.focus-news.net/news/2018/06/18/2535283/radio-svobodna-evropa-makedoniya-gartsite-oprovergavat-stereotipite-tvardyat-aleksis-tsipras-i-nikos-kotsiyas.html", "text": "Гръцкият министър-председател Алексис Ципрас, коментирайки вчерашните протести в страната си срещу договора с Македония заяви, че „от един милион демонстранти, броят им е намалял до 100 хил., а сега до 4000“ и това според него показва, че гръцкият народ опровергава стереотипите, предава радио  „Свободна Европа“  в своята македонска редакция.\r\nВъншният министър на Македония Никос Коцияс след подписването на споразумението с Македония е провел среща с областният управител на провинция Западна Македония Теодорос Карипидис. Министърът също е коментирал по-малкия брой на протестиращите и е попитал дали „става дума за протест или за опит да се предотврати подписването на договора“. \r\nМалкият броя протестиращи според Коцияс също така означава опровергаване на стереотипите в Гърция по този въпрос, пише в заявление на гръцкото външно министерство.   Виктор Турмаков", "date": "2018.06.18", "title": "Радио „Свободна Европа“ (Македония): Гърците опровергават стереотипите, твърдят Алексис Ципрас и Никос Коцияс"}
{"url": "http://www.focus-news.net/news/2018/06/18/2535299/blagoevgrad-intenziven-e-trafikat-po-glaven-pat-e-79-na-teritoriyata-na-oblastta.html", "text": "Интензивен е трафикът по главен път Е-79 на територията на областта в двете посоки, предаде репортер на Радио \"Фокус\" - Пирин. Към ГКПП \"Кулата\" движението се извършва в колона от автомобили. \r\nЛивия НИНОВА", "date": "2018.06.18", "title": "Благоевград: Интензивен е трафикът по главен път Е-79 на територията на областта"}
{"url": "http://www.focus-news.net/news/2018/06/18/2535302/blagoevgrad-ekip-na-avtomobilna-administratsiya-sas-sofiyska-registratsiya-e-razpolozhen-na-razklona-za-selo-zheleznitsa-v-posoka-kulata.html", "text": "Екип на \"Автомобилна администрация\" със софийска регистрация е разположен на разклона за село Железница в посока Кулата, предаде репортер на Радио \"Фокус\" - Пирин.", "date": "2018.06.18", "title": "Благоевград: Екип на \"Автомобилна администрация\" със софийска регистрация е разположен на разклона за село Железница в посока Кулата"}
{"url": "http://www.focus-news.net/news/2018/06/18/2535304/shumen-75-godishen-mazh-ot-selo-gradishte-e-pochinal-sled-proizshestvie-s-velosiped.html", "text": "75-годишен жител на село Градище е починал след произшествие на пътя с велосипед, съобщиха от пресцентъра на ОДМВР-Шумен. Инцидентът е станал около 10.50 часа на 16 юни след внезапно възникнала техническа неизправност на велосипеда. По време на движение се е скъсала вилка на рама, вследствие на което велосипедистът Т.Е. паднал и починал на място. Извършен е оглед на мястото. Образувано е досъдебно производство.", "date": "2018.06.18", "title": "Шумен: 75-годишен мъж от село Градище е починал след произшествие с велосипед"}
{"url": "http://www.focus-news.net/news/2018/06/18/2535303/yordan-yordanov-kmet-na-dobrich-na-blagotvoritelna-vecher-sa-sabrani-sredstva-za-instalirane-na-sistemi-za-prechistvane-na-voda-vav-vsichki-uchilishta-v-grada.html", "text": "На благотворителна вечер са събрани средства за инсталиране на системи за пречистване на вода във всички училища в града. Това съобщи кметът на Добрич Йордан Йорданов, предаде кореспондент на Радио „Фокус” – Варна. Благотворителната вечер се е състояла в края на миналата седмица. Събраната сума е в размер на 25 000 лв. Кметът на добруджанския град е успял да привлече около 10 000 лв. като подкрепа от местния бизнес. „Хората пожелаха да помогнат и го съобщих на бала на 15 юни. „Смятам, че това е една добра кампания, която ще позволи децата във всички добрички училища да консумират пречистена вода“, каза Йордан Йорданов. \r\nЖулиета НИКОЛОВА", "date": "2018.06.18", "title": "Йордан Йорданов, кмет на Добрич: На благотворителна вечер са събрани средства за инсталиране на системи за пречистване на вода във всички училища в града"}
{"url": "http://www.focus-news.net/news/2018/06/18/2535300/plovdiv-momiche-e-blasnato-ot-lek-avtomobil-na-peshehodna-pateka-na-bul-nikola-vaptsarov.html", "text": "Момиче е пострадало, след като е блъснато от кола на пешеходна пътека в Пловдив. Това потвърдиха за Радио „Фокус” - Пловдив от Спешния център на УМБАЛ „СВ. Георги“. Инцидентът се е случил преди 9.00 часа тази сутрин на бул. „Никола Вапцаров“, в кв. \"Кючук Париж\". За момента няма повече информация за състоянието на момичето, но по първоначални данни няма опасност за живота и. Правят се медицински изследвания. Известно време движението в района е било затруднено. \r\nЦветана ТОНЧЕВА", "date": "2018.06.18", "title": "Пловдив: Момиче е блъснато от лек автомобил на пешеходна пътека на бул. „Никола Вапцаров“"}
{"url": "http://www.focus-news.net/news/2018/06/18/2535301/a1-on-zapalen-avtomobilat-na-deputat-ot-sdsm.html", "text": "Миналата нощ е бил подпален автомобилът на депутата от управляващата македонска партия СДСМ от Прилеп Хари Локвенец, предава македонската медия   А1 ON.\r\nНародният представител присъства на подписването на договора за името в Преспа. На снимка от събитието той е застанал до министър-председателите Зоран Заев и Алекис Ципрас.\r\nЛоквенец отказа коментар по случая, след като бе помолен за такъв от медиите. За повече информация той ги помоли да се обърнат към МВР.\r\nКакто е посочено в полицейския бюлетин, \"Х.Л. на 48 години от Прилеп се е обърнал снощи към полицейското управление в Битоля, за да  съобщи, че около 23:00 неизвестен извършител е запалил пътнически автомобил \"Мини Купър\" с регистрационни номера с регистрация Прилеп, притежавани от баща му\". Екип на местната противопожарна охрана е потушил огъня.\r\nПолицията предприема мерки, за да изясни случая. Виктор Турмаков", "date": "2018.06.18", "title": "А1 ON: Запален автомобилът на депутат от СДСМ"}
{"url": "http://www.focus-news.net/news/2018/06/18/2535305/veliko-tarnovo-74-godishen-mazh-e-zaginal-sled-kato-e-blasnat-ot-lek-avtomobil-v-lyaskovets.html", "text": "74-годишен мъж е загинал, след като е блъснат от лек автомобил в Лясковец. Служители на полицейското управление в Горна Оряховица разследват причините за пътния инцидент. Това съобщиха от Областна дирекция на МВР – Велико Търново. Произшествието е станало на 15 юни. По първоначална информация лек автомобил „Ауди“, управляван от 33-годишен мъж с инициали М. А. от Лясковец е блъснал пресичащия на пешеходна пътека 74-годишен мъж от същия град. В резултат на това е пострадал пешеходецът, който е бил откаран и настанен за лечение във великотърновската болница с фрактури по тялото. На двамата участници в инцидента са взети кръвни проби за химичен анализ. В следобедните часове на същия ден пешеходецът е починал. По случая е започнато досъдебно производство. Причините за смъртта са в процес на изясняване.", "date": "2018.06.18", "title": "Велико Търново: 74-годишен мъж е загинал, след като е блъснат от лек автомобил в Лясковец"}
{"url": "http://www.focus-news.net/news/2018/06/18/2535298/telma-makedoniya-zapochva-prilaganeto-na-dogovora-s-gartsiya-parlamentat-mozhe-da-go-odobri-s-31-glasa-pri-minimalen-kvorum-na-prisastvie.html", "text": "Македонското правителство започва прилагането на договора с Гърция за слагане край на 27-годишният спор за името, предава скопската телевизия \"Телма\".\r\nДнес трябва да се проведе заседание на правителството, на което да се приеме Закон за ратификацията на договора, който да бъде изпратен в парламента. \r\nСлед включването на ратификацията в дневния ред, тя трябва да се гласува, като за одобрението ѝ е необходимо просто мнозинство от 50 % + 1 от присъстващите на заседанието депутати. \r\nСпоред \"Телма\" тъй като минималният кворум за присъствие е 61 народни представители, за одобрение на договора с Гърция са напълно достатъчни и 31 гласа.\r\nСлед ратификацията в парламента, договорът ще бъде изпратен в кабинета на президента Георги Иванов, който трябва да го подпише.\r\nВпоследствие договорът трябва да се прилага поетапно.\r\nТелевизията отбелязва, че докато и двете страни не одобрят споразумението, съгласно всички свои вътрешни процедури, договорът все още няма да бъде валиден.", "date": "2018.06.18", "title": "\"Телма\" (Македония): Започва прилагането на договора с Гърция, парламентът може да го одобри с 31 гласа при минимален кворум на присъствие"}
{"url": "http://www.focus-news.net/news/2018/06/18/2535307/vidin-vremenno-dvizhenieto-po-glaven-pat-e-79-pri-razklona-za-selo-cherno-pole-se-osashtestvyava-v-edna-lenta-poradi-izteglyane-na-avariral-tezhkotovaren-avtomobil.html", "text": "Временно движението по главен път Е-79 при разклона за село Черно поле се осъществява в една лента поради изтегляне на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Движението се регулира от служители на „Пътна полиция”.", "date": "2018.06.18", "title": "Видин: Временно движението по главен път Е-79 при разклона за село Черно поле се осъществява в една лента поради изтегляне на аварирал тежкотоварен автомобил"}
{"url": "http://www.focus-news.net/news/2018/06/18/2535306/sport-nikola-kalinich-e-izveden-ot-sastava-na-natsionalniya-otbor-na-harvatiya.html", "text": "Треньорският щаб на националния отбор на Хърватия ще изведе от състава му и ще изпрати в родината нападателя Никола Калинич. Според местните медии решението е прието, след като 30-годишният играч отказа да излезе като замяна в мача срещу Нигерия от Световното първенство.\r\nСелекционерът Златко Далич е поискал Калинич да замени Марио Манджукич пет минути преди края на играта. Нападателят е отказал да влезе, обяснявайки, че има проблеми с гърба. На мястото на Манджукич излезе Марко Пяц.  Виктор Турмаков", "date": "2018.06.18", "title": "Спорт: Никола  Калинич е изведен от състава на националния отбор на Хърватия"}
{"url": "http://www.focus-news.net/news/2018/06/18/2535310/burgas-v-grada-shte-badat-otkriti-dva-novi-punkta-za-razdavane-na-topla-hrana.html", "text": "Община Бургас открива два нови пункта за раздаване на топла храна, находящи се в жк. „Славейков“ до блок 38 и в жк. „Изгрев“ до блок 28 (пунктове на Детска кухня). Това съобщиха от Община Бургас. Потребителите на социалната услуга ще получават топъл обяд в новите пунктове всеки работен ден от 12.15 до 12.45 часа. Гражданите, желаещи да бъдат включени в „обществената трапезария“ могат да подават заявление-декларация (по образец) в Центъра за административно обслужване на граждани (деловодство) на ул. „Александровска“ 26 всеки работен ден от 08.30 до 17.15 часа.\r\nЗаявление-декларация може да бъде изтеглено от сайта на Община Бургас.\r\nОбщина Бургас продължава изпълнението на социалната услуга „Обществена трапезария“ в изпълнение на Договор № BG05FMOP001-3.002-0154-C04 „Топъл обяд за хората в нужда от Община Бургас“, по процедура за директно предоставяне на безвъзмездна финансова помощ (БФП) BG05FMOP001-3.002 „Осигуряване на топъл обяд 2016 – 2019“ по Оперативната програма за храни и/или основно материално подпомагане, съфинансирана от Фонда за европейско подпомагане на най-нуждаещите се лица (ФЕПНЛ) за периода 2014-2020 г.\r\nРеализацията на този проект е част от целенасочената социална политика, която Община Бургас развива в подкрепа на хората, живеещи в материално лишение и в риск от социална изолация.", "date": "2018.06.18", "title": "Бургас: В града ще бъдат открити два нови пункта за раздаване на топла храна"}
{"url": "http://www.focus-news.net/news/2018/06/18/2535308/ministerstvo-na-kulturata-ne-mozhe-da-remontira-nch-svetlina-1861-g-shipka-zashtoto-nyama-pravno-osnovanie-ili-programa-po-koyato-da-go-finansira.html", "text": "Министерство на културата не може да ремонтира Народно читалище „Светлина - 1861 г.“ - Шипка. Това съобщиха от пресцентъра на Министерство на културата във връзка с медийни публикации по повод лошото състояние на сградата на Народно читалище „Светлина - 1861 г.“. В позицията си по казуса Министерството посочва още: „Старата сграда на читалището няма статут на недвижима културна ценност. Тя е частна общинска собственост. От повече от 20 години тази сграда не се използва по предназначение, а читалището развива дейността си в друга. Министерството на културата няма правно основание или програма, по която да финансира капиталови ремонтни дейности на читалищата\".", "date": "2018.06.18", "title": "Министерство на културата не може да ремонтира НЧ „Светлина - 1861 г.“ - Шипка, защото няма правно основание или програма, по която да го финансира"}
{"url": "http://www.focus-news.net/news/2018/06/18/2535311/varna-apelativniyat-sad-uvazhi-protesta-na-okrazhnata-prokuratura-sreshtu-opravdatelnata-prisada-na-advokat-predaden-na-sad-za-podkup.html", "text": "Апелативният съд уважи протеста на Окръжната прокуратура срещу оправдателната присъда на адвокат, предаден на съд за подкуп. Това съобщиха от пресцентъра на Апелативна прокуратура - Варна. С парите – 7 000 лева, подсъдимият защитник М.С. трябвало да упражни влияние при вземане на решение на негов познат обвинител да върне веществени доказателства по делото и впоследствие да прекрати досъдебно производство срещу обвиняемите. Престъплението е извършено от ноември 2012 г. до 14 февруари 2013 г. в Бургас. Първоначално поисканата сума била 8070 лева – веществено доказателство по досъдебното производство, водено срещу организирана престъпна група и за данъчно престъпление.  \r\nДелото било решено от първата съдебна инстанция във Варненския окръжен съд, който признал за невинен по обвинението М.С. Последвал протеста на Окръжната прокуратура срещу оправдателната присъда в Апелативния съд, където той е поддържан и от представителя на Апелативната прокуратура. \r\nТака Апелативният съд отменил оправдателната и  постановил нова, с което М.С. бил признат за виновен и му било наложено наказание 2 години лишаване от свобода с 4-годишен изпитателен срок на 15 юни тази година. Подсъдимият адвокат трябва да заплати в полза на държавата направените по делото разноски за съдебни експертизи.\r\nПрисъдата на Апелативния съд подлежи на касационна проверка във ВКС в 15-дневен срок.", "date": "2018.06.18", "title": "Варна: Апелативният съд уважи протеста на Окръжната прокуратура срещу оправдателната присъда на адвокат, предаден на съд за подкуп"}
{"url": "http://www.focus-news.net/news/2018/06/18/2535313/d-r-petar-radushev-os-na-bchk-varna-nad-14-000-dushi-sa-obucheni-za-spasiteli-prez-poslednite-10-godini-v-stranata.html", "text": "Над 14 000 души са обучени за спасители през последните 10 години в страната. Това заяви зам.-председателят на ОС на БЧК – Варна д-р Петър Радушев по време на пресконференция, с която бе открита Седмицата на водното спасяване, предаде репортер на Радио „Фокус“ – Варна. „Над 4 500 спасители са обучени за морска дейност и около 10 000 за басейн. Има няколко основни проблема във водноспасителната дейност, които трябва да бъдат решени от държавата и от местната власт, и структурата на Българския Червен кръст. Броят на необходимите спасители е не повече от 1 300 души, което означава, че имаме повече от три - четири пъти обучени спасители“, добави още д-р Петър Радушев. По думите му това означава, че това е желана и търсена професия от младите хора, които впоследствие отиват да работят, за съжаление, в чужбина заради атрактивното заплащане. Също така в България професията все още не толкова престижна и има проблеми – както с плажуващите, така и със заплащането, с осигуряване на логистиката и материалните условия. „Тези наши млади хора заминават да работят в басейни и водни територии в цяла Европа, САЩ, Канада и т.н. До известна степен има и неразбиране от страна на концесионерите, които понякога натоварват спасителите с неспецифична и нетрадиционна, за тях, дейност. За осигуряване на добрия туристически продукт нещата трябва да са свързани, интегрирани и да следват своята изконна логика за осъществяване на цялостен, качествен туристически продукт, а осигуряването на сигурността и спокойствието на хората е част от този продукт.\r\nМилена СТОЕВА", "date": "2018.06.18", "title": "Д-р Петър Радушев, ОС на БЧК – Варна: Над 14 000 души са обучени за спасители през последните 10 години в страната"}
{"url": "http://www.focus-news.net/news/2018/06/18/2535318/kmetat-na-sofiya-yordanka-fandakova-ot-1-yuli-zapochva-preasfaltiraneto-na-uchastaka-ot-bulvasil-levski-ot-su-sv-kliment-ohridski-do-bul-patriarh-evtimiy.html", "text": "От 1 юли започваме преасфалтирането на участъка от бул. „Васил Левски“ от СУ „Св. Климент Охридски“ до бул. „Патриарх Евтимий“. Това каза кметът на София Йорданка Фандъкова по време на проверка на реконструкцията на столичния булевард „Тодор Каблешков“, предаде репортер на Агенция „Фокус“. „Времето е променливо, но пък достатъчно много настояваме пред изпълнителите, ако има забавяне, то да се компенсира. До момента нямаме забавяне на нито един от обектите\", каза още Фандъкова.\r\n„От 1 юли ще спрем трамвайното движение по бул. „България“. То ще бъде заменено с автобусни движение в рамките на месец и половина. Трябва да бъде изграден участъкът от релсите на булеварда, така че изцяло трамвай номер 7 да бъде бърз. В средата на август трябва да имаме изцяло завършен обект там\", допълни тя.\r\nЦветелин ДИМИТРОВ", "date": "2018.06.18", "title": "Кметът на София Йорданка Фандъкова: От 1 юли започва преасфалтирането на участъка от бул.„Васил Левски“ от СУ „Св. Климент Охридски“ до бул. „Патриарх Евтимий“"}
{"url": "http://www.focus-news.net/news/2018/06/18/2535317/plovdiv-koritoto-na-reka-maritsa-e-eroziralo-mezhdu-selo-popovitsa-i-milevo-ima-opasnost-ot-obrazuvaneto-na-nanosi.html", "text": "Река Марица, след село Поповица в посока Милево, е ерозирала и е завзела горски територии. Това съобщи за Радио „Фокус” - Пловдив Атанас Иванов, главен специалист в Община Садово. „Има опасност от образуването на наноси”, уточни Иванов. В ерозиралите участъци реката се стопанисва от Горското стопанство и от Напоителни системи, които трябва да предприемат мерки. Според Атанас Иванов с годините реката си променя пътя и водното и корито завзема други територии. Тогава се получават наноси. Според специалиста в момента все още няма опасни и критични точки. Но миналата година е имало два такива участъка по река Чая, които вече са коригирани.\r\nНа територията на община Садово преминават две големи реки – Марица и Чая. Преди две - три седмици специално определени комисии са проверили състоянието им. Общината периодично почиства отводнителните реки на територията си, за по-добра проводимост. „И в момента сме планирали такива. Това ще бъде в Чешнегирово и Болярци”, уточни Иванов. „По принцип гледаме да следим постоянно и да почистваме реките от отпадъци, които се изхвърлят от хората в коритото и. Ако се установи такова нещо, се почиства по най-бързия начин”, добави той. По думите му обаче трудно се налагат глоби на извършителите, тъй като по закон те трябва да се хванат в момента на деянието, а това е почти невъзможно.\r\nПреди години наводнения от придошли води на двете реки причиниха доста щети в село Поповица и в Болярци.\r\nЦветана ТОНЧЕВА", "date": "2018.06.18", "title": "Пловдив: Коритото на река Марица е ерозирало между село Поповица и Милево, има опасност от образуването на наноси"}
{"url": "http://www.focus-news.net/news/2018/06/18/2535319/smolyan-65-godishen-mazh-e-stanal-zhertva-na-telefonna-izmama.html", "text": "65-годишен мъж е станал жертва на телефонна измама. Това съобщиха от ОДМВР - Смолян. Измамата е осъществена на 16 юни 2018 г. Около 16.00 часа в град Смолян на ул. \"Снежанка\" неизвестно лице, представил се като полицейски служител, се обадил по телефона на 65-годишен мъж от град Смолян и му обяснил, че трябва да съдейства за провеждането на полицейска операция по задържане на телефонни измамници, като събере всичките си пари и ценности и ги остави пред жилището си. 65-годишният мъж е оставил пред жилището си полиетиленова чанта, съдържаща сумата от 80 лева, златен пръстен и златен медальон. По случая е образувано досъдебно производство. Продължава извършването на процесуално-следствени и оперативно-издирвателни мероприятия.", "date": "2018.06.18", "title": "Смолян: 65-годишен мъж е станал жертва на телефонна измама"}
{"url": "http://www.focus-news.net/news/2018/06/18/2535309/novatv-makedoniya-v-protestite-pred-makedonskiya-parlament-sa-raneni-devet-politsai-i-chetirima-protestirashti.html", "text": "Девет полицаи и четирима протестиращи са ранени при снощните протести пред парламента на Македония. Оказана им е медицинска помощ и  в момента се приготвят за домашно лечение, предава македонската електронна медия  „Нова ТВ“.\r\n„Полицаите имаха порязвания и  удари по главата и тялото, а трима граждани имаха леки наранявания от пиратки. Един от тях имаше наранявания на двата крака, друг по лицето и главата, вероятно до удари, трети също с рани от експлозия“, съобщава Алберт Леши ръководител на Спешен център на скопските клиники.\r\nДруги двама ранени, един полицай и един участник в протеста, са  потърсили помощ в Градската хирургическа болница „Св. Наум Охридски.  Гражданин е участник в протеста, който е имал астма и е поискал помощ след вдишване на сълзотворен газ. Виктор Турмаков", "date": "2018.06.18", "title": "„НоваТВ“ (Македония): В протестите пред македонския парламент са ранени девет полицаи и четирима протестиращи"}
{"url": "http://www.focus-news.net/news/2018/06/18/2535315/ventseslava-genova-ruo-varna-rabotihme-po-utvardena-programa-za-podobryavane-na-rezultatite-ot-obuchenieto-na-uchenitsite-v-oblastta.html", "text": "Добри и устойчиви резултати показаха зрелостниците във Варна и областта на държавните зрелостни изпити през тази година. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Тя отбеляза, че тази учебна година Регионалното управление на образованието е изпълнявало своя регионална програма за подобряване на резултатите от обучението на учениците в област Варна, утвърдена в началото на учебната година. „Тази амбициозна цел реализирахме чрез изпълнението на няколко задачи, първата от които беше да окажем методическа подкрепа и съдействие за подобряване качеството на обучение по всеки един предмет, на базата на което да се повиши нивото на познавателните учения и овладяване на компетентностите от учениците. Втората ни задача беше да вдигнем равнището на владеенето на книжовния български език, тъй като той е един от показателите за повишаване на грамотността. Третата задача бе да разширим обхвата и да разнообразим формите на работа с учениците с оглед на тяхната индивидуалност и пълноценно личностно развитие“, допълни Венцеслава Генова. По думите ѝ са били поставени акценти върху отделни показатели, като най-важният е бил включване на родителите в подготовката на учениците с по-ниски резултати в предходната година. Сред останалите акценти са приобщаване на учениците със специални образователни потребности и използване активно на интегрирания подход при обучение на онези, които имат някакви обучителни или поведенчески затруднения. „След приключване на националните външни оценявания и държавните зрелостни изпити тази година отчитаме, че група, която беше обект на работа по тази регионална програма от около 20 училища, които миналата година бяха заели последните места в класацията, сега са повишили резултатите си и заемат средата на класацията. Критериите, показателите, които използвахме, за да отчитаме напредъка на учениците, са правилно посочени, правилно назовани и върху тях се работи активно след задълбочения анализ. Така ще продължим и през следващата година“, отбеляза Венцеслава Генова. Тя добави, че индивидуалната работа с изявените ученици в гимназии, доказали себе си, ще продължи. „От тези изявени гимназии с високи стойности на средния успех имаме училища, които са в началните позиции на национално ниво. Първа езикова гимназия и Математическа гимназия традиционно поддържат високо ниво не само на регионално, но и национално равнище“, подчерта Венцеслава Генова.\r\nМарияна ВАЛЕНТИНОВА", "date": "2018.06.18", "title": "Венцеслава Генова, РУО – Варна: Работихме по утвърдена програма за подобряване на резултатите от обучението на учениците в областта"}
{"url": "http://www.focus-news.net/news/2018/06/18/2535314/kmetat-na-sofiya-yordanka-fandakova-remontnite-deynosti-na-bul-todor-kableshkov-tryabva-da-priklyuchat-do-kraya-na-yuli.html", "text": "Ремонтните дейности на бул.\"Тодор Каблешков\" трябва да приключат до края на юли. Това каза кметът на София Йорданка Фандъкова по време на проверка на реконструкцията на столичния булевард \"Тодор Каблешков\" в участъка между бул.\"Цар Борис III\" и магазин \"Кауфланд\", предаде репортер на Агенция \"Фокус\". \"Въпреки лошото време обектът в момента е в график. Общо е около половин километър изцяло разширен булевард с две платна с по две ленти. Булевардът е много важен, тъй като е част от вътрешния ринг на града\", допълни кметът на София. \"След направени отчуждения имаме готовност да започнем разширението на участъка от бул. \"България\" до ул. \"Костенски водопад\". От бул. \"България\" до бул. \"Симеоновско шосе се предвижда и трамвайно трасе. Върви много активно отчуждаването на другите участъци. До този момент по протежението на бул. \"Тодор Каблешков\" сме отчуждили 37 дка, за да можем да работим - това са над 23 млн. лева. Предстои отчуждаването на още 35 дка\", допълни още Фандъкова. \"Обектът тук включва подземна инфраструктура, цялостно асфалтиране, нови тротоари, ново осветление\", каза още тя.", "date": "2018.06.18", "title": "Кметът на София Йорданка Фандъкова: Ремонтните дейности на бул. \"Тодор Каблешков\" трябва да приключат до края на юли"}
{"url": "http://www.focus-news.net/news/2018/06/18/2535312/press-24-makedoniya-radmila-shekerinska-tova-ne-byaha-hora-na-ulitsata-a-plateni-litsa-pod-psihoza.html", "text": "Министърът на отбраната на Македония Радмила Шекеринска обяви отношението на правителството към протестиращите, които демонстрираха в Скопие след подписването на споразумението за името, предава  Press 24.\r\n„ Тези дни живеем под тяхната психоза, че хората са на улицата. Но хората не са на улицата. Хората на улицата са хора, на което е платено, които получават удоволствие да нападат полицията“, допълни тя.   Агенция „Фокус“ припомня:   \r\nРадмила Шекеринска пострада по време на нахлуването на протестиращи в парламента на Македония през април миналата година.  Виктор Турмаков", "date": "2018.06.18", "title": "Press 24 (Македония): Радмила Шекеринска: Това не бяха хора на улицата, а платени лица под психоза"}
{"url": "http://www.focus-news.net/news/2018/06/18/2535322/reuters-arestuvan-e-izpalnitelniyat-direktor-na-audi.html", "text": "Изпълнителният директор на „Ауди“ Рурерт Щадлер е арестуван в понеделник. Това е съобщено от прессекретарят на компанията-майка „Фолксваген“, предава  Reuters.\r\n„Потвърждаваме, че Щадлер е арестуван тази сутрин. Изслушването, в което ще се установи дали ще бъде задържан, продължава“, заяви прессекретарят, допълвайки, че и в случая със Щадлер „обвинените са невинни до доказване на противното“.\r\nКомпанията „Ауди“ все още не е излязла с коментар. Мюнхенската прокуратура и самият Щадлер не са открити за коментар.  Виктор Турмаков", "date": "2018.06.18", "title": "Reuters: Арестуван е изпълнителният директор на „Ауди“"}
{"url": "http://www.focus-news.net/news/2018/06/18/2535320/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-georgi-svilenski-shte-provedat-priemna-za-grazhdani-na-19-yuni.html", "text": "На 19 юни от 15.00 до 17.00 часа лидерът на БСП – София Калоян Паргов и народният представител от „БСП за България“ Георги Свиленски ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.06.18", "title": "Лидерът на БСП – София Калоян Паргов и народният представител от „БСП за България“ Георги Свиленски ще проведат приемна за граждани на 19 юни"}
{"url": "http://www.focus-news.net/news/2018/06/18/2535325/smolyan-politsiyata-razsledva-opit-za-telefonna-izmama-za-6-000-lv.html", "text": "Полицията разследва опит за телефонна измама за 6 000 лв. Това съобщиха от ОДМВР - Смолян. На 16 юни 2018 г. в РУ - Смолян е получено съобщение, че около 13.00 часа същия ден в град Смолян на ул. \"Възход\" неизвестно лице, представило се като полицейски служител, е направил опит да измами възрастни мъж и жена. При проведен телефонен разговор, лицето е опитало да заблуди 81-годишна жена и 79-годишен мъж, за това че е необходимо да съдействат за провеждането на полицейска операция по задържане на телефонни измамници. За тази цел било необходимо да съберат всичките си пари и ценности и ги оставят пред жилището си. Така измамникът направил опит да им причини имотна вреда в размер над 6 000 лв. Предотвратено е предаването на парите. По случая е образувано досъдебно производство. Продължава извършването на процесуално-следствени и оперативно-издирвателни мероприятия.", "date": "2018.06.18", "title": "Смолян: Полицията разследва опит за телефонна измама за 6 000 лв."}
{"url": "http://www.focus-news.net/news/2018/06/18/2535324/atanas-ivanov-obshtina-sadovo-sastoyanieto-na-yazovirite-v-obshtinata-e-dobro-nyama-potentsialno-opasni.html", "text": "Язовирите в община Садово не са потенциално опасни. Това съобщи за Радио „Фокус” - Пловдив Атанас Иванов, главен специалист в Община Садово. Общината стопанисва 4 язовира, които се намират в землището на селата Кочево, Богданица, Болярци и Моминско. Те носят имената на селищата. „Тези язовири са малки по размер, не са потенциално опасни, добре се стопанисват, тъй като са отдадени под наем.  Водното ниво е спрямо изискванията за сезона”, обясни Иванов. Общината прави планови проверки през пролетта и есента. „Досега не са констатирани проблеми, общото им състоянието е доста добро”, добави Атанас Иванов. По думите му, освен че не са потенциално опасни, няма и откъде да се очакват големи количества вода, тъй като те са каскадно свързани – от единия водата преминава в другия.\r\nЦветана ТОНЧЕВА", "date": "2018.06.18", "title": "Атанас Иванов, Община Садово: Състоянието на язовирите в общината е добро, няма потенциално опасни"}
{"url": "http://www.focus-news.net/news/2018/06/18/2535326/veliko-tarnovo-ne-sa-podavani-signali-v-obshtinata-za-nabezi-varhu-zemedelska-produktsiya.html", "text": "Няма регистрирани оплаквания от кметовете и кметски наместници в старопрестолната община за набези върху земеделска продукция. Към момента обстановката в региона е спокойна. Това съобщи за Радио „Фокус“ – Велико Търново Благовеста Факирова, председател на Сдружението на кметовете и кметски наместници в Община Велико Търново. Тя припомни, че охраната се осъществява от частни фирми, които се наемат от съответните кооперации или арендатори в даденото населено място. „Частните охранителни фирми, които са по селата, си имат сключен договор с жителите на селото и си знаят правата и задълженията. За сега няма кмет, който да се е оплакал, че има някакви посегателства върху продукцията. Подобни сигнали не сме получавали“, категорична бе Факирова. Тя припомни и че в края на април Областна дирекция на МВР – Велико Търново предприе необходимите мерки по противодействия на престъпността, опазване на обществения ред и имуществото, както и за осигуряване на пожарна безопасност при прибиране на селскостопанската продукция. Проведени бяха работни срещи с ръководствата на частните охранителни фирми и звената за самоохрана, с кметовете по места, председателите на земеделски кооперации, управители на фирми и земеделски производители. Целта бе набелязване на конкретни мерки за охрана на складовите бази. Бе активизирана и дейността на полицейските служители в селскостопанските райони. Извършват се системни проверки на пътните превозни средства, транспортиращи селскостопанска продукция.\r\nЛуиза ТРАНЧЕВА", "date": "2018.06.18", "title": "Велико Търново: Не са подавани сигнали в Общината за набези върху земеделска продукция"}
{"url": "http://www.focus-news.net/news/2018/06/18/2535328/tehnika-na-obshtina-dupnitsa-i-vik-dupnitsa-razchistvat-nanesenite-ot-dazhda-shteti-po-ulitsa-rodopi.html", "text": "Техника на Община Дупница и ВиК-Дупница разчистват нанесените от дъжда щети по улица „Родопи”. Това съобщи за Радио „Фокус” – Кюстендил Христо Апостолов, пресаташе на Община Дупница. По думите му преди време по протежението на изграденото стълбище е положен нов водопровод от ВиК, а изкопът е бил запълнен с инертни материали, които са били отнесени от падналия през почивните дни дъжд. „Следващата седмица се отварят ценовите оферти на кандидатите за цялостна рехабилитация на улица „Родопи”. Става въпрос за изцяло нов асфалт, изграждане на тротоари и други дейности. С избора на изпълнител ще започне и самият ремонт”, каза Христо Апостолов. По думите му отделената сума за ремонта възлиза на 131 000 лева. През деня се запълват дупките по улица „Бригадирска”. Тази улица е предвидена за цялостна рехабилитация по проекта за интегриран градски транспорт. Почиства се и районът на автогарата.\r\nВенцеслав ИЛЧЕВ", "date": "2018.06.18", "title": "Техника на Община Дупница и ВиК-Дупница разчистват нанесените от дъжда щети по улица „Родопи”"}
{"url": "http://www.focus-news.net/news/2018/06/18/2535329/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.06.18", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/18/2535330/tass-broyat-na-postradalite-pri-zemetresenieto-v-yaponiya-e-previshil-300-dushi.html", "text": "Броят на пострадалите при земетресението в югозападната част на японския остров Хоншу е превишил 300 души, предава ТАСС. По-рано се съобщаваше за 220.\r\nСпоред националната метеорологическа служба, изпълняваща функциите и на сеизмична, магнитудът на земетресението е 6,1 по скалата на Рихтер. Епицентърът е на 13 км. северно от префектурата Осака. В момента в канцеларията на министър-председателя на Япония Шиндзо Абе работи кризисен щаб.  Виктор Турмаков", "date": "2018.06.18", "title": "ТАСС: Броят на пострадалите при земетресението в Япония е превишил 300 души"}
{"url": "http://www.focus-news.net/news/2018/06/18/2535331/haskovo-oblastnata-epizootichna-komisiya-provede-zasedanie-vav-vrazka-s-ognishte-na-nodularen-dermatit-v-sasednata-turska-oblast-odrin.html", "text": "Огнище на заразен нодуларен дерматит е регистрирано в съседната турска област Одрин. Това съобщи на заседание на Областната епизоотична комисия директорът на Областната агенция по безопасност на храните д-р Георги Илиев, съобщиха от пресцентъра на Областната администрация. Заседанието бе свикано от областния управител на Хасково Станислав Дечев и ръководено от заместника му д-р Стефка Здравкова. Нодуларният дерматит е заболяване, срещу което нашите ветеринарни служби провеждат постоянни превантивни дейности, след бума на заразата през 2016 година. Тогава в региона имаше 21 огнища на нодуларен дерматит, заради които бяха евтаназирани стотици животни. Сега се извършва поголовна ваксинация на всяко говедо, навършило 4 месеца, уточниха от Агенцията по храните. Към този момент на наша територия няма констатирано огнище на нодуларен дерматит. \r\nПревантивната работа на ветеринарните служби продължава и по отношение на още една силно заразна болест - това е африканска чума по свинете. В съседна Румъния има огнища на болестта. Заразата вече се разпространява в Европа чрез дивите свине. Мерките, които се предприемат е да не се допусне заразяването най-вече на домашни прасета. Ако това се случи, лечение няма, животните трябва да бъдат унищожени, а това ще доведе до сериозни икономически загуби, предупредиха от Хасковската агенция за безопасност на храните. В тази връзка са въведени строги правила за транспортиране на животни, ако е необходимо ще се разреши и целогодишния отстрел на диви прасета. \r\nАктуално за Хасковска област е заболяването птичи грип. Последно преди няколко месеца на наша територия е открито огнище на заразата, което доведе до унищожението на 200 птици, съобщиха ветеринарите. Сега строго се контролира транспортирането на животни с цел пресичането на разпространението на заразата. \r\nВетеринарните служби предстои да извършат и ваксинация срещу бяс по лисиците. 30 хиляди дози ваксина ще бъдат разпръснати от летището в Малево над областите Хасково, Ямбол, Пловдив, Смолян и Кърджали. \r\nВъв връзка с епизоотичната обстановка в област Хасково и по повод превантивната работа срещу нодуларен дерматит, птичи грип и африканска чума по свинете, от Областната дирекция на агенцията по безопасност на храните още веднъж напомниха, че територията на област Хасково няма разрешени пазари за живи животни.", "date": "2018.06.18", "title": "Хасково: Областната епизоотична комисия проведе заседание във връзка с огнище на нодуларен дерматит в съседната турска област Одрин"}
{"url": "http://www.focus-news.net/news/2018/06/18/2535316/tsvetan-tsvetanov-gerb-gotovi-sme-s-pochti-vsichki-kandidati-za-kmetove-za-izborite-dogodina.html", "text": "Готови сме с почти всички кандидати за кметове за изборите догодина. В диалог сме със структурите ни в цялата страна. Ще изненадаме БСП. Хората виждат коя е партията, която работи в интерес на гражданите. Това коментира пред журналисти в Благоевград заместник-председателят на ГЕРБ и председател на ПГ на партията Цветан Цветанов, съобщиха от пресцентъра на ПП ГЕРБ. Днес Цветанов ще проведе поредица от срещи с общинските ръководства на ГЕРБ в област Благоевград.\r\n„Политиката на БСП за конфронтиране не е добра за страната, затова не е изненада, че социологически проучвания, направени по поръчка на ГЕРБ, ни дават преднина с над  4% пред  БСП“, отбеляза председателят на ПГ на ГЕРБ.", "date": "2018.06.18", "title": "Цветан Цветанов, ГЕРБ: Готови сме с почти всички кандидати за кметове за изборите догодина"}
{"url": "http://www.focus-news.net/news/2018/06/18/2535333/boks-dvuboyat-murat-gasiev-aleksandar-usik-shte-se-provede-na-21-yuli-v-moskva.html", "text": "Световният шампион тежка категория на Световната боксова асоциация и на Международната боксова федерация Мурат Гасиев ще проведе следващия си мач на 21 юли в Москва.\r\nСъперник ще му бъде украинецът Александър Усик.  Виктор Турмаков", "date": "2018.06.18", "title": "Бокс: Двубоят Мурат Гасиев – Александър Усик ще се проведе на 21 юли в Москва"}
{"url": "http://www.focus-news.net/news/2018/06/18/2535323/ministar-ekaterina-zaharieva-pozdravleniya-za-smelostta-za-podpisvaneto-na-dogovora-za-imeto-na-makedoniya-predstoi-vreme-na-priyatelstvo-prosperitet-i-pomirenie.html", "text": "Поздравления за куража и смелостта за подписването на договора за името на Македония. Време е за приятелство, просперитет и помирение и оттук нататък това ще предстои. Това каза вицепремиерът и министър на външните работи Екатерина Захариева на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Подписването на Договора за добросъседство между България и Македония даде позитивен тласък в целия регион“, заяви тя. „Няма как да бъдем втората икономика в света, ако не сме заедно“, коментира министърът. „Рецептата за сигурен и стабилен ЕС включва сигурни и стабилни Балкани“, заяви Екатерина Захариева. „За страните от Западни Балкани най-големият търговски партньор е ЕС - 76% от търговията на тези страни е с ЕС“, посочи тя и допълни, че най-големият чуждестранен инвеститор също е ЕС. „По отношение на свързаността има още много какво да направим. Неслучайно Срещата на върха беше фокусирана върху свързаността между ЕС и Западни Балкани“, каза още външният министър.\r\nБиляна ИВАНОВА", "date": "2018.06.18", "title": "Министър Екатерина Захариева: Поздравления за смелостта за подписването на договора за името на Македония - предстои време на приятелство, просперитет и помирение"}
{"url": "http://www.focus-news.net/news/2018/06/18/2535335/kyustendil-spetsializirana-politseyska-operatsiya-za-ohrana-na-selskostopanskata-produktsiya-se-realizira-na-teritoriyata-na-tri-obshtini-v-oblastta.html", "text": "Специализирана полицейска операция за охрана на селскостопанската продукция се реализира на територията на три общини в областта. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ става въпрос за традиционна охранителна и превантивна операция, която е започнала още на 25 май. „Първоначално районите се охраняваха с местни сили. Вече разчитаме на помощта от колеги от „Гранична полиция” и „Жандармерия”. Има 24-часови обходи на районите с насаждения. Охранителните действия се осъществяват на територията на общините Кюстендил, Невестино и Бобов дол. Маршрутите се съгласуват с местната власт”, каза Катя Табачка. По думите ѝ има полицейско присъствие в районите на пунктовете за изкупуване на череши, както и на местата за наемане на работна ръка. В същото време се следи за спазване на въведеното изискване брането на череши да става до 20.00 часа. От началото на кампанията няма регистрирани сериозни нарушения и посегателства.\r\nВенцеслав ИЛЧЕВ", "date": "2018.06.18", "title": "Кюстендил: Специализирана полицейска операция за охрана на селскостопанската продукция се реализира на територията на три общини в областта"}
{"url": "http://www.focus-news.net/news/2018/06/18/2535337/pregled-na-mezhdunarodnite-novini-do-13-chasa-agentsiya-fokus.html", "text": "Македонското правителство започва прилагането на договора с Гърция за слагане край на 27-годишният спор за името-\r\nДнес трябва да се проведе заседание на правителството, на което да се приеме Закон за ратификацията на договора, който да бъде изпратен в парламента. \r\nСлед включването на ратификацията в дневния ред, тя трябва да се гласува, като за одобрението ѝ е необходимо просто мнозинство от 50 % + 1 от присъстващите на заседанието депутати. \r\nСпоред \"Телма\" тъй като минималният кворум за присъствие е 61 народни представители, за одобрение на договора с Гърция са напълно достатъчни и 31 гласа.\r\nСлед ратификацията в парламента, договорът ще бъде изпратен в кабинета на президента Георги Иванов, който трябва да го подпише.\r\nВпоследствие договорът трябва да се прилага поетапно.\r\nТелевизията отбелязва, че докато и двете страни не одобрят споразумението, съгласно всички свои вътрешни процедури, договорът все още няма да бъде валиден.\r\n***  Пред македонския парламент тази сутрин е мирно след снощните насилствени протести. Барикадите са отстранени и трафикът по улиците около сградата на Парламента е нормален. Забележимо е малко полицейско присъствие. 25 демонстранти са  задържани, а седем полицаи и две жени завършиха с наранявания по време на протестите и според информацията от центъра за спешна помощ всички имаха леки наранявания.\r\nПротестите бяха организирани чрез социални мрежи поради споразумението, подписано вчера от Македония и Гърция, което разрешава 27-годишния спор за името. „С цел да се предотврати ескалиране на ситуацията и насилствено проникване в парламента, в съответствие с процедурите, полицията употреби сълзотворен газ“, съобщават от МВР на Македония.\r\nМинистерството на вътрешните работи обяви, че повече информация за вчерашните протести пред законодателния орган ще бъде обявено през деня.\r\n*** Възрастен мъж и младо момиче са били убити, след като стени са се срутили в следствие на земетресение с магнитуд 6.1 по скалата на Рихтер ударил Осака в понеделник.\r\nПремиерът Шиндзо Абе заяви, че правителството оценява щетите и че главният приоритет е безопасността на жителите.\r\nЕпицентърът на земетресението е в северната част на префектурата, заявиха от Японската метеорологична агенция. Не е повдигната тревога за цунами.\r\n*** Изпълнителният директор на „Ауди“ Рурерт Щадлер е арестуван в понеделник. Това е съобщено от прессекретарят на компанията-майка „Фолксваген“.\r\n„Потвърждаваме, че Щадлер е арестуван тази сутрин. Изслушването, в което ще се установи дали ще бъде задържан, продължава“, заяви прессекретарят, допълвайки, че и в случая със Щадлер „обвинените са невинни до доказване на противното“.\r\nКомпанията „Ауди“ все още не е излязла с коментар. Мюнхенската прокуратура и самият Щадлер не са открити за коментар. \r\n*** Париж и Берлин са много близо до сключване на споразумение за реформиране на Еврозоната.\r\nСпоразумение е близо“, заяви френският министър на финансите Брюно льо Мер, след края на преговорите със своя германски колега Олаф Шолц в Хамбург. Министрите изразиха надежда, че споразумението ще бъде финализирано, когато германският канцлер Ангела Меркел и президентът на Франция Еманюел Макрон се срещнат край Берлин във вторник.\r\nПариж и Берлин се опитват да решат различията между визията на Макрон за мащабни реформи в ЕС и по-умерената програма на Меркел преди срещата на високо равнище на Еврозоната от 29 юни.\r\n„Има още 2-3 оставащи въпроса, но поне са определени ясно“, заяви европейски източник близък до преговорите. \r\n*** Ва малки ракетни кораба, които носят на въоръжени универсални ракетни комплекси „Калибър-НК“, ще попълнят постоянното съединение на ВМФ на Русия в Средиземно море.\r\n„Малките кораби от Каспийската флотилия „Град Свияжск“ и „Великий Устюг“ ще извършат планов преход от Севастопол в Средиземно море. В момента екипажите са преминали черноморските проливи“, съобщава пресслужбата на руския Черноморски флот.\r\nПланира се към края на деня руските кораби да влязат в състава на постоянното съединение в Средиземно море и да пристъпят към изпълнение на поставените задачи. \r\nДо момента има пет построени ракетни кораба от клас 21631, три от тях са в Каспийската флотилия, а два в Балтийския флот. Корабите от проекта са оборудвани с универсалните ракетни комплекси „Калибър НК“, предназначени за поразяване на морски и брегови цели.", "date": "2018.06.18", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/06/18/2535327/ministar-ekaterina-zaharieva-nadyavame-se-tazi-godina-da-zapochnat-pregovorite-za-chlenstvo-na-makedoniya-v-es-i-da-ima-preporaka-za-albaniya-sledvashtiyat-shans-shte-bade-prez-2020-godina.html", "text": "Надяваме се тази година да има решение за започване на преговори за членство на Македония в ЕС, позитивен тон и препоръка и за приятелите ни от Тирана. Това каза вицепремиерът и министър на външните работи Екатерина Захариева на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Предвид предстоящите избори и формиране, следващият реален шанс и възможност е 2020 година по същото време“, заяви тя. „Критична и изключително важна седмица предстои, от 25 до 30 юни. На 26 юни предстои Съвет по общи въпроси, който ще разгледа доклада по разширяване“, обясни Екатерина Захариева. „Призовавам да подкрепите европейския стремеж на гражданите на двете държави. Над 80% е подкрепата на гражданите в Македония“, изтъкна външният министър. „26 юни е много важна дата за стабилността и сигурността на целия ЕС“, обяви Екатерина Захариева. „Предстои отварянето на две нови глави за Сърбия и една за Черна гора“, уточни тя. „Председателството ни ще се запомни с думите бъдеще, шанс, европейска перспектива и свързаност на Балканите“, заяви Екатерина Захариева. „Гордеем се, че успяхме да изведем европейската перспектива на Западните Балкани на преден план в дневния ред на ЕС“, каза още тя.\r\nБиляна ИВАНОВА", "date": "2018.06.18", "title": "Министър Екатерина Захариева: Надяваме се тази година да започнат преговорите за членство на Македония в ЕС и да има препоръка за Албания, следващият шанс ще бъде през 2020 година"}
{"url": "http://www.focus-news.net/news/2018/06/18/2535336/d-r-emiliya-baeva-zam-kmet-na-dobrich-nagradata-za-dnevniya-tsentar-za-palnoletni-litsa-s-uvrezhdaniya-e-priznanie-za-obshtinata-v-sferata-na-sotsialnite-uslugi.html", "text": "Наградата за Дневния център за пълнолетни лица с увреждания в Добрич е признание за Общината в сферата на социалните услуги. Това заяви зам. кметът „Хуманитарни дейности“ д-р Емилия Баева, предаде кореспондент на Радио „Фокус” – Варна. Дневният център в Добрич предоставя социални услуги на лица с физически и ментални увреждания на възраст над 18 години. Капацитетът му е за 40 лица. Разполага с богата материална база, има зали за отдих, занимателна терапия, лечебна физкултура, кабинети за индивидуални консултации и лечебен масаж, както и медицински кабинет. Идеята е да се подпомагат и приобщават към социалния живот лица в неравностойно положение, като желанието и работата на всички специалисти е тези хора да имат повече възможности за самостоятелен и качествен живот. В края на миналата седмица в курортния комплекс „Златни пясъци“ се е провела Европейска конференция на тема „Социалната икономика като ефективен модел за социално включване – социално предприемачество, социални услуги, заетост“. Тогава е връчено отличие на директора на социалното заведение Албена Донева от зам.–министъра на труда и социалната политика Султанка Петрова. Грамотата е за добри практики в развитието на социалните услуги и работа с потребителите. Според д-р Баева на форума особен акцент е бил поставен на темата за социалната икономика и социалното предприемачество. Тя изрази желание да бъде приет нов закон - за социалната и солидарна икономика. В рамките на този закон се предвижда изграждането на социални предприятия да не бъде проектна дейност, както е било досега в работата на някои български общини. \"Практиката обаче показва, че след приключване на действието на проекта, приключват и дейностите, като страните по тях – както бенефициенти, така и ползватели на социалните услуги, остават излъгани\", подчерта д-р Баева. Община град Добрич досега не е работила по такъв проект, отбеляза още зам.-кметът. На конференцията международното участие е било на много високо ниво и Община град Добрич е изключително удовлетворена за наградата в категория „Социална услуга“. \r\nСред организаторите на конференцията са Европейската асоциация на доставчиците на услуги за хора с увреждания (EASPD), Националният алианс за социална отговорност (НАСО), Министерството на труда и социалната политика (МТСП) и Община Варна. Участие са взели представители на общини, държавни институции, доставчици на услуги, експерти, НПО и гости от европейски институции. \r\nЖулиета НИКОЛОВА", "date": "2018.06.18", "title": "Д-р Емилия Баева, зам.-кмет на Добрич: Наградата за Дневния център за пълнолетни лица с увреждания е признание за Общината в сферата на социалните услуги"}
{"url": "http://www.focus-news.net/news/2018/06/18/2535334/tsvetan-tsvetanov-gerb-prez-vsichkite-tezi-godini-pp-gerb-nikoga-ne-e-izgrazhdala-sotsiologicheska-agentsiya-nito-pak-svoya-mediya.html", "text": "През всичките тези години ПП ГЕРБ никога не е изграждала социологическа агенция, нито пък своя медия. Това каза пред журналисти в Благоевград председателят на ПГ на ГЕРБ и зам.-председател на партията Цветан Цветанов, предаде репортер на Радио „Фокус“ - Пирин. „Ние винаги сме казвали, че когато една партия върши своята работа, надяваме се на обективността на медиите и на социолози, които не са политически ангажирани, за да дават реалната оценка за подкрепата, която получава и правителството, и политиците, и местната власт, и ситуацията в държавата“, посочи той. Цветанов отбеляза, че ГЕРБ постоянно прави социологически изследвания и в момента почти на 94% са готови с потенциалните кандидати за кметове на общини за местните избори през 2019 година. По думите му ще има доста „приятни“ изненади за БСП, защото доста от кметовете, които са дългогодишни техни кандидати, просто виждат че това не е партията, която трябва да ги представлява и не трябва да работят за нея. Той допълни, че са в постоянен диалог с общинските структури на партията и когато трябва да издигат кандидатите за кметове, вече имат широка подкрепа и от представители на други партии, които биха подкрепили кандидатите на ГЕРБ за местните избори. „Тези кметове просто няма да работят повече за БСП, защото от всичко това се вижда коя е партията, която действително може да отговори на очакванията на хората и коя е партията, която в управленския си мандат действително работи за просперитета на общината. Ние ценим качествата и кадрите, които имат потенциал да подпомагат съответните кметове и взимането на важни решения. Дори и в Благоевград, ако погледнем например Лазар Причкапов, който е направил много за града, и аз смятам че управлението трябва да бъде винаги в контакт с него, за да каже той какво е направил преди 30 години, когато Благоевград се променяше основно, и да се види къде са допускани слабости, за да можем да решаваме тези проблеми заедно“, коментира Цветанов. Според него трябва да има диалог с абсолютно всички, които са участвали в управлението на местната и изпълнителната власт, за да може страната ни да бъде много по-единна и мобилизирана за предизвикателствата, които стоят пред нея.\r\nНатали СТЕФАНОВА", "date": "2018.06.18", "title": "Цветан Цветанов, ГЕРБ: През всичките тези години ПП ГЕРБ никога не е изграждала социологическа агенция, нито пък своя медия"}
{"url": "http://www.focus-news.net/news/2018/06/18/2535339/mon-nad-7500-uchenitsi-ot-326-profesionalnite-gimnazii-v-stranata-uchastvat-v-stazhove-v-realna-rabotna-sreda.html", "text": "Над 7500 ученици от 326 професионалните гимназии в страната участват в стажове в реална работна среда по проект „Ученически практики – Фаза 1“, финансиран по Оперативна програма „Наука и образование за интелигентен растеж“. Това съобщиха от пресцентъра на Министерството на образованието и науката (МОН). \"Възможности за такива предоставят 2249 работодатели от области като производство на компютърна и комуникационна техника, електронни и оптични продукти, информационни технологии, строителство и др.\", заяви заместник-министърът на образованието и науката Деница Сачева на пресконференция в Министерството на образованието и науката.\r\nОчаква се през лятото още 500 ученици, които се обучават за ресторантьори и хотелиери, да започнат практиките си. Стажовете са с продължителност 240 часа, разпределени по график през учебната година или през ваканциите. Младежите прекарват средно по 2 часа на ден във фирмите и предприятията. След успешното приключване на практиките получават по 300 лв. стипендия и сертификат за проведеното практическо обучение. Работодателите могат да им предложат и постоянни работни места. При предишния такъв проект по Оперативна програма „Развитие на човешките ресурси“, който МОН изпълняваше между 2007 г. и 2013г., 1300 ученици получиха предложения за работа, а проведените практики бяха над 40 000.\r\nЗаместник-министър Сачева подчерта, че новият проект е с приоритетно значение за МОН заради поставения акцент върху професионалното образование. „Учениците трябва да имат по-голям достъп до производствените процеси и реалните работни места. 2000 от участниците се обучават в приоритетни за икономиката на страната направления“, каза тя и допълни, че дейностите по този проект не трябва да се бъркат с дуалното обучение. Според нея двете трябва да се допълват, като целта е учениците да добиват професионален опит и да се изградят като добри специалисти преди завършването си. \r\nСачева определи като много важно участието в проекта на 380 виртуални учебно-тренировъчни фирми. „Те предоставят възможност за усвояване на процесите на управление в дигитална среда и могат да помогнат на децата да бъдат по-добри ръководители, служители и потребители“, посочи тя. \r\nПроектът приключва през ноември 2018 г., като общият му бюджет 6 986 236 лв. Според заместник-министъра дейностите може да бъдат продължени, като за тях ще се търси държавно финансиране.", "date": "2018.06.18", "title": "МОН: Над 7500 ученици от 326 професионалните гимназии в страната участват в стажове в реална работна среда"}
{"url": "http://www.focus-news.net/news/2018/06/18/2535321/mzhg-otpuska-se-izvanredna-pomosht-za-rozoproizvoditelite.html", "text": "Извънредна помощ de minimis се отпуска за розопроизводителите. Целта е укрепване на розопроизводството и запазване и стимулиране на този традиционен и важен отрасъл за страната. Срокът за подаване на заявленията е от 2-ри до 13-и юли 2018 г. Това съобщиха от пресцентъра на Министерството на земеделието, храните и горите.  Подпомагането се предоставя на площ, за покриване на част от разходите по отглеждане на културата маслодайна роза. \r\nОбщият размер на предоставената помощ на един земеделски стопанин или предприятие не може да надхвърля левовата равностойност на 15 000 евро ( 29 337.45 лв.) за период от три бюджетни години (2016 г. – 2018 г.). \r\nРазмерът за подпомагането на хектар ще се определи от Министерство на земеделието, храните и горите, след подаване на всички заявления за участие по схемата. \r\nДържавната помощ се предоставя на физически лица, еднолични търговци и юридически лица, регистрирани като земеделски стопани съгласно Наредба №3 от 1999 г., отглеждащи маслодайна роза. \r\nЛицата могат да кандидатстват  в Областните дирекции на ДФ ”Земеделие”, отдел „Прилагане на схеми и мерки за подпомагане” по постоянен адрес на физическото лице или едноличния търговец (при кандидатстване на ФЛ или ЕТ) и по седалището на юридическото лице (при кандидатстване на ЮЛ).", "date": "2018.06.18", "title": "МЗХГ: Отпуска се извънредна помощ за розопроизводителите"}
{"url": "http://www.focus-news.net/news/2018/06/18/2535342/miroslav-milanov-obshtina-kyustendil-merkite-za-opazvane-na-selskostopanskata-produktsiya-davat-dobar-efekt.html", "text": "Мерките за опазване на селскостопанската продукция дават добър ефект. Това каза пред Радио „Фокус” – Кюстендил Мирослав Миланов, началник на отдел „Канцелария и управление на общинската собственост”. „Кражбите са сведени до минимум. Да не кажа, че няма дори и кражби. Тези мерки се въвеждат от няколко години. Ние бяхме първата община, в която се въведе подобна операция по охраната”, каза Мирослав Миланов. По думите му подобни мерки вече се предприемат и от страна на общините Невестино и Трекляно. „Имаме въведени изисквания за работно време на берачите на череши, за работно време на пунктовете за изкупуване. Действат подвижни контролно-пропускателни пунктове, на които има екипи на МВР”, каза Мирослав Миланов. По думите му полицейското присъствие и мерките от страна на Община Кюстендил дават своите резултати и вече са се превърнали в традиция.\r\nВенцеслав ИЛЧЕВ", "date": "2018.06.18", "title": "Мирослав Миланов, Община Кюстендил: Мерките за опазване на селскостопанската продукция дават добър ефект"}
{"url": "http://www.focus-news.net/news/2018/06/18/2535341/burgas-70-gidove-shte-pridruzhavat-uchastnitsite-v-mezhdunarodnoto-matematichesko-sastezanie-v-grada.html", "text": "70 гидове от Бургас ще придружават участниците и отборите в Международното математическо състезание – BIMC 2018, което ще се проведе в морския град между 1 юли и 6 юли. 30 учители от бургаски учебни заведения и 40 ученици от 11-12 клас в ПМГ, Английската, Немската и Руската гимназии ще имат за цел да съпровождат 1200 млади топ математици от цял свят по време на всички събития от официалната програма. Това съобщиха от Община Бургас.\r\nНа среща в Община Бургас гидовете-преводачи бяха разпределени по отбори и държави. Те получиха подробни указания и маршрута на гостите, за които ще отговарят по време на престоя им. Водачите ще имат задължението за посрещане на участниците на летищата, настаняването им, ще осъществяват комуникацията между отборите и организаторите на състезанието, и ще съдействат за провеждането на екскурзоводските беседи.\r\nПрестижният международен форум предоставя чудесна възможност за бургаските ученици, които искат да упражнят своя английски език и да намерят приятели от други държави и континенти.\r\nМатематическото състезание ще се проведе за втори път в Бургас, след успешното домакинство през 2013 година, което бе и първо извън пределите на Азия, от създаването му. Тази година общият брой на отборите-участници ще бъде 167. 19 са от България, а 4 от тях са от Бургас.\r\nОтборите ще пристигнат в България на 1-ви юли с полети до летищата на София, Варна и Бургас, след което ще бъдат настанени от водачите до хотелите за настаняване. Престижният математически форум ще бъде открит с изискана церемония на 2 юли от 10.30 часа в Летния театър на Бургас и кратко представяне на отборите-участници.\r\nСъщинското състезание ще се проведе на 3 юли от 09.30 часа до 14.30 часа в сградата на ППМГ „Акад. Никола Обрешков“ и ОУ „Александър Георгиев Коджакафалията“. След него участниците ще имат възможност да разгледат забележителностите в и около Бургас, а една част от тях – 300 математици от Тайван, Канада, Филипините и България, ще участват в надпревара за нареждане на пъзели от 15.00 часа пред Експо център „Флора Бургас“.\r\nНа 4 юли от 17.30 часа всички отбори от 30 държави от цял свят ще преминат в пъстро шествие през центъра на Бургас. Дефилето ще стартира от Гъбката в Морската градина и ще премине по „Богориди“ и „Александровска“ до Бургаския свободен университет, където от 19.30 часа в Атриума всички състезатели ще представят екзотиката и обичаите на страната си в специалната Вечер на културите. На следващия ден – 5-ти юли, ще се състои церемонията по награждаване на най-добре представилите се отбори и официалното закриване на състезанието.\r\nОрганизатори на събитието са Община Бургас, ПМГ „Акад. Н. Обрешков“, МОН, РУО - Бургас, Института по математика и информатика към БАН и Съюзът на математиците в България.", "date": "2018.06.18", "title": "Бургас: 70 гидове ще придружават участниците в Международното математическо състезание в града"}
{"url": "http://www.focus-news.net/news/2018/06/18/2535338/mrrb-32-premestvaemi-obekta-na-trite-plazha-v-slanchev-bryag-sa-s-narusheniya.html", "text": "Общо 32 преместваеми обекта са поставени върху плажната ивица в к.к. Слънчев бряг без да са предвидени или са в несъответствие с одобрената от министъра на туризма схема и са без разрешения за поставяне от главния архитект на община Несебър. Това съобщиха от пресцентъра на Министерство на регионалното развитие и благоустройството. От тях 20 обекта са на територията на плаж „Слънчев бряг – юг“, 5 са на „Слънчев бряг – централен“ и 7 - на „Слънчев бряг – север“.\r\nТова показват резултатите от извършената от ДНСК проверка на преместваемите обекти, поставени върху плажната ивица на морския курорт. \r\nПроверката бе по заповед на министъра на регионалното развитие и благоустройството Николай Нанков в периода 11 – 13 юни тази година.\r\nДанните за обектите са предоставени на община Несебър и Министерството на туризма за предприемане на последващи действия по компетентност – съставяне на констативни актове и издаване на заповед от кмета на община Несебър по реда на чл. 57а от ЗУТ за премахване и/или за привеждането им в съответствие с одобрената схема. \r\nНа плаж „Слънчев бряг – юг“ премахнатите през 2017 г. строежи „метална ограда“ и „паркинг“ до хотел „Империал“ („Амфора“) са възстановени на същото място. До паркинга в западна посока върху плажната ивица, без разрешение за поставяне и без разрешение за строеж са изпълнени едно след друго волейболно игрище, спортна площадка, метална трибуна за зрители със сцена и бетонова настилка с приблизителна площ около 1000 кв. м и поставени върху нея около 65 бр. маси за 250 места. \r\nОбслужващата алея с обръщало към бившия ресторант „Фрегата“, осигуряваща достъпа до плажа е предвидена в действащия регулационен план на к.к. „Слънчев бряг – изток“. От община Несебър са представени одобрен проект и разрешение за строеж от 2008 г. за реконструкция на настилката на алеята, но същата не е въведена в експлоатация по законоустановения ред. Източно от алеята, върху плажната ивица, без разрешение за строеж е изпълнен открит паркинг с настилка от чакъл и филц с неправилна форма и приблизителна площ 8000 кв. м. Паркингът е ограничен с 2 бариери, а върху обслужващата алея са изпълнени още две бариери. В западната част на обръщалото е изпълнен навес за коли с метална конструкция, който видимо навлиза в площта заета от дюни. Южно от обръщалото, върху съществуваща дюна, са изпълнени бетонов път, паркинг с кабина за охрана и кабели с напрежение, в нарушение на изричната забрана по чл. 17а, ал. 1 от ЗУЧК. \r\nДанните за обектите с установени нарушения следва да се предоставят на кмета на община Несебър за предприемане на предвидените законосъобразни действия, съгласно предоставените му правомощия и компетентност по чл. 57а и чл. 225а от ЗУТ.\r\nПо време на проверката бяха инспектирани още 5 преместваеми обекта на плажа - THE ONE, La Cubanita, Cacao beach, Del Mar и BEDROOM, за които е констатирано, че отговарят на предвидените в схемата конфигурация в план и местонахождение.\r\nСъгласно Допълнителните разпоредби на Закона за устройство на територията за тези преместваеми обекти са издадени разрешения за поставяне от главния архитект на община Несебър.", "date": "2018.06.18", "title": "МРРБ: 32 преместваеми обекта на трите плажа в Слънчев бряг са с нарушения"}
{"url": "http://www.focus-news.net/news/2018/06/18/2535343/lokalno-makedoniya-sdsm-osadi-nasilieto-i-rechta-na-omrazata-pred-parlamenta-na-makedoniya.html", "text": "СДСМ осъди насилието и речта на омразата пред парламента и призова за спокойствие, за да не бъде застрашено бъдещето на Македония, предава македонската електронна медия   „Локално“.\r\n„СДСМ осъжда вчерашното насилие пред парламента, атаките на тълпата срещу журналистите, операторите и полицейските служители, които се опитаха да предотвратят насилственото нахлуване в парламента. Всеки има право да протестира и да изразят своята позиция и мнение, но на вчерашното събиране бяха забелязани реч на омразата, призиви за насилие, обиди и провокации към гражданите, към журналистите, към различните етнически общности“, пише в официално заявление на партията.\r\n„Очевидно е, че определени структури, които работят в противоречие с интересите на държавата и гражданите, искат да повтарят насилието от 27 април, предхождащо подобни призиви и действия. Призоваваме всички участници да се въздържат от речта с обиди, призиви за насилие и по демократичен начин да изразят своето мнение. Гражданите трябва да бъдат спокойни и да не се поддават на провокации“, допълниха от управляващата партия.\r\n„Нека не допускаме победените разрушителни сили на миналото, останките от разрушения режим да застрашат бъдещето на Македония, бъдещето на гражданите, държавата. Няма връщане към тъмното време на страха, омразата, унижените граждани и изолацията. Македония се придвижи напред, живее свободно, свързана със света, изграждайки демократично и икономически развито общество за всички“, гласи съобщението на партията. Виктор Турмаков", "date": "2018.06.18", "title": "„Локално“ (Македония): СДСМ осъди насилието и речта на омразата пред парламента на Македония"}
{"url": "http://www.focus-news.net/news/2018/06/18/2535332/makedonskiyat-vanshen-ministar-nikola-dimitrov-vcherashniyat-den-beshe-istoricheski-promenihme-badeshteto.html", "text": "Вчера беше исторически ден. Това беше инвестиция в бъдещето. Не можем да променим географията и историята, но можем да променим бъдещето и точно това направихме. Това каза министърът на външните работи на Македония Никола Димитров на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „Инвестирахме в приятелство с Гърция, в бъдеще, изградено върху разбирателство и взаимно уважение“, заяви той. „Донякъде това дължим на подкрепата на българските ни приятели, с контактите и ръководството на министър-председателя Борисов и министър Захариева“, посочи Никола Димитров. „Не често някой от Западните Балкани, независимо дали кандидат или член на ЕС, има възможност да говори пред КОСАК. Много съм развълнуван, защото родината ми минава през дни и месеци, които ще останат в историята“, коментира външният министър на Македония. „Оказахме се остров около държави членки на ЕС. Мигрантската криза доказа, че сигурността на региона е неразделна част от общата европейска сигурност“, обяви Никола Димитров. „Преживяхме политическа криза и сме приели много сериозно максимата никога да не се пропиляват възможностите“, изтъкна македонският външен министър. „Бързаме не само заради собствената си страна, а заради интересите на целия регион“, коментира той. „Опитваме се да станем по-привлекателни за Европа от икономическа гледна точка. ¾ от търговията ни е с ЕС, ¾ от инвестициите са от ЕС“, каза още Никола Димитров. \r\nБиляна ИВАНОВА", "date": "2018.06.18", "title": "Македонският външен министър Никола Димитров: Вчерашният ден беше исторически, променихме бъдещето"}
{"url": "http://www.focus-news.net/news/2018/06/18/2535344/nova-tv-makedoniya-devet-politsai-i-chetirima-protestirashti-sa-postradalite-pri-snoshtnite-sblasatsi-pred-parlamenta-v-skopie.html", "text": "Девет полицаи и четирима протестиращи са пострадалите при снощните сблъсъци пред парламента в Скопие, предава македонското електронно издание „Нова ТВ“, като се позовава на информация на д-р Алберт Леши, директор на Спешния център на скопските клиники.\r\nСпоред Леши един полицай и един протестиращ са били приети за през нощта в градската хирургическа болница „Св. Наум Охридски“, като полицаят е пострадал от удари с твърд предмет по главата, а протестиращият, който е бил астматик, е вдишал сълзотворен газ.\r\nВсички останали са били освободени след направени прегледи.", "date": "2018.06.18", "title": "\"Нова ТВ\" (Македония): Девет полицаи и четирима протестиращи са пострадалите при снощните сблъсъци пред парламента в Скопие"}
{"url": "http://www.focus-news.net/news/2018/06/18/2535346/ministarat-na-kulturata-boil-banov-posreshtna-svetovnata-znamenitost-sting-i-yamayskata-zvezda-shagi-v-ndk.html", "text": "Министърът на културата Боил Банов посрещна световната знаменитост Стинг и ямайската звезда Шаги в НДК. Това съобщиха от пресцентъра на Министерство на културата. Те избраха да подготвят появата си на българска сцена в Нов театър – НДК. На 19 и 20 юни в Пловдив е дългоочакваната им среща с родната публика.\r\nМинистър Банов приветства Стинг и Шаги с „Добре дошли!” на специалния ВИП вход на Двореца за събитията по време на Българското председателство на Съвета на ЕС. Преди това Стинг и Шаги заедно с председателя на Съвета на директорите на НДК Борислав Велков минаха през Моста на влюбените - по маршрута на европейските лидери от срещата ЕС - Западни Балкани. \r\nБританската знаменитост избра Античния театър в Пловдив за провеждането на двата си концерта в България заради невероятното съчетание на култура и история, допълващо магичното послание на музиката му.", "date": "2018.06.18", "title": "Министърът на културата Боил Банов посрещна световната знаменитост Стинг и ямайската звезда Шаги в НДК"}
{"url": "http://www.focus-news.net/news/2018/06/18/2535347/alsat-m-makedoniya-izdadeni-sa-oshte-dve-prisadi-za-nasilieto-v-makedonskiya-parlament-ot-27-april-2017-godina.html", "text": "Съдът в Скопие издаде две нови присъди заради нахлуването на протестиращите и насилието в парламента на Македония от 27 април 2017 година, предава македонският телевизионен канал „Алсат-М“.\r\nВаско Цунгаевски е осъден на една година и три месеца затвор заради насилие срещу премиера Зоран Заев, а Димитър Поповски е осъден на две години затвор за насилие срещу члена на ДСИ Артан Груби. Двамата обвиняеми се признаха за виновни.\r\nСъдебните заседатели имат право да обжалват пред апелативния съд. Виктор Турмаков", "date": "2018.06.18", "title": "„Алсат-М“ (Македония): Издадени са още две присъди за насилието в македонския парламент от 27 април 2017 година"}
{"url": "http://www.focus-news.net/news/2018/06/18/2535348/glavniyat-prokuror-na-sloveniya-drago-shketa-e-na-poseshtenie-u-nas-po-pokana-na-glavniya-prokuror-sotir-tsatsarov.html", "text": "Главният прокурор на Република Словения Драго Шкета е на официално двудневно посещение в София по покана на главния прокурор Сотир Цацаров. Това съобщиха от пресцентъра на Прокуратурата. В програмата на визитата са планирани срещи с министъра на правосъдието Цецка Цачева, с представляващия ВСС г-н Боян Магдалинчев и членове на прокурорската колегия, както и с председателя на ВАС Георги Чолаков. \r\nДраго Шкета е придружаван от Върховния прокурор г-н Харей Фурлан – ръководител на Специализираната прокуратура, г-н Лука Молик от Специализираната прокуратура и г-жа Анита Ветерник, прокурор към Администрацията на Главния прокурор на Република Словения. \r\nСловенските гости ще се срещнат и с административния ръководител на Апелативна прокуратура – Пловдив г-н Иван Даскалов. \r\nОсновни теми в разговорите са новата Европейска прокуратура, двустранното сътрудничество в противодействието на тероризма, корупцията и борбата с трансграничната организирана престъпност.\r\nТова е трета среща между главните прокурори на двете страни след посещението на главния прокурор  Сотир Цацаров в Любляна през март т.г. и на словенския му колега през 2016 г. в София и е продължение на добрите професионални отношения между прокуратурите на България и Словения,\r\nПо време на визитата през март 2018 г. бе подписан Меморандум за сътрудничество между българската и словенската прокуратури.", "date": "2018.06.18", "title": "Главният прокурор на Словения Драго Шкета е на посещение у нас по покана на главния прокурор Сотир Цацаров"}
{"url": "http://www.focus-news.net/news/2018/06/18/2535345/zam-predsedatelyat-na-gerb-tsvetan-tsvetanov-v-bansko-temata-za-predsrochni-izbori-i-vota-na-nedoverie-ne-stoi-na-dneven-red-za-gerb.html", "text": "Темата за предсрочни избори и вота на недоверие не стои на дневен ред за ГЕРБ. Това каза в Банско зам.-председателят на ГЕРБ и председател на парламентарната група на партията Цветан Цветанов, предаде репортер на Радио „Фокус“ – Пирин. Цветанов отбеляза, че държавата е стабилна, отчита се растеж, а също максимално се използват средствата по европейската солидарност. „Председателството на България на Европейският съюз даде ясен отзвук и показа, че България се справя, а основният ни акцент – Западни Балкани, показа най-силни резултати и е най-важното, което направихме“, каза още Цветанов. Той добави, че през тези 6 месеца не е имало посещение от европейски лидер на страна-членка на Европейският съюз, който да не е отчел постигнатото по приоритетите, които предварително са били заложени за председателството.\r\nЦветанов коментира, че опозицията в лицето на БСП ще продължава да търси проблеми във всички населени места, не само на национално ниво, защото нямало какво друго да правят освен да говорят. Той отбеляза, че една от основните теми, които БСП използват, е свързана с хората с увреждания. „Тезата на БСП е, че не искаме да помагаме, но никъде не казват, че до 2016 година парите за тях бяха по 240 лв., а сега получават 930 лева. Става дума за хората с 90 и над 90% увреждания. В момента Министерството на труда и социалната политика работи, така че да се осигурят допълнителни пари за хората с увреждания, но трябва да се направи реформа в ТЕЛК“, добави Цветанов. Той заяви, че в момента 15% от населението в България са хора, които получават пенсия от ТЕЛК, а в периода около 1989 година, броят е бил около 1%. „Никъде в Европа няма толкова висок процент, което означава, че имаме някакъв проблем, който трябва да бъде решен“, уточни Цветанов. Той каза още, че структурата на партията в Банско, както и кметовете на населените места трябва да бъдат активни в диалога с населението и да говорят за постигнатото от тях.\r\nПо време на срещата в Банско бе утвърдено и новото ръководство на партията в курортния град, като за председател бе преизбран Георги Икономов, който заяви, че днешната среща е важна за всички партийни членове, защото се обсъждат важни и актуални теми.\r\nОбластният координатор на ПП ГЕРБ за област Благоевград и народен представител Даниела Савеклиева от своя страна заяви, че структурата на партията в Банско винаги е била силна, работи като отбор и гледа в една посока.\r\nВ Банско, заедно с Цветан Цветанов бяха и депутатите Александър Мацурев, Георги Динев и Стефан Апостолов.\r\nЛивия НИНОВА", "date": "2018.06.18", "title": "Зам.-председателят на ГЕРБ Цветан Цветанов в Банско: Темата за предсрочни избори и вота на недоверие не стои на дневен ред за ГЕРБ"}
{"url": "http://www.focus-news.net/news/2018/06/18/2535349/plovdiv-30-fisha-i-dva-akta-sa-sastavili-sluzhitelite-na-obshtinskata-politsiya-v-grada-za-den-zaradi-nepravilno-parkirane.html", "text": "30 фиша и два акта са съставили служителите на „Общинска полиция“ в Пловдив само за един ден през почивните дни, заради неправилно паркиране. Това съобщиха за Радио „Фокус“ - Пловдив от Общината. Глобите са били налагани около сградата на Общинския съвет на ул. „Авксентий Велешки“. Едно моторно превозно средство е било вдигнато с репатриращ автомобил до наказателния паркинг.\r\nОрганите на реда припомнят, че в района на Общинския съвет са забранени и престоят, и паркирането, което е сигнализирано със съответните знаци. Санкционирани са били още десетки нарушители из града. Засиленият контрол ще продължи, категорични са от „Общинска полиция“.", "date": "2018.06.18", "title": "Пловдив: 30 фиша и два акта са съставили служителите на Общинската полиция в града за ден заради неправилно паркиране"}
{"url": "http://www.focus-news.net/news/2018/06/18/2535350/rakovodstvoto-na-pp-abv-shte-dade-preskonferentsiya-v-tsentralata-na-partiyata-na-19-yuni.html", "text": "На 19 юни 2018 г. ръководството на ПП АБВ ще даде пресконференция. Това съобщиха от пресцентъра на ПП АБВ. Събитието ще се проведе от 12.30 часа в централата на партията на ул. “Врабча“ 23. Събитието е насочено към позицията на ПП АБВ по регионалната и местна политика, демографските проблеми и проблемите на административното и териториално деление в България, както и актуална политическа обстановка.", "date": "2018.06.18", "title": "Ръководството на ПП АБВ ще даде пресконференция в централата на партията на 19 юни"}
{"url": "http://www.focus-news.net/news/2018/06/18/2535354/nimh-registriranite-kolebaniya-na-rechnite-niva-v-zapadnobelomorski-baseyn.html", "text": "Регистрираните колебания на речните нива в Западнобеломорски басейн са от минус 13 см до плюс 21 см, сочи справка на сайта на Националния институт по метеорология и хидрология. През последното денонощие, водните нива на реките в басейна са се повишили или са останали без съществени изменения. Водните количества на реките в басейна са около и под праговете за високи води. Днес и утре, в следобедните и вечерни часове, ще има по-значителни повишения на речните нива в басейна – в рилските и пиринските притоци на реките Места и Струма, както и в десните притоци на река Струма. На 20 и 21 юни речните нива в басейна ще се понижават, като в долните течения на основните реки ще има повишения на водните нива, вследствие на оттичане.\r\nВ резултат на интензивни валежи са възможни поройни наводнения през нощта на 18 срещу 19 юни във водосборите река Илийна, река Благоевградска Бистрица, река Осеновска и река Мелнишка и река Исток.\r\nНатали СТЕФАНОВА", "date": "2018.06.18", "title": "НИМХ: Регистрираните колебания на речните нива в Западнобеломорски басейн"}
{"url": "http://www.focus-news.net/news/2018/06/18/2535352/inzh-filcho-filev-kmet-na-provadiya-dereto-v-selo-zhitnitsa-e-prohodimo-sled-premahvaneto-na-nereglamentiran-vodoem.html", "text": "Дерето в село Житница е проходимо след премахването на нерегламентиран водоем. Това каза за Радио „Фокус“ – Варна кметът на Община Провадия инж. Филчо Филев. „На този етап дерето в село Житница е проходимо. Имаше направен водоем, нерегламентиран, стената вече е прекъсната“, обясни кметът. По отношение на другите водоеми на територията на общината инж. Филчо Филев отбеляза, че няма данни от концесионерите и наемателите за  проблеми и за нива над допустимото за момента. „Водоемите трябва да могат да поемат вода при интензивни валежи“, заяви кметът. Инж. Филев подчерта, че за четири язовира общината е подала заявления за ликвидирането им, тъй като не задържат вода и нямат стени. „По документи се води язовир, но няма язовир. Останалите язовири в общината са отдадени на концесия и наем и се следят непрекъснато“, каза инж. Филчо Филев. Ниски за момента са и нивата на реките Ана дере и Провадийска, които преминават през територията на община Провадия.\r\nМарияна ВАЛЕНТИНОВА", "date": "2018.06.18", "title": "Инж. Филчо Филев, кмет на Провадия: Дерето в село Житница е проходимо след премахването на нерегламентиран водоем"}
{"url": "http://www.focus-news.net/news/2018/06/18/2535340/makedonskiyat-vanshen-ministar-nikola-dimitrov-veroyatno-shte-provedem-referenduma-za-imeto-prez-septemvri.html", "text": "Ще проведем референдум вероятно след края на лятото, през септември. Днес правителството прие проектозакон за ратифициране на името и за стратегическо партньорство с Атина. Това каза министърът на външните работи на Македония Никола Димитров на Пленарната среща на Конференцията на комисиите по европейски въпроси на парламентите на ЕС, предаде репортер на Агенция „Фокус“. „В това отношение може да се каже, че дебатът е исторически. Ние сме на вратата на НАТО и ЕС от много години. Искаме най-после да намерим ключа, за да отворим тази врата, защото друга няма. Да се надяваме, че след нея няма да има и втора“, посочи той. „Не искаме членство в ЕС утре, защото не сме готови. Искаме достъп до най-добрия инструментариум за реформи за присъединяването“, заяви Никола Димитров. „Сега процедурата е много по-строга, по-дълга, отколкото беше по-рано. В миналото главите бяха 23, сега са 24“, обясни той. „Апелирам за помощ, за да използваме историческата възможност, която създадохме“, каза още македонският външен министър.\r\nБиляна ИВАНОВА", "date": "2018.06.18", "title": "Македонският външен министър Никола Димитров: Вероятно ще проведем референдума за името през септември"}
{"url": "http://www.focus-news.net/news/2018/06/18/2535353/otets-andon-shavulev-trite-boksovi-kluba-v-blagoevgrad-sa-izlachvali-reditsa-evropeyski-medalisti.html", "text": "Трите боксови клуба в Благоевград са излъчвали редица европейски медалисти. Това каза за Радио „Фокус“ - Пирин отец Андон Шавулев, треньор в Боксов клуб „Пирин“. Той подчерта, че БК „Македония“, БК „Тайсън“ и БК „Пирин“ имат редица постижения през годините. Тази година Благоевград бе домакин на Лично отборно Републиканско първенство по бокс и „Купа България“ за юноши до 16-годишна възраст. Турнирът се проведе в зала „Скаптопара“ от 13 до 17 юни, като в мачовете участие взеха над 40 боксови клуба от цялата страна. На ринга се състезаваха над 230 спортисти.\r\nЛора КАЛЧЕВА", "date": "2018.06.18", "title": "Отец Андон Шавулев: Трите боксови клуба в Благоевград са излъчвали редица европейски медалисти"}
{"url": "http://www.focus-news.net/news/2018/06/18/2535355/sofiya-neredoven-patnik-e-arestuvan-zaradi-agresivno-povedenie-kam-kontrolyori-na-tsentara-za-gradska-mobilnost-i-obshtinska-politsiya.html", "text": "Нередовен пътник е арестуван заради агресивно поведение към контрольори на Центъра за градска мобилност и общинска полиция. Това се посочва в официална позиция на ЦГМ във връзка с разпространено видео в социалната мрежа Facebook, на което се вижда как полицейски служители арестуват пътник от градския транспорт. При редовна проверка на екип от контрольори на Центъра за градска мобилност и общинска полиция по линията на трамвай № 8 тази сутрин, е задържан пътник, който се е държал агресивно към служителите на реда и екипа на ЦГМ. Случката е станала в 8.20 часа в района на \"Западен парк\". Пътникът е бил без редовен превозен документ. При влизането на проверяващите той се е опитал да си купи тепърва билет. Контрольорите са го помолили да слезе на следващата спирка, което е предизвикало нецензурни изрази от страна на пътника. На следващата спирка той слиза и там са му поискани документите за проверка от полицията. Пътникът се нахвърля с нецензурни изрази срещу представители на органите на реда, които са го арестували. Отведен е и задържан в 9-то РПУ. По информация на ЦГМ той ще бъде съден по бързата процедура за дребно хулиганство. \r\nЦГМ напомня, че пътуването с редовен превозен документ е абсолютно задължение на всеки пътник, който използва обществения транспорт. Контрольорите са служебни лица, чиято работа е да следят за редовността на пътниците и в случаи на нарушение да изпълняват задълженията си.", "date": "2018.06.18", "title": "София: Нередовен пътник е арестуван заради агресивно поведение към контрольори на Центъра за градска мобилност и общинска полиция"}
{"url": "http://www.focus-news.net/news/2018/06/18/2535359/shumen-7000-pilentsa-sa-izgoreli-pri-pozhar-v-ptitseferma-v-mestnostta-krumito-vav-veliki-preslav.html", "text": "7000 пиленца са изгорели при пожар във Велики Преслав, съобщиха от  пресцентъра на ОДМВР-Шумен. На 16 юни в 17.44 часа e получен сигнал за пожар в помещение за отглеждане на животни в местността „Крумито“ във Велики Преслав. Към мястото на произшествието е насочен противопожарен екип от града, а след това на помощ е дошъл втори екип от противопожарната служба в Шумен. Пламъците тръгнали след късо съединение. Унищожени са 50 хранилки и 350 поилки. Изгорели са 7000 пиленца, излюпени преди три дни. Пожарогасенето в птицефермата било на площ от около 150 кв.м. За гасенето на пожара са ползвани 3 тона вода. Спасени от опожаряване са две сгради и 20 000 пилета.", "date": "2018.06.18", "title": "Шумен: 7000 пиленца са изгорели при пожар в птицеферма в местността „Крумито“ във Велики Преслав"}
{"url": "http://www.focus-news.net/news/2018/06/18/2535358/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив ще разберем какво е състоянието на реките и язовирите в общината и как се контролира това. Ще разговаряме с Атанас Иванов, главен специалист по екология в общината.\r\nЩе разберем също така как в общинските селища организират лятната работа с децата и достатъчно пълноценна ли е тя. Ще разговаряме с Любка Андонова, председател на читалището в село Кочево. Ще попитаме още Димитър Йорданов, директор на Селскостопанската гимназия как приключват годината там и какво е състоянието на училищния автобус, с който возят възпитаниците на училището там.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.06.18", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/06/18/2535356/makfaks-makedoniya-makedonskata-partiya-levitsa-zayavi-che-mvr-e-izpolzvala-prekomerna-sila-po-vreme-na-protestite.html", "text": "Македонската политическа партия „Левицата“ заяви, че полицията е използвала прекомерна сила срещу невъоръжените протестиращи срещу договора за Името между Македония и Гърция. Според опозиционната партия това действие на МВР заслужава осъждане, предава „Макфакс“.\r\nОт „Левицата“ съобщиха, че осъждат и провокаторите от редиците на протестиращите, които, според тях, не познават елементарните правила на гражданския протест и са поставили под опасност и други граждани.\r\n\"Полицейската бруталност не е нещо ново в Македония. Тя не се дължи на етношовинистката реторика на някои от протестиращите, които не могат да бъдат оправдани по никакъв начин. Причината е много по-дълбока - заканата да не се присъединим към НАТО. Същата причина, поради която наши другари бяха неправомерно лишени от свобода преди почти една година, които спокойно държаха лозунг с текст „Спрете войните на печалба“. И досега това незаконно поведение на МВР не е решено“, пише в заявлението на македонската партия.\r\n„От друга страна, бившата управляваща партия ВМРО-ДПМНЕ организира в Битоля позорния марш, където се разпространява омразата към гърците и албанците. Това е партия, която се опитва да злоупотреби с чувствата на предадените македонци и да контролира крайната десница. Тази партия се оказва реакционна“, допълва се в заявлението на „Левицата“. Виктор Турмаков", "date": "2018.06.18", "title": "„Макфакс“ (Македония): Македонската партия „Левица“ заяви, че МВР е използвала прекомерна сила по време на протестите"}
{"url": "http://www.focus-news.net/news/2018/06/18/2535357/pavlin-paunov-upravitel-ostrov-sveta-anastasiya-ot-28-yuni-ostrovat-se-prevrashta-v-stsena-za-teatralni-postanovki.html", "text": "От 28 юни остров Света Анастасия се превръща в сцена за театрални постановки. Това каза за Радио „Фокус“ - Бургас Павлин Паунов, управител остров Света Анастасия. „В театралните постановки ще се включат някои от най-известните български актьори. Тази инициативата се организира съвместно с Драматичен театър „Адриана Будевска“, каза още Паунов. По думите му постановките ще се играят всеки четвъртък с начален час 21.00 часа. „Отплаването към Острова ще бъде от Магазия 1 в 20.00 часа. Билетите ще се закупуват от касите на ДТ „Адриана Будевска“ и Туристическите информационни центрове (Часовник, Магазия 1 и Автогара Юг). Цената е 30 лева с включен двупосочен билет за пътуване с кораб“, добави още той.\r\nЯнислава КРЪСТЕВА", "date": "2018.06.18", "title": "Павлин Паунов, управител остров Света Анастасия: От 28 юни островът се превръща в сцена за театрални постановки"}
{"url": "http://www.focus-news.net/news/2018/06/18/2535362/pleven-56-godishen-mazh-e-pochinal-sled-napadenie-s-bradva-pri-semeen-skandal.html", "text": "56-годишен мъж е починал след нападение с брадва при семеен скандал. Това съобщиха от пресцентъра на МВР. Скандалът е станал на 14 юни в семейно жилище в областния град. 26-годишен мъж е нанесъл удари с брадва по тялото на 56-годишния. Пострадалият е настанен за лечение в плевенска болница, където на 17 юни е починал. Първоначално извършителят е задържан за срок до 24 часа по Закона за МВР. С постановление на наблюдаващия прокурор е задържан за 72 часа, а днес предстои прокуратурата да внесе искане в съда за вземане на мярка за неотклонение „Задържане под стража“. По случая е образувано досъдебно производство. Действията по разследването продължават.", "date": "2018.06.18", "title": "Плевен: 56-годишен мъж е починал след нападение с брадва при семеен скандал"}
{"url": "http://www.focus-news.net/news/2018/06/18/2535351/prezidentat-rumen-radev-natsionalnite-parlamenti-na-darzhavite-chlenki-na-es-imat-svoya-prinos-za-izrabotvaneto-i-provezhdaneto-na-evropeyskite-politiki.html", "text": "Активното участие на националните парламенти на държавите членки е жизненоважно за Европейския съюз. Като най-представителни демократични органи, именно парламентите свързват европейските политики и националните общества. Това заяви държавният глава Румен Радев, който днес в Националния дворец на културата все участие в заключителната пленарна среща на Конференцията на комисиите по европейските въпроси на парламентите на Европейския съюз, в рамките на българското председателство на Съвета на Европейския съюз, съобщиха от прессекретариата на държавния глава. \r\n„Обстановката, в която се развива Европейският съюз днес, е динамична, противоречива и непредсказуема. По пътя ни напред има много общи предизвикателства и споделени рискове“, каза още Румен Радев и определи като основна задача през общността запазването на общите  ценности и надграждането на постиженията на Европейския съюз. \r\nПрезидентът даде висока оценка на постиженията на България в рамките на нейния ротационен мандат като председател на Съвета. Румен Радев отличи дейността на председателството ни за утвърждаването на европейската перспектива на Западните Балкани, както и в областта на кохезионната политика, сигурността и дигиталния дневен ред на ЕС. „Всяко ротационно председателство е важно за реализирането на напредък по дневния ред на ЕС и за формулирането на европейските политики“, подчерта още президентът Румен Радев в изказването си на форума.", "date": "2018.06.18", "title": "Президентът Румен Радев: Националните парламенти на държавите членки на ЕС имат своя принос за изработването и провеждането на европейските политики"}
{"url": "http://www.focus-news.net/news/2018/06/18/2535361/sport-ruskiyat-futbolen-otbor-amkar-prekratyava-sashtestvuvaneto-si.html", "text": "Собственикът на руския футболен клуб Амкар Генадий Шипов съобщава, че тимът прекратява съществуването си.  Той обясни решението с липса на финансиране.\r\nПо-рано заради липса на финансови гранции отборът не получи лиценз за участие в руската висша лига за сезон 2018/2019. Последният сезон отборът от град Перм завърши на 13-то място в класирането. Виктор Турмаков", "date": "2018.06.18", "title": "Спорт: Руският футболен отбор Амкар прекратява съществуването си"}
{"url": "http://www.focus-news.net/news/2018/06/18/2535363/yambol-120-kg-tyutyun-bez-banderol-sa-izzeti-pri-proverka-na-lek-avtomobil-v-grada.html", "text": "120 кг тютюн без бандерол са иззети при проверка на лек автомобил в града. Това съобщиха от пресцентъра на МВР. Операцията за противодействие на незаконната търговия с акцизни стоки е проведена на 16 юни в областния град. В хода ѝ криминалисти спрели за проверка лек автомобил, управляван от 57-годишна жена от Ямбол, в който са намерени и иззети 12 чувала с общо 120 кг нарязан тютюн без акцизен бандерол. На местопроизшествието е извършен оглед. Работата по случая продължава в рамките на образуваното досъдебно производство под надзора на Районна прокуратура – Ямбол.", "date": "2018.06.18", "title": "Ямбол: 120 кг тютюн без бандерол са иззети при проверка на лек автомобил в града"}
{"url": "http://www.focus-news.net/news/2018/06/18/2535367/haskovo-sluzhitelka-na-benzinostantsiya-e-predotvratila-opit-za-grabezh.html", "text": "Служителка на бензиностанция е предотвратила опит за грабеж в Симеоновград. Това съобщиха от пресцентъра на МВР. 17-годишен младеж от Симеоновград на 16 юни към 2.53 часа влязъл в бензиностанцията и избутал 20-годишна служителка, за да открадне оборота. Момичето оказало съпротива и той не успял да открадне парите от касата. След неуспеха младежът избягал. След проведени издирвателни действия, непълнолетният е задържан по образуваното досъдебно производство.", "date": "2018.06.18", "title": "Хасково: Служителка на бензиностанция е предотвратила опит за грабеж"}
{"url": "http://www.focus-news.net/news/2018/06/18/2535368/veliko-tarnovo-zapochna-postavyane-na-razvlekatelni-saorazheniya-po-peshehodnata-aleya-ot-kv-asenov-do-park-ksilifor.html", "text": "Развлекателни съоръжения поставят по пешеходната алея от кв. „Асенов“ до парк „Ксилифор“. Инициативата е на студенти от Великотърновския университет, които изпълняват дейности по проект „Скулптура, деца, природа, здраве”. Това съобщиха за Радио „Фокус“ – Велико Търново от Туристическо дружество „Трапезица – 1902“, координаторите на дейностите. Те са продължение на предходната инициатива „Светът на приказките в скулптура” и са насочени основно към децата с фокус природата и движението, като фактори за тяхното здраве и пълноценно развитие. „Проектът ще провокира децата и младежите да излязат навън заедно в реалното пространство сред природата, да се движат, спортуват, да растат здрави. Младите скулптури ще имат задача жанрово близка до тази от проекта през 2016 г. „Скулптура и функция”, като този път неповторимия дизайн и функционалността на артистичните скулптурни решения ще е насочен към активно забавление, игра, спорт за децата“, разказват от дружеството. Предвижда се създаване на няколко сравнително мащабни развлекателни съоръжения с пластично, скулптурна визия и функция за игра, забавление и спорт. Проектът е адресиран към децата, учениците и техните родители, но ще бъде интересен за най-широка група граждани. В творческата среща ще участват студенти и докторанти от Великотърновския университет – специалност „Скулптура”. Инициативата започва днес и ще продължи до 24 юни.\r\nЛуиза ТРАНЧЕВА", "date": "2018.06.18", "title": "Велико Търново: Започна поставяне на развлекателни съоръжения по пешеходната алея от кв. „Асенов“ до парк „Ксилифор“"}
{"url": "http://www.focus-news.net/news/2018/06/18/2535365/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Силно интензивен е трафикът за товарни автомобили на изход на ГКПП \"Капитан Андреево\". Това съобщиха за Агенция \"Фокус\" от ГД \"Гранична полиция\". На българо-гръцката граница е интензивен трафикът за товарни автомобили на изход на ГКПП \"Кулата\". Нормален е трафикът на всички пунктове по границите с Румъния, Сърбия и Македония.", "date": "2018.06.18", "title": "ГД \"Гранична полиция\": Силно интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2018/06/18/2535366/emanuil-manolov-kmet-na-avren-izvarshena-e-proverka-na-yazovirite-na-teritoriyata-na-obshtinata.html", "text": "Извършена е проверка на язовирите на територията на община Аврен. Това заяви за Радио „Фокус“ – Варна кметът на Община Аврен Емануил Манолов. Той допълни, че при проверките не са констатирани сериозни нарушения. По отношение на язовир „Паничката“ е възложено поставянето на нивомер за нивото на водата. Останалите язовири в общината се обгрижват от съответните концесионери, каза Емануил Манолов. Във връзка с очакваните интензивни валежи кметът на Аврен посочи, че с наличната техника и финансиране деретата на територията на общината се почистват регулярно. „В Аврен няма сериозни проблеми, както във вътрешността на страната. В к.к. „Камчия“ бяха извършени ремонтни дейности по бунгало и се получи запушване, заради което при проливни валежи тече вода към Информационния център, който се наводнява през годините. Трябва да бъде проектирана дъждовна канализация в този участък. Като изключим това в региона не е имало сериозни наводнения“, добави Емануил Манолов. По думите му реките Провадийска и Камчия, които минават през селата Дъбравино и Синдел, са спокойни към момента. Проблеми е имало само през зимните месеци, като те са били свързани с топенето на снеговете.\r\nМарияна ВАЛЕНТИНОВА", "date": "2018.06.18", "title": "Емануил Манолов, кмет на Аврен: Извършена е проверка на язовирите на територията на общината"}
{"url": "http://www.focus-news.net/news/2018/06/18/2535369/veliko-tarnovo-bezplatni-pregledi-za-tuberkuloza-organizira-spetsializiranata-bolnitsa-v-grada.html", "text": "Безплатни прегледи за туберкулоза организира специализираната болница във Велико Търново. Те са част от Национална програма на Министерство на здравеопазването за борба с туберкулозата и се провеждат за втори път през настоящата година в града. Това каза за Радио „Фокус“ – Велико Търново д-р Стела Денчева, управител на лечебното заведение. Седмицата на отворените врати  ще продължи до 25 юни, когато ще се направят последните проби. Целта е да се засили вниманието на обществото към това, че заболяването туберкулоза съществува и днес. \r\n„И се опитваме да засилим вниманието и по отношение на това, че освен, че ние силно издирваме туберкулозата, хората да си дадат сметка за заболяването. И евентуално, дори при най-малкото съмнение за проявата му, да потърсят специализирана помощ. Затова сме отворили вратите на болницата, правим прегледи, проби манту  и провеждаме едни анкети, които ни показват дали за пациента, който е дошъл при нас има риск от туберкулоза или не“, уточни д-р Денчева. Тя допълни, че при тези, при които показателите са променени, се правят допълнителни изследвания и ако е нужно те се насочват към лечение. Основно вниманието на пациентите се насочва към профилактиката.\r\nПо думи на д-р Денчева изнесени прегледи за туберкулоза ще провежда специализираната болница. Днес специалистите извършват такива в Елена, предстоят такива и в Павликени и Златарица. Всички те са част от Национална кампания на Министерство на здравеопазването за борба със заболяването. Тя коментира, че когато в акцията участват медиатори от ромските общности в региона, дейностите са много по-успешни.  Причината е, че заболяването се среща по-често в затворени колективи. „Това са хора, които живеят много по нагъсто, имат много повече социални контакти, отколкото останалите общности и затова при тях туберкулозата се среща много по-често. Миналата година, когато работихме с медиаторите, открихме два нови случая. Това не е много, но безспорно имаше много голяма поза от това, което стана тогава“, заяви специалистът. Тя увери, че настоящите дейности, които ще продължат и следващата седмица, ще обхванат още по-голям контингент от потенциални пациенти.\r\nЛуиза ТРАНЧЕВА\r\nЛуиза ТРАНЧЕВА", "date": "2018.06.18", "title": "Велико Търново: Безплатни прегледи за туберкулоза организира специализираната болница в града"}
{"url": "http://www.focus-news.net/news/2018/06/18/2535360/skaigrgartsiya-nikos-kotsiyas-natsionalnite-interesi-na-gartsiya-sa-zashtiteni-turtsite-se-stremyaha-da-prevarnat-albanskiya-natsionalizam-v-islyamski-fundamentalizam-evangelos-venizelos-tsipras-nyama-grabnak.html", "text": "Ден след подписването на споразумението за слагане край на 27-годишната криза в отношенията по спора за името между Гърция и бившата югославска република, противоречивите коментари продължават.\r\nГръцката радио-телевизионна мрежа \"Skai\" цитира мнението на бившия председател на ПАСОК и бивш министър в редица гръцки правителства Евангелос Венизелос, според който \"правителството на Ципрас няма гръбнак\" и не усеща ислямския фундаментализъм на гръцките граници.\"\r\nВ отговор на обвиненията гръцкият външен министър Никос Коцияс е заявил, че правителството има предвид всички възможни варианти на развитието на ситуацията и че националните интереси на страната са защитени, като споразумението със Скопие ще влезе в сила едва след извършването на необходимите конституционни промени.\r\nСпоред Коцияс целта на Гърция е да има \"приятелска държава и партньор на северната си граница\", което е далеч по-добър вариант отколкото възможността \"бившата югорепублика да се превърне в общност доминирана от Турция или да се разпадне и да отвори път на Велика Албания и България.\"\r\nГръцкият министър вижда проникването на Турция в опитите да се превърне албанския национализъм в ислямски фундаментализъм и да се създаде база за обучение на ислямски бойци в близост до гръцките граници.", "date": "2018.06.18", "title": "\"Skai.gr\"(Гърция): Никос Коцияс: Националните интереси на Гърция са защитени, турците се стремяха да превърнат албанския национализъм в ислямски фундаментализъм, Евангелос Венизелос: Ципрас няма гръбнак"}
{"url": "http://www.focus-news.net/news/2018/06/18/2535364/21tv-makedoniya-talat-dzhaferi-vse-oshte-ne-mozhe-da-reshi-na-koya-parlamentarna-komisiya-da-predade-dogovora-za-imeto.html", "text": "Договорът за името с Гърция е приет от правителството на Македония, но документът ввсе още не е достигнал до парламента за обсъждане, предава македонската електронна медия  „21ТВ“.\r\nПредседателят на парламента Талат Джафери съобщи, че все още не е виждал документа и затова не може да реши, в коя комисията на законодателния орган трябва да го изпрати.\r\nПредседател на Комисията по външна политика е депутатът от опозиционната партия ВМРО-ДПМНЕ Антонио Милошоски.\r\nПонеже договорът се отнася и до  членството на Македония в НАТО, документът може да бъде изпратен и в Комисията по европейските въпроси, чийто председател е депутатът от ДСИ Артан Груби. Виктор Турмаков", "date": "2018.06.18", "title": "„21ТВ“ (Македония): Талат Джафери все още не може да реши на коя парламентарна комисия да предаде договора за името"}
{"url": "http://www.focus-news.net/news/2018/06/18/2535370/haskovo-33-000-kasa-tsigari-bez-banderol-sa-izzeti-pri-politseyska-operatsiya-v-harmanli.html", "text": "33 000 къса цигари без бандерол са иззети при полицейска операция в Харманли. Това съобщиха от пресцентъра на МВР. На 17 юни криминалистите проверили 67-годишен мъж в местен хотел. В прилежащ към хотела навес са намерени 10 000 къса папироси. Още 22 000 къса са иззели от спрян за проверка лек автомобил, шофиран от 33-годишен жител на Ямбол. В кухините на колата са намерени безакцизните цигари. Тютюневите изделия са предадени с протоколи от собствениците си. Съставени актове по Закона за акцизите и данъчните складове.", "date": "2018.06.18", "title": "Хасково: 33 000 къса цигари без бандерол са иззети при полицейска операция в Харманли"}
{"url": "http://www.focus-news.net/news/2018/06/18/2535374/haskovo-dve-zheni-sa-postradali-pri-sbivane-v-dimitrovgrad.html", "text": "Две жени са пострадали при сбиване в Димитровград. Това съобщиха от пресцентъра на МВР. На 15 юни в 17.15 часа в РУ - Димитровград е получен сигнал на спешния телефон за сбиване на улица „Лонгоза“. На място за прекратяване на конфликта са изпратени униформени служители и криминалисти, които установили, че инцидент от битов характер е предизвикал скандал и последващо сбиване между жени на възраст 34 г. и 41 г. и опонентите им – 38- и 26-годишна и 41-годишен мъж. Пострадали са първите две, които с повърхностни наранявания, са прегледани и освободени за домашно лечение. Полицаите са иззели 2 газови пистолета, с които втората група заплашвала пострадалите без да ги използва. Задържани до 24 часа.", "date": "2018.06.18", "title": "Хасково: Две жени са пострадали при сбиване в Димитровград"}
{"url": "http://www.focus-news.net/news/2018/06/18/2535372/varna-49-godishen-mazh-e-zaginal-pri-intsident-s-upravlyavaniya-ot-nego-betonovoz-v-grada.html", "text": "Около 13:00 часа на територията на метан станция на бул. „Христо Смирненски” във Варна е станал инцидент, при който е загинал 49-годишен мъж. Това съобщиха от ОДМВР-Варна. Мъжът се е намирал извън превозното средство и е починал след като, управляваният от него бетоновоз е потеглил сам. Изясняват се причините и обстоятелствата, довели до възникване на инцидента. На мястото се извършват процесуално-следствени действия.", "date": "2018.06.18", "title": "Варна: 49-годишен мъж е загинал при инцидент с управлявания от него бетоновоз в града"}
{"url": "http://www.focus-news.net/news/2018/06/18/2535375/sofiya-mazh-e-napadnal-i-ograbil-sluzhitelka-na-igralna-zala-v-bozhurishte.html", "text": "Мъж е нападнал и ограбил служителка на игрална зала в Божурище. Това съобщиха от пресцентъра на МВР. Около 6.30 часа на 17 юни в РУ - Сливница е получен сигналът от служителката в игралната зала. Тя съобщиха, че след нанесени удари по главата, непознат я ограбил, като отнел чантичка с пари, паник бутон и мобилен телефон, след което е избягал в неизвестна посока. След незабавни оперативно-издирвателни действия на криминалистите, самоличността на извършителя е разкрита и са предприети действия по установяване на местонахождението му. Действията по разследването продължават в рамките на образуваното по случая досъдебно производство.", "date": "2018.06.18", "title": "София: Мъж е нападнал и ограбил служителка на игрална зала в Божурище"}
{"url": "http://www.focus-news.net/news/2018/06/18/2535377/umbalsm-n-i-pirogov-poluchi-detski-knizhki-kato-darenie.html", "text": "Днес УМБАЛСМ \"Н. И. Пирогов\" получи детски книжки като дарение от 3 деца, които организираха преди 10 дни благотворителен концерт във Военния клуб в София под надслов \"Да направим заедно детска библиотека в \"Пирогов\". Това съобщиха от пресцентъра на УМБАЛСМ \"Н. И. Пирогов\".\r\nПо време на концерта Сияна, Ния и Борис успяха да вдъхновят още много деца и заедно обединиха усилия в името на доброто към другия. Това даде възможност да бъдат събрани над 500 детски книжки, които да разнообразяват и обогатяват болничният престой на малките пациенти в \"Пирогов\".\r\nПрипомням, че по повод детския празник - 1 юни, три 11-годишни ученици организираха концерт за деца, който се проведе на 7 юни във Военния клуб в София. Входът е свободен, а всяко дете, което желае да посети концерта, може да го направи срещу една детска книжка. По този начин децата целят да съберат детски книжки, които да дарят на клиниките и отделенията в \"Пирогов\", в които се лекуват малки пациенти.", "date": "2018.06.18", "title": "УМБАЛСМ \"Н. И. Пирогов\" получи детски книжки като дарение"}
{"url": "http://www.focus-news.net/news/2018/06/18/2535371/veliko-tarnovo-mezhdunarodniyat-festival-na-istoricheskite-vazstanovki-srednovekoven-tarnovgrad-shte-se-provede-na-tsarevets-ot-29-yuni-do-1-yuli.html", "text": "Осем века след своята интронизация великият български и търновски цар Иван Асен II ще се завърне зад крепостните стени на Царевец. Това съобщиха от пресцентъра на Община Велико Търново. Славните години от епохата на Второто българско царство ще оживеят чрез Международния фестивал на историческите възстановки „Средновековен Търновград“. Големият културен форум ще се състои в периода 29 юни – 1 юли, а поводът за третото му издание е навършването на 800 години, откакто цар Иван Асен II (1218-1242 г.) се възкачва на българския престол.  \r\nОткриването ще бъде на 29 юни от 19.00 часа с демонстрации на бойни хватки и сражения в крепостта. Същата вечер образът на великия владетел ще оживее в театралната постановка „Сватбите на Йоан Асен II”, която ще бъде поставена в Царския дворец. Спектакълът ще бъде представен от състав на великотърновския Музикално-драматичен театър „Константин Кисимов“. Режисьор на постановката е Антони Цонев.\r\n144 реанактори от България, Румъния, Украйна и Сърбия ще участват в големия фестивал. Те ще покажат конкретни елементи от живота и бита от времето на Второто българско царство и Средновековна Европа. В детайли ще бъдат представени автентични занаяти от XI-XIII век и съпътстващите ги технологии – горещо и студено коване, точиларство, обработка на кожи, производство на пергамент, сечене на монети, дърворезба, ножарство, плетене на дантела и на колани на кори. На място ще бъде показана и средновековната българска и европейска кухня.\r\nДемонстрации на военни схватки, сражения, фехтовка и стрелба с лък ще подчертаят отличните войскови умения на средновековните българи от Търновград. Всеки посетител ще може да участва в състезания по стрелба с лък и арбалет, както и да изучава бойни техники за боравене с оръжия. Всяка от трите вечери ще завърши с концерт със средновековна балканска и европейска музика. \r\nОрганизатор на фестивала е Община Велико Търново, а партньори са Регионалният исторически музей в Старата столица, клуб „Традиция“ /В. Търново и Панагюрище“, сдружения „Чигот“ и „Авитохол“ (Варна), Средновековно общество MODVS VIVENDI – София, Дружина „Барадж“ (Пазарджик), група „Ериней“ и сдружение „Верени“. Чуждестранните реанактори са от групи „Кафява мечка“ и „Червеният дракон“ (Румъния), формация „Бели орлови“ (Сърбия), група „Спиритуал сезонс“ – Украйна.", "date": "2018.06.18", "title": "Велико Търново: Международният фестивал на историческите възстановки „Средновековен Търновград“ ще се проведе на Царевец от 29 юни до 1 юли"}
{"url": "http://www.focus-news.net/news/2018/06/18/2535373/radio-svobodna-evropa-makedoniya-pravitelstvoto-na-makedoniya-prie-proektozakona-po-vaprosa-za-imeto.html", "text": "След като правителството на Македония прие проектозакона за ратифициране на споразумението за името, то е в парламентарната процедура. Макар че за приемането му е необходимо обикновено мнозинството, от опозиционната партия ВМРО-ДПМНЕ, която се противопоставят на споразумението, обявяват предприемането на мерки за предотвратяване неговото ратифициране, предава радио  „Свободна Европа“  в своята македонска редакция.\r\nПравителството днес състави проектозакона за ратифициране на споразумението за спора за името с Гърция. Сега проектозаконът ще бъде внесен в Парламента, а приемането на законопроектта ще изисква обикновено мнозинство. Минимален кворум за работата на парламента е 61 депутати, което означава, че 31 трябва да гласуват „за“, за да може договорът да бъде ратифициран.\r\nНо председателят на ВМРО-ДПМНЕ, Християн Мицковски обяви, че партията ще се противопостави с всички демократични и законни средства и че няма да подкрепи промяна на Конституцията с цел промяна на името. На въпроса какво ВМРО-ДПМНЕ ще предприеме след като законопроектът е вече приет в правителството и влиза с събранието, говорителят на партията Димче Арсовски повтори същия параграф.\r\n„Както вече много пъти повторихме в нашите публични изяви, ВМРО-ДПМНЕ е срещу съдържанието на самия договор, който бе монополизиран и през следващия период ВМРО-ДПМНЕ ще използва мерките, действията според нашата линия“, заяви Арсовски.\r\nСлед приемането на проектозакона той трябва да бъде подписан от президента Георги Иванов, който има седем дни, за да го подпише. Ако Иванов упражни правото си на вето, договорът се връща в парламента, но тогава ще трябва да бъде гласуван с абсолютно мнозинство от 61 депутати, които трябва да гласуват със „за“. Тогава законът отново се изпраща на президента, който според Конституцията е длъжен да го подпише.\r\nРатифицирането на споразумението е свързано с евроатлантическата интеграция на Македония. Предвижда се на 25 и 26 юни, Съветът на министрите на външните работи на Съюза да даде положителна препоръка от ЕС, а вече на 11 юли на срещата на високо равнище  на НАТО, „Северна Македония“ да получи покана за членство при условие да се направи конституционни изменения.\r\nБившият външен министър на Македония  и университетски професор Денко Малевски заяви, че полза е признаването на езика и народа, а насрещната отстъпка  е промяната на Конституцията на Македония.\r\n\"Не вярвах, че гърците ще се съгласят на използването на името „Македонски език“ и „Македонец“ като определение за нацията, т.е. за хората, които живеят на територията на бъдещата Северна Македония. Просто не вярвах, мислех, че те ще настояват за вариант , който щеше да предизвика голямо безпокойство сред  нас и сериозно ще растресеше нашата идентичност“, коментира специалистът. Виктор Турмаков", "date": "2018.06.18", "title": "Радио „Свободна Европа“ (Македония): Правителството на Македония прие проектозакона по въпроса за името"}
{"url": "http://www.focus-news.net/news/2018/06/18/2535379/sofiya-arhiereyska-sv-liturgiya-shte-bade-otsluzhena-v-paraklis-prep-paisiy-hilendarski-v-dvora-na-67-ou-vasil-drumev-na-19-yuni.html", "text": "На 19 юни светата Православна църква всяка година прославя родния ни светител преподобни Паисий Хилендарски. По този повод ще бъде отслужена архиерейска св. Литургия в параклис \"Преп. Паисий Хилендарски\" в двора на 67 ОУ \"Васил Друмев\", кв. \"Сердика\", предаде репортер на Агенция \"Фокус\". Богослужението ще започне в 9.00 часа и с благословението на Негово светейшество Българския патриарх и Софийски митрополит Неофит, ще бъде оглавено от Негово Преосвещенство Белоградчишкия митрополит Поликарп, викарий на Софийския митрополит. \r\nНикола ПЕТКОВ", "date": "2018.06.18", "title": "София: Архиерейска св. Литургия ще бъде отслужена в параклис \"Преп. Паисий Хилендарски\" в двора на 67 ОУ \"Васил Друмев\" на 19 юни"}
{"url": "http://www.focus-news.net/news/2018/06/18/2535376/dots-d-r-dimitar-stavrev-meditsinski-universitet-varna-predi-90-godini-vav-varna-se-sazdava-parvata-vodnospasitelna-komanda-v-tazi-chast-na-evropa.html", "text": "Преди 90 години във Варна се създава първата водноспасителна команда в България, в тази част на Европа и по Черноморието. Това каза доц. д-р Димитър Ставрев от катедра Медицина на бедствените ситуации и морска медицина в Медицински университет-Варна по време на пресконференция, с която бе открита Седмицата на водното спасяване, предаде репортер на Радио „Фокус“-Варна. „Командата е общинска и се създава със заповед на тогавашният кмет на града Никола Попов. За ръководител на командата е назначен Лазар Чирпански – директор на морските бани, които са били открити две години преди това“, добави доц. д-р Димитър Ставрев. \r\nПо неговите думи първоначално спасителите са 8, а по-късно стават 10. Всички са подбирани от рибарската кооперация „Български риболовец“, където са се обучавали т.е. били са добри плувци и гребци – млади, здрави и енергични хора. „Първия старши спасител се е казвал Владо Бостанджиев. Първите резултати от изградената водноспасителна служба са предотвратяването на масово давене на 13 души на празника на Св. Марина. През  първата година на съществуването си службата е действала при 59 инцидента и не е допуснала нито един смъртен случай. Материалът за историята на службата е експониран в Музея по история на медицината. С помощта на Медицински университет – Варна е издадена и юбилейна книга, която съдържа освен кратка история и бюлетин на водноспасителната служба – Варна в неговият фототипен вариант“, допълни доц. д-р Димитър Ставрев.\r\nМилена СТОЕВА", "date": "2018.06.18", "title": "Доц. д-р Димитър Ставрев, Медицински университет-Варна: Преди 90 години във Варна се създава първата водноспасителна команда в тази част на Европа"}
{"url": "http://www.focus-news.net/news/2018/06/18/2535381/vidin-vremenno-dvizhenieto-po-pat-i-1-pri-selo-bela-e-ogranicheno-poradi-avariral-tezhkotovaren-avtomobil.html", "text": "Временно движението по път I-1 при село Бела е ограничено поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Обходният маршрут е:\r\nЗа всички движещи се МПС по направление гр. Видин – гр. Монтана се определя следния маршрут: \"Дунав мост 2\" – път І-1 (Е-79) до п.к. Дунавци – път ІІ-11 до с. Добри дол – път ІІІ-112 (с. Добри дол – с. Тополовец) – път ІІІ-114 (с. Тополовец – с. Ружинци) - път І-1 (с. Ружинци – гр. Монтана);\r\nЗа всички движещи се МПС по направление гр. Монтана – гр. Видин се определя следния маршрут: път І-1 (гр. Монтана - с. Ружинци) – път ІІІ-114 (с. Ружинци -  с. Тополовец) – път ІІІ-112 (с. Тополовец - с. Добри дол) – път ІІ-11 (с. Добри дол - п.к. Дунавци) - път І-1 - \"Дунав мост 2\".", "date": "2018.06.18", "title": "Видин: Временно движението по път I-1 при село Бела е ограничено поради аварирал тежкотоварен автомобил"}
{"url": "http://www.focus-news.net/news/2018/06/18/2535378/blagoevgrad-zemetresenie-s-magnitud-36-po-rihter-e-registrirano-kray-selo-breznitsa.html", "text": "Земетресение с магнитуд 3.6 по Рихтер е регистрирано край село Брезница, сочи справка на сайта на Националния институт геофизика, геодезия и география (НИГГГ). Трусът е с дълбочина 15 км и е регистриран около 11.00 часа.", "date": "2018.06.18", "title": "Благоевград: Земетресение с магнитуд 3.6 по Рихтер е регистрирано край село Брезница"}
{"url": "http://www.focus-news.net/news/2018/06/18/2535382/pleven-dvizhenieto-po-pat-i-3-pleven-yablanitsa-v-rayona-na-okolovrasten-pat-na-dolni-dabnik-e-ogranicheno-poradi-patnotransportno-proizshestvie.html", "text": "Движението по път I-3 Плевен - Ябланица в района на околовръстен път на Долни Дъбник е ограничено поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходният маршрут е през гр. Долни Дъбник.", "date": "2018.06.18", "title": "Плевен: Движението по път I-3 Плевен - Ябланица в района на околовръстен път на Долни Дъбник е ограничено поради пътнотранспортно произшествие"}
{"url": "http://www.focus-news.net/news/2018/06/18/2535385/inzh-emil-tsvetanov-institut-po-lozarstvo-i-vinarstvo-pleven-shte-ima-zagubi-na-rekolta-ot-grozde-zaradi-gradushkata-koyato-padna-v-regiona-i-posledvalata-susha.html", "text": "Ще има загуби на реколта от грозде заради градушката, която падна в региона, и последвалата суша. Това каза за Агенция „Фокус“ гл. асистент д-р инж. Емил Цветанов от Института по лозарство и винарство в Плевен.\r\n„В района на Плевен през последните дни паднаха около 30 л/кв. м. валежи. Може би малко ще се посъвземат насажденията след сушата, но корените на лозата достигат до 1 м дълбочина, а валежите са стигнали едва до 40-50 см. Бяха интензивни, бяха на често, но сушата преди това беше доста голяма и се отрази и на растежа на летораслите. Създава се впечатление, че е паднало голямо количество дъжд, но като имаме предвид сушата, която беше настъпила, може да се каже, че още трябва“, обясни инж. Цветанов. \r\nТой посочи, че върху лозовите насаждения има доста сериозни поражения от градушката, която падна в района. „И от това ще настъпят загуби на реколта. Сушата допълнително усложняваше нещата, защото не могат да пораснат летораслите и да компенсират тези поражения. Така че не очакваме положението да е розово. Не се знае още какви са загубите, но дано да са по-малко“, коментира инж. Цветанов.\r\nЦветилена СИМЕОНОВА", "date": "2018.06.18", "title": "Инж. Емил Цветанов, Институт по лозарство и винарство - Плевен: Ще има загуби на реколта от грозде заради градушката, която падна в региона, и последвалата суша"}
{"url": "http://www.focus-news.net/news/2018/06/18/2535383/vidin-silen-dazhd-pridruzhen-s-vyatar-i-gramotevichna-burya-vali-v-grada.html", "text": "Силен дъжд вали във Видин, предаде репортер на Радио „Фокус“ – Видин. Дъждът е придружен с вятър и гръмотевична буря. Шофьорите трябва да се движат с повишено внимание.\r\nАнна ЛОЗАНОВА", "date": "2018.06.18", "title": "Видин: Силен дъжд, придружен с вятър и гръмотевична буря, вали в града"}
{"url": "http://www.focus-news.net/news/2018/06/18/2535386/pobediteli-v-natsionalniya-uchenicheski-konkurs-poslanitsi-na-zdraveto-shte-badat-nagradeni-na-ofitsialna-tseremoniya-v-satirichen-teatar-aleko-konstantinov-na-19-yuni.html", "text": "Утре от 11.30 часа в Сатиричен театър „Алеко Константинов“ ученици от цялата страна, победители в Националния ученически конкурс „Посланици на здравето“ – 2017/2018, ще бъдат наградени от министъра на здравеопазването Кирил Ананиев, министъра на младежта и спорта Красен Кралев, зам.-министъра на културата Румен Димитров, зам.-министъра на околната среда и водите Красимир Живков, зам.-министъра на образованието и науката Таня Михайлова, както и Леда Шиякова - съветник в Представителството на ЕК за България. Това съобщиха от пресцентъра на Министерството на здравеопазването. В рамките на събитието ще бъдат отличени 65 ученически проекта.    \r\nЦелта на Националния ученически конкурс „Посланици на здравето“ е да акцентира върху значението на здравословния начин на живот и да популяризира вредите от тютюнопушене, злоупотреба с алкохол, липсата на физическа активност и др. Инициативата насърчава творчеството и самостоятелността на децата от I-ви до XII-ти клас. Конкурсът започна на 10 октомври 2017 г. и продължи до 1 юни 2018 г.            \r\nИнициативата се провежда в рамките на Националната програма за превенция на хроничните незаразни болести 2014-2020 г. Патрон и организатор за десета поредна година е Министерството на здравеопазването. Партньори са Министерството на младежта и спорта, Министерството на образованието и науката, Министерството на културата, Министерството на околната среда и водите, както и Представителството на Европейската комисия в България.                                                                                          \r\nУчастие в церемонията по награждаването ще вземат и известни български актьори и творци.", "date": "2018.06.18", "title": "Победители в Националния ученически конкурс „Посланици на здравето“ ще бъдат наградени на официална церемония в Сатиричен театър „Алеко Константинов“ на 19 юни"}
{"url": "http://www.focus-news.net/news/2018/06/18/2535390/dobrich-muzikovedat-daniela-kuzmanova-chrez-otvoreno-pismo-se-obarna-kam-institutsiite-s-priziv-za-podkrepa-za-predostavyane-na-sgradata-na-bivsheto-sou-dora-gabe-na-nch-dobrich-2017-g.html", "text": "Музиковедът Даниела Кузманова чрез отворено писмо се обърна към институциите с призив за подкрепа за предоставяне на сградата на бившето СОУ „Дора Габе“ на Народно читалище (НЧ) „Добрич – 2017 г.“. Даниела Кузманова е журналист и член на Обществения съвет към читалището, предаде кореспондентът на Радио „Фокус”. \r\nПисмото е адресирано до областния управител на Добрич Красимир Кирилов и до членовете на ОбС на Добрич и гласи: „Обръщам се с молба към вас да подкрепите НЧ ”Добрич – 2017”, като предоставите за дейността му обезлюдената сграда на СОУ ”Дора Габе”. Вашето благородно решение в полза на читалището, което няма свой дом, ще бъде решаващо за превръщането му в Дом за духовно и културно развитие на талантливи деца и млади хора”. С решение на Общинския съвет (ОбС) на Добрич училището е затворено поради недостатъчен брой деца в него. Към момента част от сградата се използва само за нуждите на два спортни клуба в града. На последното заседание на ОбС на добруджанския град не се стигна до решение за предоставяне на сградата на НЧ „Добрич – 2017 г.“. \r\n„Искрено се надявам вашият вот да даде тласък и да очертае нови перспективи за дейността на скоро сформираното читалище, като осигури подходящо място за провеждане на неговата отговорна и обществено полезна работа в името на българската култура и просвета”, се казва още в обръщението на Даниела Кузманова. На предстоящата сесия в края на този месец Общинският съвет на Добрич отново ще разгледа възможността за предоставяне на сграда на читалището. \r\nЖулиета НИКОЛОВА", "date": "2018.06.18", "title": "Добрич: Музиковедът Даниела Кузманова чрез отворено писмо се обърна към институциите с призив за подкрепа за предоставяне на сградата на бившето СОУ „Дора Габе“ на НЧ „Добрич – 2017 г.“"}
{"url": "http://www.focus-news.net/news/2018/06/18/2535391/sofiya-politsiyata-prodalzhava-izdirvaneto-na-elichka-georgieva-shumilina-koyato-e-v-neizvestnost-ot-15-yuni.html", "text": "Полицията продължава издирването на Еличка Георгиева Шумилина, която е в неизвестност от 15 юни. Това съобщиха от пресцентъра на МВР. 83-годишната жена е видяна за последен път на 15 юни около 13.00 часа, когато напуска дома си в столичния квартал „Дружба“ и оттогава е в неизвестност. \r\nЖената е висока около 162 см, пълно телосложение, къса коса и кафяви очи. Няма данни за това с какво е била облечена. Възрастната жена е трудно подвижва, придвижва се с бастун.             \r\nОт полицията призовават хората, които имат информация за възрастната жена, да сигнализират при гарантирана анонимност на тел. 112, 02/9825310, 02/9827339 или в най близкото районно управление.", "date": "2018.06.18", "title": "София: Полицията продължава издирването на Еличка Георгиева Шумилина, която е в неизвестност от 15 юни"}
{"url": "http://www.focus-news.net/news/2018/06/18/2535392/minka-salagyorova-zam-kmet-na-petrich-4-uchebni-zavedeniya-na-teritoriyata-na-obshtinata-shte-badat-remontirani-po-op-regioni-v-rastezh.html", "text": "Петрич. 4 учебни заведения на територията на Общината ще бъдат ремонтирани по ОП „Региони в растеж“. Това каза за Радио „Фокус“-Пирин Минка Салагьорова, зам.-кмет на Община Петрич с ресор строителство. Тя отбеляза, че проектът се нарича „Обновяване на образователната инфраструктура и прилежащо дворно пространство в училища и детски градини в Община Петрич“. По думите й той се финансира по договор за безвъзмездна финансова помощ по оперативна програма „Региони в растеж“ и е част от инвестиционната програма за изпълнение на интегрирания план за градско възстановяване и развитие на град Петрич.\r\nСалагьорова посочи, че обектите, които са включени в този проект са 4: Профилираната гимназия „Пейо Яворов“, Трето Основно училище „Гоце Делчев“, Средно училище „Никола Вапцаров“ и филиал „Калина Малина“ към ДГ „Звънче“. Тя подчерта, че общата сума на проекта е около 5 643 000 лв. „Преди 2 седмици започнаха строителните дейности по два от обектите – Трето Основно училище „Гоце Делчев“ и Средно училище „Никола Вапцаров“. В ремонтните дейности на всички обекти са заложени мерки, които са свързани с енергийната ефективност и подобряването на материалната база като цяло, както сградния фонд, така и дворното пространство, и да се подобрят експлотационните характеристики на жизнения цикъл на сградите, както и да се осигури достъпна среда за деца и ученици със специални нужди“, каза още заместник-кметът на Петрич.\r\nНатали СТЕФАНОВА", "date": "2018.06.18", "title": "Минка Салагьорова, зам.-кмет на Петрич: 4 учебни заведения на територията на Общината ще бъдат ремонтирани по ОП „Региони в растеж“"}
{"url": "http://www.focus-news.net/news/2018/06/18/2535384/kristian-vigenin-sabra-prezidenta-predsedatelya-na-parlamenta-i-premiera-na-nay-golyamoto-parlamentarno-sabitie-ot-balgarskoto-predsedatelstvo.html", "text": "„През последните шест месеца под мотото \"Обединението прави силата\", като Българско председателство, бяхме отдадени на волята и отговорността да допринесем за една по-обединена, балансирана, сигурна и справедлива Европа. Далеч сме от илюзията и не изповядваме представата, че в рамките на шест месеца могат да бъдат преодолени предизвикателствата и да бъдат решени окончателно сериозните проблеми, превърнали се в диагноза за състоянието на Съюза в последните години, но казват, че трудностите изграждат силата. Да повярваме в този принцип”. Това каза международният секретар на ПГ на „БСП за България” и председател на Комисията по европейските въпроси и контрол на европейските фондове Кристиан Вигенин на срещата на Конференцията на комисиите по европейските въпроси на парламентите на Европейския съюз, съобщиха от пресцентъра на НС на БСП.\r\nКристиан Вигенин добави, че Европа може да функционира адекватно единствено, ако всички институции на ЕС, националните правителства и парламенти се опитат да намерят общ език и теглят заедно в една и съща посока. „Разбира се, между нас има различия. Да, понякога водим спорове. Понякога дори водим борби, но нека бъдем убедени в силата на общоевропейските ценности и принципи и не забравяме- защо европейските народи избраха да работят заедно, вече повече от 60 години”, заяви Кристиан Вигенин. Той каза още, че в периода до Европейските избори през май, следващата година, предстоят интензивни обсъждания по стратегически за развитието и бъдещето на ЕС проблеми. „Това са въпроси, свързани с Брекзит, договарянето на европейския бюджет след 2020 г., реформата на Общата европейска система за убежище, укрепване на общоевропейската сигурност и отбрана. На институционално и политическо ниво трябва да си даваме сметка,  че зад всяко взето решение стоят надеждите и мечтите на 500 милиона европейци, а изгуби ли се надеждата, се губи жизнеността и мотивацията, която ни движи напред”, заяви Вигенин.", "date": "2018.06.18", "title": "Кристиан Вигенин събра президента, председателя на парламента и премиера на най-голямото парламентарно събитие от Българското председателство"}
{"url": "http://www.focus-news.net/news/2018/06/18/2535387/fokus-makedoniya-kocho-angushev-vitsepremier-na-makedoniya-referendumat-za-imeto-shte-se-provede-v-ustanoveniya-spored-zakona-red.html", "text": "Македонският вицепремиер по икономическите въпроси Кочо Ангушев заяви, че референдумът за името на страната ще се проведе в законоустановения срок. Той не уточни нищо конкретно, заявявайки, че всичко, което е поставено, ще бъде изпълнено, предава македонският   „Фокус“.\r\n„ Не бих могъл да отговоря на този въпрос, защото е извън пределите на икономиката и на това, което водя. Но това, което със сигурност мога да ви кажа е, че референдумът ще бъде в законоустановения срок, както е посочено. Това, което мога само да ви гарантирам е, че това, което е постановено, ще бъде проведено“, подчерта Ангушев на пресконференция. Виктор Турмаков", "date": "2018.06.18", "title": "„Фокус“ (Македония): Кочо Ангушев, вицепремиер на Македония: Референдумат за името ще се проведе в установения според закона ред"}
{"url": "http://www.focus-news.net/news/2018/06/18/2535395/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на всичко актуално и интересно, което се случва в Община Петрич. В първите минути от изданието предстои да говорим за дейностите, които започнаха в общината по обновяване на материалната база на две училища. Проектът е с наименование  „Обновяване на образователната инфраструктура и прилежащо дворно пространство в училища и детски градини в град Петрич“ и се финансира по Оперативна програма „Региони в растеж”. Повече по темата ще допълни заместник-кметът по строителството Минка Салагьорова. Веднага след това ще Ви срещнем с доц. д-р Людмил Вагалински, директор на Националният археологически институт с музей към Българската академия на науките и ръководител на проучванията на античен град Хераклея Синтика, за да видим какво се случва на разкопките, които започнаха на 11 юни. В предишните две издания на предаването разговаряхме с Йордан Николов за Южния национален форум на народно творчество, който се проведе в Петрич и Първомай на 1, 2 и 3 юни. Днес отново той ще бъде наш събеседник, но този път фокусът ще бъде поставен върху Фондация „Гайтан“, на която той е председател и създател. От кога съществува фондацията, повече за Ансамбъл „Гайтан“ и Мъжка певческа фолклорна група „Огражденска четворка“, както и какви са бъдещите им творчески планове, ще разберем от интервюто на колегата Натали Стефанова.", "date": "2018.06.18", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/06/18/2535396/varna-33-godishen-mazh-e-ranen-s-nozh-pri-skandal-v-targovski-obekt-v-zhk-vl-varnenchik.html", "text": "33-годишен мъж е ранен с нож при скандал в търговски обект в жк. \"Вл. Варненчик\". Това съобщиха от ОДМВР - Варна. На 17 юни т.г. около 14.00 часа е получен сигналът за скандала, възникнал между трима мъже и прераснал във физическа саморазправа. След ескалация на напрежението в конфликта, 31-годишен мъж с инициали Л.С. нанася средна телесна повреда на 33-годишен мъж, като го пробожда с нож в областта на гърдите. Пострадалият е отведен и настанен в болнично заведение, няма опасност за живота му. Л.С. е задържан за срок до 24 часа. По случая има образувано досъдебно производство, уведомен е прокурор от Районна прокуратура – Варна.", "date": "2018.06.18", "title": "Варна: 33-годишен мъж е ранен с нож при скандал в търговски обект в жк. \"Вл. Варненчик\""}
{"url": "http://www.focus-news.net/news/2018/06/18/2535394/prokuror-ivan-geshev-spetsializirana-prokuratura-zalovena-e-grupa-za-proizvodstvo-i-razprostranenie-na-falshivi-parichni-znatsi-i-druga-za-proizvodstvo-i-razprostranenie-na-narkotitsi.html", "text": "Заловена е група за производство и разпространение на фалшиви парични знаци и друга - за производство и разпространение на наркотици. Това каза ръководителят на Специализираната прокуратура Иван Гешев по време на брифинг във връзка с неутрализирани две престъпни групи, занимаващи се с фалшиви монети, наркотици и оръжия, предаде репортер на Агенция „Фокус“. „Това са поредните добри операции във взаимодействие с ГДБОП по линия на противодействие на престъпленията свързани с разпространение на наркотични вещества и фалшификация на парични знаци. Това е вече рутинна дейност за спецпрокуратурата, защото в тези две направления нямаме съществени проблеми. Постоянно задържаме лица, извършващи икономически престъпления. Приоритет на Специализираната прокуратура тази година ще са досъдебните производства и съвместните дела с ГДБОП в посока борба с корупционните и данъчните престъпления“, каза още той. \r\n„Единият случай касае производство, разпространение на неистински парични знаци на територията на гр. Пловдив. Характерното за този случай е, че в него са задържани лицата със всичко необходимо за производство на монетите. Задържани са над 34 000 с номинална стойност от 2 паунда, включително и цеха, в който се произвеждат. Установено е, че тези парични знаци са с изключително високо качество и са направили силно впечатление на изследвалите ги лица в монетния двор на Великобритания. Две от лицата са освободени с мярка за неотклонение парична гаранция. Едно от лицата, което е известно с трайната си престъпна деятелност и е осъждано за палежи на коли на митничари, е задържано под стража. Купувачът също е задържан“, допълни той. \r\n„Другата група е задържана за разпространение на наркотични вещества. Тя е действала в района на град Сливница и София. Претърсени са обекти в Сливница и село Гълъбовци като са намерени над 30 кг амфетамини, автомат и хиляди патрони за него, пушка, пистолет, лаборатория за марихуана. Задържани са 3 лица като за 2 от тях е са взети мерки за задържане под стража. По отношение на едно от лицата е определена мярка парична гаранция“, допълни още Гешев.\r\nЦветелин ДИМИТРОВ", "date": "2018.06.18", "title": "Прокурор Иван Гешев, Специализирана прокуратура: Заловена е група за производство и разпространение на фалшиви парични знаци и друга - за производство и разпространение на наркотици"}
{"url": "http://www.focus-news.net/news/2018/06/18/2535399/varna-semeystvo-shtarkeli-sa-zaginali-pri-pozhar-v-selo-padina.html", "text": "Семейство щъркели са загинали при пожар в село Падина. Това съобщиха от ОДМВР - Варна. Сигнал за инцидента е подаден на 17 юни около 07.55 часа. Пожарът е възникнал в щъркеловото гнездо, намиращо се в село Падина. Причината за инцидента е късо съединение. Загинали са семейство щъркели.", "date": "2018.06.18", "title": "Варна: Семейство щъркели са загинали при пожар в село Падина"}
{"url": "http://www.focus-news.net/news/2018/06/18/2535398/prokuror-nikolay-dimitrov-34-000-falshivi-moneti-sa-namereni-v-doma-na-osnovniya-uchastnik-v-prestapnata-grupa-za-proizvodstvo-na-falshivi-pari.html", "text": "34 000 фалшиви монети са намерени в дома на основния участник в престъпната група, задържана за производство и разпространение на неистински парични знаци. Това каза наблюдаващият прокурор Николай Димитров по време на брифинг във връзка с неутрализирани две престъпни групи, занимаващи се с фалшиви монети, наркотици и оръжия, предаде репортер на Агенция „Фокус“. „Акцията за неистинските знаци се проведе на 13 юни. Организацията беше много добра. Акцията се извърши в рамките на 1 ден. Престъпната група се състои от 4-ма души. Те са се занимавали с изработването и прокарването на неистински парични знаци. Досъдебното производство е образувано април месец по информация, че групата действа от есента на 2017 г. Претърсени са 4 адреса и 3 моторни превозни средства също така. Иззети са множество мобилни телефони, ползвани за връзка между членовете на престъпното сдружение“, допълни той. „По-особеното е, че в единия адрес е намерен цех, който е използван за изготвянето на тези монети. На мястото, освен това се е установило, че в машините са заредени щампи за изсичане на монети с номинал 2 евро, но до там не се е стигнало. Установено е, че в дома на основния участник в групата са намерени над 5000 монети. По-голямото количество монети са намерени в паркиран автомобил на двора на същата къща – над 29 000 бройки. Машините за производство на монетите са иззети“, каза още Димитров. „До момента трима са привлечени към наказателна отговорност – на двама е наложена мярка парична гаранция, а за един е поискано задържане под стража. Четвъртият човек е турски гражданин, който не е установен още. Не можем да кажем дали към този момент вече има други реализирани партиди фалшиви монети към Великобритания“, допълни той.\r\nЦветелин ДИМИТРОВ", "date": "2018.06.18", "title": "Прокурор Николай Димитров: 34 000 фалшиви монети са намерени в дома на основния участник в престъпната група за производство на фалшиви пари"}
{"url": "http://www.focus-news.net/news/2018/06/18/2535400/blagovesta-fakirova-sdruzhenie-na-kmetovete-i-kmetskite-namestnitsi-v-obshtina-veliko-tarnovo-zemedeltsite-sami-osiguryavat-ohranata-na-obrabotvanite-ploshti.html", "text": "Земеделските кооперации и арендаторите от старопрестолната община сами осигуряват охраната на обработваните от тях площи. Това каза за Радио „Фокус“ – Велико Търново Благовеста Факирова, председател на Сдружението на кметовете и кметските наместници в Община Велико Търново. Тя подчерта, че местната администрация няма как да осигури подкрепа, защото няма средства за това. \r\n„Преди години, може би около 10, имаше такава програма за селскостопанска охрана. Сега, селата, които си имат сключени договори с частни охранителни фирми и там, където има арендатори, те си правят организацията за охраната. Ние не оказваме никакво съдействия, защото няма как да окажем съдействие на фирма“, коментира още Благовеста Факирова. \r\nОсвен това тя посочи, че селата в района, които имат сключени подобни контракти, са изключително доволни от условията и охраната, която получават. Факирова подчерта, че земеделските производители, арендаторите и кооперациите, които стопанисват земите в старопрестолната община, носят основната отговорност за тяхната охрана. Причината за това е, че по-голямата част от площите в региона се обработват именно от частни лица или фирми.\r\nЛуиза ТРАНЧЕВА", "date": "2018.06.18", "title": "Благовеста Факирова, Сдружение на кметовете и кметските наместници в Община Велико Търново: Земеделците сами осигуряват охраната на обработваните площи"}
{"url": "http://www.focus-news.net/news/2018/06/18/2535380/makfaks-makedoniya-nikos-kotsiyas-po-dobre-priyatelska-strana-otkolkoto-takava-dominirana-ot-turtsiya-velika-albaniya-ili-balgariya.html", "text": "Гръцкият външен министър Никос Коцияс заяви, че правителството на страната  има предвид всички възможни варианти за развитието на ситуацията и че националните интересите на страната са защитени, а договорът със Скопие ще влезе в сила едва след приключването на необходимите конституционни промени, предава македонската електронна медия  „Макфакс“.\r\nКоцияс заяви, че целта на Гърция е да има приятелска държава или партньор на северната си граница, което е значително по-добър от възможността, според него „бившата югославска република да стане общност, доминирана от Турция, или да се разпадне и да отвори пътя на Велика Албания и България“.\r\nГръцкият министър смята, че Турция се опитва да превърне албанския национализъм в ислямски фундаментализъм и да създаде база за обучение на ислямски екстремисти в близост до границата.\r\nКоментарът на Коцияс последва обвиненията на бившия заместник-министър председател и министър на финансите на Гърция Евангелос Венизелос, който твърди, че правителството на Ципрас е „безгръбначно“ и не усеща ислямския фундаментализъм на гръцките граници. Виктор Турмаков", "date": "2018.06.18", "title": "„Макфакс“ (Македония): Никос Коцияс: По-добре приятелска страна, отколкото такава доминирана от Турция, Велика Албания или България"}
{"url": "http://www.focus-news.net/news/2018/06/18/2535388/zam-predsedatelyat-na-gerb-tsvetan-tsvetanov-v-razlog-obstanovkata-v-balgariya-dnes-e-po-dobra-ot-tazi-prez-2014-godina.html", "text": "Обстановката в България днес е по-добра от тази през 2014 година, можем да се похвалим и с успешно приключване на Българското председателство на Съвета на ЕС. Това каза в Разлог зам.-председателят на ГЕРБ и председател на парламентарната група на партията Цветан Цветанов, предаде репортер на Радио „Фокус“ – Пирин. Той обясни, че точно поради тази причина темата за предсрочните избори не стои на дневен ред и е спекулативна, както и предстоящия вот на недоверие по темата „Сигурност“, който ще бъде внесен от БСП. Цветанов отбеляза, че ПП ГЕРБ е постигнала много през годините и председателството на България на Европейският съюз, което приключва успешно, е доказателство в тази посока. „2019 година ще е трудна, защото имаме европейски и местни избори, като европейските избори ще ни послужат, за да видим и обществените нагласи. Сериозния резултат ще ни гарантира и добро представителство в Европейският съюз“, каза още Цветанов. Той коментира, че е важно да се води диалог с хората по места за постигнатите резултати и успешните политики, които ГЕРБ успява да реализира на местно и централно ниво.\r\nПо време на срещата в Разлог бе представено и новото ръководство на местната структура на партията, за председател на която е избрана  Мария Копанарова – Тасева.\r\nОт своя страна Областният координатор на ПП ГЕРБ за област Благоевград и народен представител Даниела Савеклиева пожела успех на ръководството на партията в Разлог. „Вярвам, че ще продължите да работите все така активно и за напред“, каза още Савеклиева. Тя добави, че всички народни представители от региона работят активно за решаването на проблемите на население в областта, като на места решенията са по-лесни, а другаде - не толкова.\r\nВ Разлог заедно с Цветан Цветанов бяха и депутатите Александър Мацурев, Георги Динев и Стефан Апостолов.\r\nЛивия НИНОВА", "date": "2018.06.18", "title": "Зам.-председателят на ГЕРБ Цветан Цветанов в Разлог: Обстановката в България днес е по-добра от тази през 2014 година"}
{"url": "http://www.focus-news.net/news/2018/06/18/2535397/isa-sakali-kmet-na-selo-breznitsa-zemetresenieto-registrirano-kray-seloto-ne-e-useteno-ot-zhitelite-na-naselenoto-myasto.html", "text": "Земетресението, регистрирано край село Брезница, община Гоце Делчев, не е усетено от жителите на населеното място. Това каза за Радио „Фокус“-Пирин Иса Сакали, кмет на населеното място. \r\nЗеметресението с магнитуд 3.6 по Рихтер е регистрирано край село Брезница около 11.00 часа. Трусът е с дълбочина 15 км.\r\nЛора КАЛЧЕВА", "date": "2018.06.18", "title": "Иса Сакали, кмет на село Брезница:  Земетресението, регистрирано край селото, не е усетено от жителите на населеното място"}
{"url": "http://www.focus-news.net/news/2018/06/18/2535404/makedonskoto-pravitelstvo-vnasya-v-parlamenta-dogovora-s-gartsiya-referendumat-za-imeto-veroyatno-shte-bade-prez-septemvri-obzor.html", "text": "Интеграцията и свързаността на Западните Балкани бяха обсъдени в края на Парламентарното измерение на Българското председателство, на Пленарната среща на Конференцията на комисиите по европейските въпроси на парламентите на Европейския съюз (КОСАК). Македонският външен министър Никола Димитров обяви, че правителството е приело проектозакона за ратифициране на името Северна Македония и за стратегическо партньорство с Гърция. Така проектозаконът влиза в парламентарна процедура, като за приемането му е необходимо обикновено мнозинство. Минималният кворум за работа на македонския парламент е 61 депутати. За ратификация на договора 31 депутати трябва да гласуват с „за“. От опозиционната партия ВМРО-ДПМНЕ се обявиха против ратификацията. Ако проектозаконът бъде приет президентът Георги Иванов трябва да го подпише в 7-дневен срок. Ако Иванов упражни правото си на вето, договорът се връща в парламента, но тогава ще трябва да бъде гласуван с абсолютно мнозинство от 61 депутати. Ако парламентът одобри договора повторно, президентът по Конституция е длъжен да го подпише. Пред националните парламенти на ЕС външният министър Димитров заяви, че референдумът за името вероятно ще се проведе през септември. Провеждането на успешен референдум е условие в договора между Македония и Гърция, който беше подписан на Преспанското езеро. „Ние сме на вратата на НАТО и ЕС от много години. Искаме най-после да намерим ключа, за да отворим тази врата, защото друга няма“, коментира той и изтъкна, че Македония иска достъп до най-добрия инструментариум за реформи, а не членство в ЕС утре. Никола Димитров определи като исторически деня на подписването на договора между Македония и Гърция. „Това беше инвестиция в бъдещето. Не можем да променим географията и историята, но можем да променим бъдещето и точно това направихме“, обяви той и изтъкна важността на подкрепата на България. Външният министър Екатерина Захариева поздрави Гърция и Македония за смелостта при подписването на договора за името. Тя посочи, че след него идва време на приятелство, просперитет и помирение. Министърът обясни, че Договорът за добросъседство с Македония дава тласък на целия Балкански регион. „Надяваме се тази година да започнат преговорите за членство на Македония в ЕС и да има препоръка за Албания, следващият шанс ще бъде през 2020 година“, заяви външният министър. Екатерина Захариева призова европейските парламенти да подкрепят стремежа на гражданите на Македония и Албания към ЕС. Тя подчерта, че Председателството ни ще се запомни с думите бъдеще, шанс, европейска перспектива и свързаност на Балканите.\r\nБиляна ИВАНОВА", "date": "2018.06.18", "title": "Македонското правителство внася в парламента договора с Гърция, референдумът за името вероятно ще бъде през септември (ОБЗОР)"}
{"url": "http://www.focus-news.net/news/2018/06/18/2535401/afp-horst-zeehofer-postavi-dvusedmichen-ultimatum-na-angela-merkel-za-migrantite.html", "text": "Вътрешният министър на Германия Хорст Зеехофер даде на канцлера Ангела Меркел две седмици срок да намери европейско решение за спирането на притока мигранти, в противен случай ще нареди на граничната полиция да ги връща, предава  AFP.\r\nПартията на Зеехофер ХСС единодушно подкрепи призива на министъра на Меркел да се даде време на намери решение на насрочената на 28 и 29 юни европейска среща на високо равнище – предизвикателство, което Германският лидер е приел, според партийни източници.  Виктор Турмаков", "date": "2018.06.18", "title": "AFP: Хорст Зеехофер постави двуседмичен ултиматум на Ангела Меркел за мигрантите"}
{"url": "http://www.focus-news.net/news/2018/06/18/2535402/st-komisar-stoyan-temelakiev-gdbop-zadarzhanata-prestapna-grupa-e-mogla-da-proizvezhda-po-1500-falshivi-moneti-na-stoynost-2-paunda-za-1-den.html", "text": "Задържаната престъпна група е могла да произвежда по 1500 фалшиви монети на стойност 2 паунда за 1 ден. Това каза зам.-директорът на ГДБОП старши комисар Стоян Темелакиев по време на брифинг във връзка с неутрализирани две престъпни групи, занимаващи се с фалшиви монети, наркотици и оръжия, предаде репортер на Агенция „Фокус“. „Работата по случая с фалшифицирането на монети започна края на миналата година. Цялостната работа по случая беше осъществена от сектор „Фалшификации“ към ГДБОП. Като цяло цената, на която са продавани монетите е 40% от номинала им. По отношение на престъпната група беше използван необходимият набор от СРС-та. Беше договорена сделка за голямо количество. Получавайки тази информация, направихме организация и пристъпихме към задържане на лицата. Турският гражданин, участник в групата е бил ангажиран с непосредственото производство на монетите, a самата сделка е трябвало да се осъществи между фалшификаторите и друг български гражданин“, каза още той. \r\nЦветелин ДИМИТРОВ", "date": "2018.06.18", "title": "Ст. комисар Стоян Темелакиев, ГДБОП: Задържаната престъпна група е могла да произвежда по 1500 фалшиви монети на стойност 2 паунда за 1 ден"}
{"url": "http://www.focus-news.net/news/2018/06/18/2535407/ministar-nikolay-nankov-vrachi-diplomi-na-zrelostnitsi-ot-profiliranata-ezikova-gimnaziya-ekzarh-yosif--v-lovech.html", "text": "Министърът на регионалното развитие и благоустройството Николай Нанков връчи дипломи на зрелостници от 65-ия випуск на Профилираната езикова гимназия „Екзарх Йосиф І“ в Ловеч. Това съобщиха от пресцентъра на министерството.  \r\n„Развълнуван съм, не само защото това е най-старото езиково училище в България и днес ще връчим 8264 –та диплома. А защото вашите преподаватели и родители ви научиха не само на езици, но и на честност, на морал, на онези качества, които вие ще продължите и ще възпитавате. Много от вас ще учат в чужбина. Призивът ми към вас е - да, трупайте знания в чужбина, но винаги се сещайте за България, върнете се по родните си места при вашите семейства и приятели, в страната, която разчита на вас и в която вие ще се чувствате у дома“, каза министър Нанков в приветствието си към зрелостниците.  \r\nТой се обърна и към ръководството на гимназията с адмирации за изключително високото качество на обучение в училището. \r\nНа добър час по „магистралата“ на живота! „Шофирайте“ разумно и най-важното – във вярната посока!  Бъдете добри и достойни възпитаници на езиковата гимназия в Ловеч“, обърна се министърът към младите хора.\r\nНа церемонията Николай Нанков и директорът на учебното заведение Радослав Хитов наградиха първенеца на випуска – Радина Караиванова.\r\nОще 12 ученици завършиха с отлични дипломи.", "date": "2018.06.18", "title": "Министър Николай Нанков връчи дипломи на зрелостници от Профилираната езикова гимназия „Екзарх Йосиф І“ в Ловеч"}
{"url": "http://www.focus-news.net/news/2018/06/18/2535393/nezavisim-vestnik-makedoniya-antonio-miloshovski-zayavi-che-protsedurata-po-ratifitsirane-na-sporazumenieto-za-imeto-se-prenebregva.html", "text": "Македонският депутат от опозиционната партия ВМРО-ДПМНЕ Антонио Милошовски заяви, че Европа няма парламент, в който да се прескочи комисията по външна политика, за да се ратифицира двустранен или международен договор, предава електронното издание на македонският  „Независим Вестник“.\r\nМилошовски е председател на парламентарната комисия по външна политика, през която трябва да премине споразумението с Гърция, преди да бъде ратифицирано. Въпреки това, предвид  това, че правителството бележи договора с европейско знаме, сега той се „придвижва“ към Комисията по европейските въпроси, председателствана Артан Груби от ДСИ и където дискусията ще бъде ограничена до максимум три дни.\r\nСпоред Милошовски по този начин правителството цели да прокара ратификацията в парламента с възможно най-малко обсъждане.\r\n„С това се пренебрегва процедурата за ратификация на договора и се прескача парламентарното тяло, както беше направено със Закона за езиците. Такива прецеденти не се случват в други парламенти“, допълни той.\r\nРатифицирането на договора в парламента е условие, което трябва да се изпълни от македонските власти, за да може гръцката страна да уведоми ЕС и НАТО, че е преодоляна  пречката пред продължаване на интеграционните процеси на Македония. В този случай, важно е това да се случи преди началото на срещата на високо равнище на Европейския съвет в края на месеца, с оглед на очакванията Македония да получи дата за начало на преговорите с ЕС Виктор Турмаков", "date": "2018.06.18", "title": "„Независим вестник“ (Македония): Антонио Милошовски заяви, че процедурата по ратифициране на споразумението за името се пренебрегва"}
{"url": "http://www.focus-news.net/news/2018/06/18/2535410/kmetat-na-sofiya-yordanka-fandakova-shte-proveri-deynostite-po-pochistvane-na-uchastak-ot-reka-vladayska-pri-bul-slivnitsa-na-19-yuni.html", "text": "Кметът на София Йорданка Фандъкова ще провери дейностите по почистване на участък от река Владайска при бул. „Сливница  (кръстовището при Сточна гара). Това съобщиха от пресцентъра на Столична община. Проверката ще се проведе на 19 юни, от 10.00 часа.", "date": "2018.06.18", "title": "Кметът на София Йорданка Фандъкова ще провери дейностите по почистване на участък от река Владайска при бул. „Сливница на 19 юни"}
{"url": "http://www.focus-news.net/news/2018/06/18/2535409/predstavitelstvoto-na-ek-v-balgariya-organizira-publichno-predstavyane-na-zakonodatelnite-predlozheniya-za-obshtata-selskostopanska-politika-v-perioda-sled-2020-godina-na-20-yuni.html", "text": "Представителството на Европейската комисия (EK) в България организира публично представяне на законодателните предложения за Общата селскостопанска политика в периода след 2020 година. Това съобщиха от Представителството на ЕК в България.\r\nСъбитието ще бъде открито от Марио Милушев, директор на дирекция \"Развитие на селските райони и предприсъединителна помощ\" в генерална дирекция \"Земеделие\" на ЕК и Вергиния Кръстева, зам. министър на земеделието, храните и горите. Специални лектори на събитието ще бъдат експерти от Европейската комисия и Министерството на земеделието, храните и горите. \r\nДетайлното представяне на предложението на ЕК за следващия програмен период ще бъде последвано от свободна дискусия, в която ще се включат и експерти от Министерството на земеделието, храните и горите.", "date": "2018.06.18", "title": "Представителството на EK в България организира публично представяне на законодателните предложения за Общата селскостопанска политика в периода след 2020 година на 20 юни"}
{"url": "http://www.focus-news.net/news/2018/06/18/2535389/bsp-administrativniyat-sad-v-smolyan-opita-da-zapushi-ustata-na-svideteli-na-zloupotrebi-na-vota-v-selo-beden.html", "text": "Поредна доза от грозни манипулации и фалшификации на местните избори, от страна на ГЕРБ, лъснаха след село Галиче и в Смолянското село Беден. Това съобщиха от НС на БСП в своя позиция по случая. В декларацията на партията се посочва още: \r\n\"Пълномощниците по време на частичния вот - Рабие Кьосева, Севдалина Димитрова, Дияна Чаушева и упълномощения представител на БСП Костадинка Димитрова разказаха пред Административния съд страшни истории \r\nСъдът в Смолян прецени, още в началото, че ако свидетелите ще споделят едни и същи наблюдения за нарушения по време на вота, не било нужно да дават показания. Оказа се, че смолянската Темида се нуждае от разнообразни нарушения, за да даде възможност да бъдат изложени в зала. Според съдията по делото, ако в деня на вота, свидетелите не са подали сигнали за нарушения, също нямало основание да бъдат споделени техните наблюдения за нарушения. С това съдът напълно си противоречи, с определението, което сам е издал, че допуска 12 свидетели. \r\nЗащитникът на БСП Аглика Виденова поиска от съда да бъде записано в протокола, че се прави опит да ѝ бъде отказано законовото право да бъдат изложени и събрани всички доказателства в процеса. Съдът ѝ отговори, че ако свидетелите нямат различни показания един от друг– няма нужда да се явяват. „Ако ще претупваме делото, да си ходим“, каза пред съдията Виденова.  \r\nВ съдебната зала бе направена груба манипулация и невиждан натиск на част от свидетелите, които, под отлична режисура, промениха първоначалните си показания и демонстрираха пълна лоялност пред областното ръководство на ГЕРБ.\r\nСвидетел разказа, че когато е отишла пред изборната секция е видяла разплакана жена. Кметът на Девин ѝ е бил отказал одобрена помощ от 500 лева за изгорелия покрив на къщата ѝ, защото бил разбрал, че не е дала гласа си за ГЕРБ. Освен това, с личния си автомобил е извозвал гласоподаватели до урната.\r\nСекционната комисия е била отворена в 6.40 в изборния ден, а не както е по закон - в 7. Комисията е била в непълен състав и не е искала разрешение от ОИК за ранното отваряне и не е съставила протокол за това. Членовете на СИК са гласували преди 7 часа - без присъствие на медии, застъпници или пълномощници на партии, както и кандидати за кметове. Свидетелите обясниха, че още преди официалното откриване на изборния ден са гласували струпали се граждани пред секцията и не е известно колко са пуснатите бюлетини в урната преди старта на изборния ден. \r\nВ протокола от вота е било написано едно особено мнение. По пътя между СИК и ОИК, изненадващо, особените мнения стават две. Това, на практика, опорочава действителността на протоколите на ОИК и на СИК едновременно. По закон, това е основание за касиране на вота, тъй като в делото са приложени два протокола на СИК и не е ясно кой от двата е истинският\".", "date": "2018.06.18", "title": "БСП: Административният съд в Смолян опита да запуши устата на свидетели на злоупотреби на вота в село Беден"}
{"url": "http://www.focus-news.net/news/2018/06/18/2535403/the-new-york-times-es-udalzhi-sanktsiite-sreshtu-rusiya-zaradi-krim-s-oshte-edna-godina.html", "text": "Европейският съюз удължи санкциите срещу Русия за още една година заради присъединяването на Крим от Украйна през 2014 г., пише  The New York Times.\r\nЕвропейският съюз съобщи, че остава „твърдо ангажиран към суверенитета на Украйна и нейната териториална цялост“, и допълни, че ще продължи „да осъжда нарушенията на международното право“.\r\nСанкциите ще продължат до 23 юни 2019 г. и ще важат за европейските граждани и компании. Те забраняват вноса на продукция от Крим и Севастопол, спират европейските инвестиции на полуострова. Виктор Турмаков", "date": "2018.06.18", "title": "The New York Times: ЕС удължи санкциите срещу Русия заради Крим с още една година"}
{"url": "http://www.focus-news.net/news/2018/06/18/2535406/kanal-5-makedoniya-pravitelstvoto-na-makedoniya-izgotvi-i-izprati-v-parlamenta-proektozakona-za-ratifitsirane-na-sporazumenieto-za-imeto-s-gartsiya.html", "text": "По-малко от 24 часа след неговото подписване започна процесът за ратифициране в македонския парламент на споразумението за името с Гърция. Правителството внесе проектозакона в парламента с европейско знаме, което означава поставянето на приоритет в разглеждането му но и че то не може да продължи повече от три дни, предава македанският телевизионен  „Канал 5“ .\r\nПрезидентът на Македония Георги Иванов няколко пъти заяви, че няма да подпише този закон след ратифицирането му, защото е разрушителен за страната. Според специалистите е възможно той да блокира споразумението с т.нар. „джобно вето“. , \r\nМеждувременно започват да текат срокове. Вицепремиерът и министър на външните работи на България, Екатерина Захариева заяви, че след постигането на споразумението с Гърция, ЕС в началото на следващата седмица би могъл да даде зелена светлина за започване на преговори със Скопие. Виктор Турмаков", "date": "2018.06.18", "title": "„Канал 5“ (Македония): Правителството на Македония изготви и изпрати в парламента проектозакона за ратифициране на споразумението за името с Гърция"}
{"url": "http://www.focus-news.net/news/2018/06/18/2535413/sofiya-vremenno-e-zatvoreno-ednoto-platno-na-transportniya-tunel-na-bul-slivnitsa-pri-lavov-most-v-posoka-rayon-lyulin-poradi-profilaktika-na-dazhdopriemnite-shahti.html", "text": "Временно е затворено за движение едното пътно платно на транспортния тунел на бул. “Сливница“ при Лъвов мост в посока район „Люлин“. Това съобщиха от пресцентъра на Столична община. Причината е извършване на профилактика на дъждоприемните шахти.", "date": "2018.06.18", "title": "София: Временно е затворено едното платно на транспортния тунел на бул. “Сливница“ при Лъвов мост в посока район „Люлин“, поради профилактика на дъждоприемните шахти"}
{"url": "http://www.focus-news.net/news/2018/06/18/2535412/pernik-v-mestnostta-kaluzherets-shte-bade-otbelyazan-denyat-na-paisiy-hilendarski.html", "text": "На 19 юни от 12.00 часа в местността Калужерец край село Кралев дол ще се проведе “Ден на Паисий”. Това съобщиха от пресцентъра на Община Перник. Проявата се организира от НЧ “Св. Паисий Хилендарски - 1927 г.” с подкрепата на Община Перник и кметство Кралев дол. Денят и годината на смъртта му са неизвестни, поради което паметта му се празнува на неговия имен ден - 19 юни, когато се чества преподобни Паисий Велики. \r\nПаисий Хилендарски е роден 1722, често наричан още Отец Паисий e български народен будител и духовник, автор на „История славянобългарска“. Изразените в труда му идеи за национално възраждане и освобождение на българския народ карат много учени да го сочат за основоположник на българското възраждане. Канонизиран е за светец с писмен акт на Светия синод на Българската православна църква през 1962 година.\r\nМестните се гордеят и вярват в твърденията, че Паисий Хилендарски е роден именно в Кралев дол.", "date": "2018.06.18", "title": "Перник: В местността Калужерец ще бъде отбелязан Денят на Паисий Хилендарски"}
{"url": "http://www.focus-news.net/news/2018/06/18/2535405/savetat-na-es-udalzhi-s-edna-godina-sanktsiite-sreshtu-rusiya.html", "text": "Съветът на Европейския съюз продължи до 23 юни 2019 г. действието на ограничителните мерки в отговор на незаконното анексиране на Крим и Севастопол от Русия. Това се посочва на официалния сайт на Съвета на Европейския съюз. Мерките се прилагат спрямо лица от ЕС и дружества, установени в ЕС. Те са ограничени до територията на Крим и Севастопол. Санкциите включват забрана за: внос в ЕС на стоки с произход от Крим или Севастопол; инвестиране в Крим или Севастопол, което означава, че нито европейците, нито дружествата, установени в ЕС, могат да купуват недвижими имоти или предприятия в Крим, да финансират кримски дружества или да предоставят съответните услуги; туристически услуги в Крим или Севастопол, по-специално европейски туристически кораби не могат да акостират в пристанища на Кримския полуостров освен в случай на извънредна ситуация; износ на някои стоки и технологии за кримски дружества или за използване в Крим в секторите на транспорта, телекомуникациите и енергетиката и свързани с търсенето, проучването и добива на нефт, газ и минерални ресурси. Освен това не трябва да се предоставят и техническа помощ, брокерски, строителни или инженерни услуги, свързани с инфраструктурата в тези сектори. Както се посочва в направената на 16 март 2018 г. от името на ЕС декларация на върховния представител по въпросите на външните работи и политиката на сигурност, ЕС продължава да бъде твърдо ангажиран със суверенитета и териториалната цялост на Украйна. Четири години след незаконното анексиране на Автономна република Крим и град Севастопол от Руската федерация ЕС изтъкна отново, че не признава и продължава да осъжда това нарушение на международното право.", "date": "2018.06.18", "title": "Съветът на ЕС удължи с една година санкциите срещу Русия"}
{"url": "http://www.focus-news.net/news/2018/06/18/2535418/xxii-mezhdunaroden-folkloren-shte-se-provede-festival-vitosha-2018-shte-se-provede-v-perioda.html", "text": "В периода 25-30 юни 2018 г. ще се проведе XXII издание на Международен фолклорен фестивал „Витоша - 2018“, който тази година е посветен на културното наследство на обединена Европа. Това съобщиха от пресцентъра на Столична община. На две сцени - в парка на НДК  и Народно читалище (НЧ) „Витоша“ в кв. „Павлово“, 11 ансамбъла  от ЕС и Западните Балкани ще запознаят столичната публика с духа, творчеството и фолклорните си традиции. Входът е свободен.\r\nОрганизатор на събитието е Столична община - Район „Витоша“, а съорганизатори са Общинатта и НЧ „Витоша“.\r\nЗа поредна година патрон на събитието е кметът на София Йорданка Фандъкова, която ще открие фестивала на 26 юни (вторник), от 19.30 часа на сцената пред НДК.\r\nТазгодишното издание на фестивала ще бъде обвързано със закриването на Българското председателство на Съвета на Европейския съюз и ще бъде посветено на културното наследство на обединена Европа. По време на фестивала ще бъде представена богатата палитра от традиции и култури на държавите, населяващи територията на Европа като символ на нашето единство в многообразието.", "date": "2018.06.18", "title": "XXII Международен фолклорен ще се проведе фестивал „Витоша - 2018“ ще се проведе в периода"}
{"url": "http://www.focus-news.net/news/2018/06/18/2535417/sadat-prekrati-deloto-sreshtu-bivshiya-direktor-na-ndk-miroslav-borshosh-zaradi-neyasno-obvinenie.html", "text": "Софийският градски съд (СГС) прекрати делото срещу бившия директор на НДК Мирослав Боршош и бившия председател на съвета на директорите Валентин Кръстев, предаде Нова телевизия.\r\nДрастични нарушения и разминавания в обвинителния акт спънаха делото срещу него. Според съда прокурорите са написали обвинението така, че подсъдимият няма как да разбере в какво е обвинен, а така няма и как да се защити.\r\nЧаст от разминаванията са в посочените суми - за някои от сделките не става ясно точно с колко пари е ощетен бюджетът на НДК. Съдът подчерта и че за някои от обвиненията липсват фактически твърдения.\r\nМирослав Боршош е обвинен за неправомерно изразходване на близо 3,5 милиона лева бюджетни средства. Според прокуратурата има сключени 15 неизгодни сделки.", "date": "2018.06.18", "title": "Съдът прекрати делото срещу бившия директор на НДК Мирослав Боршош заради неясно обвинение"}
{"url": "http://www.focus-news.net/news/2018/06/18/2535415/plovdiv-momicheto-koeto-be-blasnato-na-peshehodna-pateka-v-grada-e-s-gradno-koremna-kontuziya-bez-opasnost-za-zhivota.html", "text": "Момичето, което бе блъснато на пешеходна пътека в Пловдив, е с гръдно-коремна контузия и счупване на лявата ръка в близост до китката. Това съобщиха за Радио „Фокус“-Пловдив от УМБАЛ “Св. Георги“. Няма опасност за живота му. Момичето е настанено във Втора клиника по хирургия на болницата. Сутринта момичето е било незабавно транспортирано до Спешно приемно отделение на УМБАЛ „Свети Георги“. Направени са всички необходими изследвания и е оказана медицинска помощ.\r\nЦветана ТОНЧЕВА", "date": "2018.06.18", "title": "Пловдив: Момичето, което бе блъснато на пешеходна пътека в града, е с гръдно-коремна контузия, без опасност за живота"}
{"url": "http://www.focus-news.net/news/2018/06/18/2535408/tass-pravitelstvoto-na-makedoniya-utvardi-zakonoproekta-za-preimenuvaneto-na-stranata.html", "text": "Правителството на Македония утвърди проектозакона за договора с Гърция за промяната на името на страната. Пресслужбата на правителството съобщава, че законопроектът ще бъде представен на парламента за ратификация, предава ТАСС.\r\nПрилагането на споразумението ще се провежда поетапно. Той ще встъпи в сила, след като и двете страни се съгласят с него в съответствие с вътрешните им процедури. \r\nСпорът между Македония и Гърция по повод името на бившата югославска република, което съвпада с наименованието на една от гръцките области се води повече от 25 години. В неделя външните министри на двете страни  Никола Димитров и Никос Коцияс подписаха споразумение, според което страната се преименува на Република Северна Македония.   Виктор Турмаков", "date": "2018.06.18", "title": "ТАСС: Правителството на Македония утвърди законопроекта за преименуването на страната"}
{"url": "http://www.focus-news.net/news/2018/06/18/2535420/zamestnik-predsedatelyat-na-gerb-tsvetan-tsvetanov-shte-poseti-obshtinite-petrich-sandanski-strumyani-kresna-i-simitli-na-19-yuni.html", "text": "Заместник-председателят на ГЕРБ и председател на ПГ на партията Цветан Цветанов ще посети общините Петрич, Сандански, Струмяни, Кресна и Симитли на 19 юни 2018 г. (вторник). Той ще бъде придружаван от народния представител и областен координатор на ГЕРБ - Благоевград Даниела Савеклиева и народните представители на ГЕРБ от Благоевградска област. Това съобщиха от пресцентъра на ПП ГЕРБ.\r\nВ 09.30 ч. зам.-председателят на ГЕРБ ще се срещне в сградата на Община Петрич с кмета Димитър Бръчков. \r\nВ 10.45 ч. в партийния офис на ГЕРБ в Петрич, намиращ се на ул. „Цар Борис III”, ще започне срещата на Цветан Цветанов с общинското ръководство на партията.\r\nВ 12.00 ч. в сградата на Община Сандански Цветан Цветанов ще разговаря с кмета на Сандански Кирил Котев. \r\nВ 14.30 ч. в заседателната зала на хотел „Карелия” в  Струмяни  ще започне срещата с общинското ръководство на ГЕРБ-Струмяни.\r\nЗа 15.50 ч. е насрочена срещата на заместник-председателя на ГЕРБ с общинското ръководство на партията в Кресна. Събитието ще се проведе в партийния офис.\r\nВ 17.00 ч. в сградата на Община Симитли ще се проведе среща с кмета на общината Апостол Апостолов.", "date": "2018.06.18", "title": "Заместник-председателят на ГЕРБ Цветан Цветанов ще посети общините Петрич, Сандански, Струмяни, Кресна и Симитли на 19 юни"}
{"url": "http://www.focus-news.net/news/2018/06/18/2535419/yambol-na-drevnoto-trakiysko-svetilishte-v-antichniya-grad-kabile-shte-bade-presazdaden-unikalen-orficheski-ritual-po-posreshtane-na-slantseto-na-21-yuni.html", "text": "За втора поредна година на древното тракийско светилище в античния град „Кабиле“ край Ямбол ще бъде пресъздаден уникален орфически ритуал по посрещане на Бога-Слънце. Това съобщиха от пресцентъра на общината. Отново хиляди посетите се очакват в ранните часове на 21 юни - Деня на лятното слънцестоене. Представяният обред е от преди повече от 2000 г. по специален сценарий, написан от проф. дин Валерия Фол. Той е съставен на база преводи на запазени текстове от антични автори и максимално се доближава до практиките от преди две хилядолетия. Програмата започва в 05.15 часа с танц на жриците, следван от ритуално факелно шествие до светилището. Възстановката на древния ритуал ще бъде между 5.30-6.00 часа с участието на актьори от Драматичен театър „Невена Коканова“ – гр. Ямбол. Специалните наричания, възлияния и други елементи от обреда се изпълняват от жреците на фона на композирана за целта музика. Посетителите на култовото светилище на „Зайчи връх“ ще могат да се включат и в демонстрационните наблюдения на Слънцето с телескопи, с помощта на Ямболската Астрономическа обсерватория с планетариум. След 8.00 започва и представянето на „слънчева храна“ – дегустации на специални ястия, приготвени от възпитаниците на Професионалната гимназия по хранителни технологии и туризъм. В предиобедните часове програмата се пренася в град Ямбол, където в Ритуалната зала от 10.00 часа ще бъде открита фото-документалната изложба  „Свещените места на траките по долното течение на река Тунджа“. „Слънцебогът, светлината и тъмнината“ е темата на специалната лекция, подготвена от проф. дин Валерия Фол. След нея ще бъде представена темата „Кентаври и конници в района на Ямбол“ – лекция на д-р Ружа Попова. Събитията, посветени на посрещането на Слънцето в най-дългия ден от годината, се реализират в рамките на Европейската година на културното наследство 2018 и са финалът на празничните прояви, посветени на Деня на Ямбол. С тях завършва и цикълът от исторически възстановки на Тракийски и античен град Кабиле. През изминалия уикенд археологическият резерват край Ямбол бе арена на най-мащабните в страната игри с участието на над 200 възстановчици. Зрелищни гладиаторски битки, бит, облекло и въоръжение на древните народи, оставили следи по нашите земи,  бяха представени от 15 клуба от цяла България и гости от Румъния.", "date": "2018.06.18", "title": "Ямбол: На древното тракийско светилище в античния град „Кабиле“ ще бъде пресъздаден уникален орфически ритуал по посрещане на Слънцето на 21 юни"}
{"url": "http://www.focus-news.net/news/2018/06/18/2535421/varna-obshtinskite-savetnitsi-ot-gerb-s-priemni-za-grazhdani-ot-19-do-22-yuni.html", "text": "Общинските съветници от ПП ГЕРБ – Варна Николай Малев, Надя Георгиева, Милена Димова и Мартин Байчев ще се срещнат с граждани в дните от 19 до 22 юни. Това съобщиха от пресцентъра на ПП ГЕРБ-Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел. 052 / 600 015.\r\nПриемният ден на Николай Малев е на 19 юни /вторник/, на Надя Георгиева – на 20 юни /сряда/, на Милена Димова  – на 21 юни /четвъртък/, а на Мартин Байчев – на 22 юни /петък/.", "date": "2018.06.18", "title": "Варна: Общинските съветници от ГЕРБ с приемни за граждани от 19 до 22 юни"}
{"url": "http://www.focus-news.net/news/2018/06/18/2535423/diskusiya-na-tema-es-ek-eif-e-ii-kak-da-nekomunikirame-po-evropeyski-temi-shte-se-provede-na-19-yuni.html", "text": "На 19 юни (вторник) от 10:00 часа в Дома на Европа в София (ул. Г. С. Раковски 124) ще се проведе публичен дебат с Тимо Песонен, генерален директор на генерална дирекция \"Комуникации\" в Европейската комисия (ЕК). Това съобщиха от Представителството на ЕК в България. Ще участват също Огнян Златев, ръководител на Представителството на Европейската комисия в България и д-р Ралица Ковачева, преподавател към Факултета по журналистика и масови комуникации в СУ \"Св. Климент Охридски\". \r\nТемата на гражданския диалог е \"ЕС, ЕК, ЕИФ - Е, И? Как да (не)комуникираме по европейски теми\". \r\nЦелта на гражданския диалог е да потърсим заедно отговор на въпроса дали посланията на институциите на Европейския съюз успяват да достигнат до гражданите.", "date": "2018.06.18", "title": "Дискусия на тема \"ЕС, ЕК, ЕИФ - Е, И? Как да (не)комуникираме по европейски теми\" ще се проведе на 19 юни"}
{"url": "http://www.focus-news.net/news/2018/06/18/2535422/minka-salagyorova-zam-kmet-na-petrich-zapochnaha-remontnite-deynosti-treto-osnovno-uchilishte-gotse-delchev-i-sredno-uchilishte-nikola-vaptsarov.html", "text": "Започнаха вече ремонтните дейности Трето основно училище „Гоце Делчев“ и Средно училище „Никола Вапцаров“. Това каза за Радио „Фокус“-Пирин Минка Салагьорова, зам.-кмет на Община Петрич с ресор строителство. По думите й в Трето основно училище „Гоце Делчев“ са включени подмяна на ВиК-инсталацията, подмяна на настилките, монтиране на асансьор, който да осигури достъпност на всички нива, санитарен възел за лица с увреждания. Тя допълни, че се предвижда и преустройство на някои от помещенията. „Естествено ще се изгради и топло-изолационна система по фасадата. За прилежащото дворно пространство се предвижда изграждане на трибуни, подмяна на настилки и обособяване на тревни площи. Стойността на проекта за този обект е 1 070 000 лв.“, посочи Салагьорова. \r\nТя добави, че в Средно училище „Никола Вапцаров“ е заложено изграждането на външен асансьор, който ще обслужва четирите нива на сградата. По думите й в терена ще има обособена нова спортна зала и по този начин ще отпадне необходимостта от разширението на съществуващия физкултурен салон. „Предвижда се и цялостна подмяна на покривната конструкция на корпуса по трудово обучение. Предвидена е подмяна на покрития, интериорни врати, парапети и други. ВиК-инсталацията също ще бъде подменена и съответно ще бъде изграден санитарен възел за лица с увреждания. Предвидените средства за ремонтни дейности по този обект са 959 850 лв. с ДДС“, каза още Минка Салагьорова.\r\nТя заяви също, че до две седмици трябва да започнат ремонтните дейности в Профилирана гимназия „Пейо Яворов“ и във филиал „Калина Малина“ на ДГ „Звънче“. „Профилирана гимназия „Пейо Яворов“ е един обект, който е много важен за образованието на Петрич, но от 25 години там не са извършвани никакви основни ремонтни дейности по данни от ръководството на училището. Предвиждаме да ремонтираме изцяло покривната конструкция. Ще се направи и външна изолация, ще се подмени изцяло дограмата, ще бъдат монтирани външен и вътрешен асансьор, ще бъдат подменени и настилките. Предвиждаме изграждането на стомано-бетонови рампи и външни стълбища“, посочи тя. \r\nСалагьорова допълни, че в двора на учебното заведение ще изградят футболно игрище с изкуствена трева, което ще разполага с трибуни и специално осветление. По думите й ще се укрепят подпорните стени и оградата на двора, като се предвижда и цялостна подмяна на ВиК-инсталацията в училището и изграждане на санитарен възел за лица с увреждания. Заместник-кметът добави, че за филиал „Калина Малина“ на ДГ „Звънче“ се предвижда преди всичко на централния вход на сградата да се монтира стълбищен робот, чрез който с помощта на придружител да се осигурява достъпна среда на хора с увреждания, а в двора на детското заведение ще осигурят 6 детски площадки, оборудвани за всяка група. Тя каза още, че и там ще подменят изцяло ВиК-инсталацията и ще изградят съответно санитарен възел за деца с увреждания.\r\nНатали СТЕФАНОВА", "date": "2018.06.18", "title": "Минка Салагьорова, зам.-кмет на Петрич: Започнаха ремонтните дейности Трето основно училище „Гоце Делчев“ и Средно училище „Никола Вапцаров“"}
{"url": "http://www.focus-news.net/news/2018/06/18/2535426/kyustendil-izlozhbi-predstavyane-na-knigi-i-kontsert-shte-se-sastoyat-tazi-sedmitsa-v-grada.html", "text": "Изложби, представяне на книги и концерт ще се състоят тази седмица в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. На 19 юни, от 18.00 часа в читалище „Братство” ще се проведе концерт на възпитаниците на школата по пиано и поп пеене към читалището. Ръководител на школата е Жана Райнова. \r\nНа 21 юни ще бъде представена годишна изложба на класа по рисуване към читалището, чиито ръководител е Людмила Христова. На същата дата, отново в читалище „Братство”, ще бъде представен пътеводителят „Мистичната Странджа”. Ден по-късно в Художествена галерия „Владимир Димитров – Майстора” ще бъде открита изложбата от произведения на участниците в пленера „В духа на майстора”. Събитието е насрочено за 18.00 часа.\r\nВенцеслав ИЛЧЕВ", "date": "2018.06.18", "title": "Кюстендил: Изложби, представяне на книги и концерт ще се състоят тази седмица в града"}
{"url": "http://www.focus-news.net/news/2018/06/18/2535427/veliko-tarnovo-krasimir-balakov-ostava-nachelo-na-etar-kato-glaven-menidzhar.html", "text": "Красимир Балъков остава начело на „Етър“ като главен мениджър и е амбициран „Етър“ да бъде още по-силен през новия сезон. Това съобщиха от пресцентъра на Община Велико Търново. Балъков бе представен на специална пресконференция от члена на клубната управа Александър Нанков. „Етър“ завърши една успешна година, натрупахме опит, който бе важен за нас. Заслугата е на футболистите и треньорите. Ние имаме най-добрия екип в Първа лига, независимо от условията, в които работи нашият клуб и можем да се гордеем с него. Поздравявам Красимир Балъков за успешния завършек на сезона, поздравявам Станислав Генчев, Калоян Чакъров, Илиян Киряков и Тодор Колев. Имахме доста разговори както с Общината, така и с г-н Балъков и се радвам, че той остава при нас. Красимир Балъков най-добрият треньор в България, той е новият главен мениджър на „Етър“, заяви Александър Нанков, а думите му бяха посрещнати с аплодисменти от присъстващите. Договорът на Балъков е за срок от 1 година.\r\nАдминистративният директор Страцимир Тинчев съобщи подробности по плана за подготовка. На 26 юни отборът заминава на лагер в Дряново, където ще се готви. Днес е първата контрола с ЦСКА, следват мачове с „Дунав“, „Локо“ (Сф), „Несебър“, „Ботев“ (Гълъбово) и „Литекс“. Официалното представяне е на 13 юли преди мача с „Литекс“ на стадион „Ивайло“.\r\n„Етър“ привлече първите си две нови попълнения за предстоящия сезон в Първа лига. Това са централният защитник и естонски национал Артьом Артюнин и левият бек Крум Стоянов, който идва от „Динамо“ (Минск). Отборът се запазва в по-голямата си степен. Футболистите с изтекли договори Ерик Почански, Христо Иванов, Венци Василев, Иван Вълчанов и Яни Пехливанов, Чавдар Ивайлов са ги подновили. Действащи договори си имат Румен Руменов и Стефан Неделчев, които бяха спрягани по медиите, че напускат.\r\nЗасега под въпрос остават Георги Сърмов, Алиуне Бадара и Аласана Мане, но и с тримата се поддържа връзка и разговорите с тях и техните мениджъри продължават. „Етър“ винаги стартира подготовка с двама юноши от школата. Това са Кольо Станев и централният защитник Валери Радославов, за когото Балъков заяви, че много му напомня по фигура и качества на покойния Трифон Иванов.", "date": "2018.06.18", "title": "Велико Търново: Красимир Балъков остава начело на „Етър“ като главен мениджър"}
{"url": "http://www.focus-news.net/news/2018/06/18/2535425/svetla-baryakova-muzeen-kompleks-bansko-s-vecherno-bogosluzhenie-v-tsarkvata-sveta-troitsa-zapochvat-chestvaniyata-po-povod-296-godini-ot-rozhdenieto-na-paisiy-hilendarski.html", "text": "С вечерно богослужение в църквата „Света Троица“ започват честванията по повод 296 години от рождението на Паисий Хилендарски и 256 години от написването на „История славянобългарска“. Това каза за Радио „Фокус“-Пирин Светла Барякова, директор на Музеен комплекс-Банско. Тя уточни, че богослужението започва в 16,30 часа. По думите й честванията за Хилендарския монах, които ще продължат два дни, са организирани от Община Банско, като активно ще се включи и Музеен комплекс-Банско, както и читалището и училищата от града. \r\n„За Паисий Хилендарски може да се говори много и винаги ще бъде недостатъчно, защото той наистина е първият, който запали зората на нашето Възраждане, първият, който се обърна към миналото с поглед към бъдещето и ще остане всевечен в нашето настояще и бъдеще със заветите си и своите прозрения. Делото му е огромно. Банскалии изключително много тачат своя съгражданин и своя обичан син и се готвят по достойнство да отбележат неговия ден“, коментира Барякова. \r\nСпоред директора на Музеен комплекс-Банско е безкрайно важно хората да помнят делото на Паисий Хилендарски, защото той е първият, който издига българщината и българския дух в култ. Тя подчерта, че той търси корените на нашата национална идентичност, търси основания за българска гордост, за изграждане и утвърждаване на българското национално самосъзнание. Светла Барякова заяви, че Паисий е един от най-великите българи, защото той просто е прекрачил своето време с векове напред.\r\nНатали СТЕФАНОВА", "date": "2018.06.18", "title": "Светла Барякова, Музеен комплекс-Банско: С вечерно богослужение в църквата „Света Троица“ започват честванията по повод 296 години от рождението на Паисий Хилендарски"}
{"url": "http://www.focus-news.net/news/2018/06/18/2535416/d-r-lyubomir-chipilski-e-opredelen-za-vremenno-izpalnyavasht-dlazhnostta-izpalnitelen-direktor-na-iamo.html", "text": "Д-р Любомир Чипилски е определен за временно изпълняващ длъжността „изпълнителен директор“ на Изпълнителна агенция „Медицински одит“. Това съобщиха от пресцентъра на Министерството на здравеопазването. Д-р Чипилски е специалист по неврология и магистър по здравен мениджмънт. Той постъпва на работа в Изпълнителна агенция „Медицински одит“ през м. май 2016 г., а в началото на 2018 г. е назначен за директор на дирекция „Осигуряване на качество и анализи“ в агенцията. Д-р Чипилски е работил по специалността си в различни лечебни заведения в страната. В периода 1994 г. – 2000 г. е главен асистент по неврология в Университетската болница по неврология и психиатрия „Свети Наум“, София. Д-р Любомир Чипилски е заемал длъжността „главен секретар“ на Изпълнителната агенция по лекарствата.", "date": "2018.06.18", "title": "Д-р Любомир Чипилски е определен за временно изпълняващ длъжността „изпълнителен директор“ на ИАМО"}
{"url": "http://www.focus-news.net/news/2018/06/18/2535414/radio-svobodna-evropa-makedoniya-nikos-kotsiyas-zayavi-che-nova-demokratsiya-e-filial-na-vmro-dpmpe-v-atina.html", "text": "Гръцкият външен министър Никос Коцияс разкритикува основната опозиционна партия в страната „Нова Демокрация“ заради позициите ѝ относно спора за името, предава  македонското електронно издание „Свободна Европа“.\r\nКоцияс повтори позицията си, че опозиционните партии и в Македония, и в Гърция имат еднакви позиции и допълни, че „Нова демокрация“ работи като партиен филиал на ВМРО-ДПМНЕ в Атина“. Виктор Турмаков", "date": "2018.06.18", "title": "Радио „Свободна Европа“ (Македония): Никос Коцияс заяви, че „Нова демокрация“ е филиал на ВМРО-ДПМПЕ в Атина"}
{"url": "http://www.focus-news.net/news/2018/06/18/2535424/pernik-kontsert-na-duhoviya-orkestar-praznichna-programa-za-paisiy-hilendarski-i-bezplatna-prozhektsiya-na-film-shte-se-provedat-na-19-yuni.html", "text": "На 19 юни от 11. 00 часа пред Двореца на културата ще се проведе концерт на Духовия оркестър към ОК Дворец на културата с диригент Трифон Трифонов. Това съобщиха от пресцентъра на община Перник. В 12.00 часа в местността „Калужерец“ в село Кралев дол ще има празнична програма по повод Деня на Паисий Хилендарски. Организатор е НЧ “Св. Паисий Хилендарски -1927г.” в село Кралев дол. От 16.00 часа в Клуб „Миньор“ по проект „Кино Европа“ ще има безплатна прожекция на испанския игрален филм \"Враждебна зона\". Организатор е НЧ “Миньор - 2005 г.”. От 19.00 часа в Театрален салон „Георги Русев“ ще се проведе „Невястата“ – музикално-танцов спектакъл, национално турне на Фолклорен ансамбъл „Родопа“ – Смолян.", "date": "2018.06.18", "title": "Перник: Концерт на Духовия оркестър, празнична програма за Паисий Хилендарски и безплатна прожекция на филм ще се проведат на 19 юни"}
{"url": "http://www.focus-news.net/news/2018/06/18/2535430/prezidentat-rumen-radev-shte-bade-na-ofitsialno-poseshtenie-v-slovashkata-republika-na-19-i-20-yuni.html", "text": "На 19 и 20 юни президентът Румен Радев ще бъде на официално посещение в Словашката република. Тази година България и Словакия отбелязват 25 години от установяване на дипломатически отношения. Това съобщиха от прессекретариата на държавния глава. На 19 юни с официална церемония в президентския дворец в Братислава държавният глава Румен Радев ще бъде посрещнат от своя словашки колега президента Андрей Киска. Двамата ще проведат среща „на четири очи“, след което ще ръководят пленарните разговори между двете официални делегации. В присъствието на двамата президенти ще бъдат подписани  двустранни документи – договори за сътрудничество между Техническия университет-София и Техническия университет в Братислава, между Българската телеграфна агенция и Словашката телеграфна агенция, както и между УНСС и Икономическия университет – Братислава. В първия ден от визитата българският държавен глава ще разговаря с премиера на Словашката република Петер Пелегрини, както и с председателя на Националния съвет Андрей Данко. Сред темите на разговорите ще бъдат задълбочаването на търговско-икономическите отношения в сфери от взаимен интерес, насърчаването на туризма, сътрудничеството в секторите на енергетиката и отбраната, ще бъдат обсъдени и въпроси от европейския дневен ред. В Братислава президентът Румен Радев ще се срещне с представители на българската общност.  На 20 юни държавният глава ще посети Българското средно образователно училище „Христо Ботев“, което отбелязва 70 години от създаването си. Учебното заведение е известно като едно от най-престижните училища в Братислава.", "date": "2018.06.18", "title": "Президентът Румен Радев ще бъде на официално посещение в Словашката република на 19 и 20 юни"}
{"url": "http://www.focus-news.net/news/2018/06/18/2535411/svoboden-pechat-makedoniya-prezidentat-na-gartsiya-zayavi-che-za-chlenstvoto-na-makedoniya-v-es-i-v-nato-shte-e-neobhodimo-reshenie-za-imeto-i-izmeneniya-v-konstitutsiyata.html", "text": "Президентът на Гърция Прокопис Павлополус заяви, че предпоставките за европейската перспектива на Гърция остават същите - решението за името, което няма да разпространява иредентизъм и промени в конституцията, предава македонската електронна медия   „Свободен печат“.\r\n„Предварително условие за напредък по отношение на НАТО и Европейския съюз за Бивша югославска република Македония е решаването на спора за името на тази страна. Въпросът за името трябва да бъде разрешен, така че това име да не се разпространява логично. И за да се случи това, ще трябва да бъде преразгледана конституцията им. Това е прието от всички и от самата държава, както произтича от договора, който бе подписан вчера в Преспа“,  заяви гръцкият президент.\r\nПавлопулос потвърди, че Гърция се стреми към приятелски и добросъседски отношения, подкрепя европейската и евроатлантическата интеграция на Македония, но само ако са изпълнени установените и съгласувани условия.\r\n„ За покана за тази държава, за интеграция в НАТО, както и за началото на някакви съществени преговори за присъединяване към Европейския съюз, е предпоставка промяна на Конституцията и едва тогава ще можем да говорим за тази гледна точка, нещо, което като е известно, е договорено“, допълни той. Виктор Турмаков", "date": "2018.06.18", "title": "„Свободен печат“ (Македония): Президентът на Гърция заяви, че за членството на Македония в ЕС и в НАТО ще е необходимо решение за името и изменения в конституцията"}
{"url": "http://www.focus-news.net/news/2018/06/18/2535428/dots-d-r-sava-tabakov-zagubite-na-chereshi-v-kyustendil-i-kazanlak-shte-sa-mnogo-zaradi-obilnite-valezhi-pokray-braneto.html", "text": "Загубите на череши в Кюстендил и Казанлък ще са много заради обилните валежи покрай брането. Това каза доц. д-р Сава Табаков, преподавател в Катедрата по овощарство в Аграрния университет в Пловдив, в интервю за Агенция „Фокус“ във връзка със състоянието на овощните култури след обилните валежи и градушки през последната седмица.\r\n„В района на Кюстендил в момента валежите са често явление и там загубите ще са големи от напукани и изгнили череши. По високите места в казанлъшкия регион също мисля, че черешоберът е спрял заради много интензивните дъждове. Така че ще има загуби от неприбрана продукция“, коментира д-р Табаков. Той обясни, че на местата, където е имало градушки, нещата не седят добре. „Неприятно е за производителите, но тази продукция ще става само за преработка, ако има загнивания и други нарушавания на целостта на плодовете. Поройните валежи също не са благоприятни и без градушка, тъй като тези интензивни превалявания причиняват рязко преовлажняване на почвата, временно кореновата система остава без кислород и при по-чувствителните видове като праскова, череша, бадеми може да се стигне до загиване на дърветата. Където се случи да се задържи повече вода, там може да има проблеми с живота на растенията. Късните череши също страдат от по-големите количества дъжд, тъй като намокрянето на зрелите плодове води до напукване и загниване. Подобно е положението и при ягодовите плодове, при вишната. Така че има проблеми. Но понеже дъждовете сега са много локални обща картина не може да се направи. Който бъде поразен от градушка и интензивни дъждове, има проблеми, а тези, които не са поразени – продължават напред. Общо взето, тази година плодовете са малко – вследствие на пролетта няма праскова, нектарина, кайсия“, каза още д-р Табаков. Той уточни, че за тази година засега се очакват най-големите реколти от ябълки.\r\nЦветилена СИМЕОНОВА", "date": "2018.06.18", "title": "Доц. д-р Сава Табаков: Загубите на череши в Кюстендил и Казанлък ще са много заради обилните валежи покрай брането"}
{"url": "http://www.focus-news.net/news/2018/06/18/2535431/api-vazstanoveno-e-dvizhenieto-po-pat-i-3-pleven-yablanitsa-v-rayona-na-okolovrastniya-pat-na-dolni-dabnik.html", "text": "Възстановено е движението по път I-3 Плевен-Ябланица в района на околовръстния път на Долни Дъбник. Това съобщиха от Агенция \"Пътна инфраструктура\" (АПИ).", "date": "2018.06.18", "title": "АПИ: Възстановено е движението по път I-3 Плевен-Ябланица в района на околовръстния път на Долни Дъбник"}
{"url": "http://www.focus-news.net/news/2018/06/18/2535434/zhatvenata-kampaniya-2018-g-shte-bade-otkrita-na-21-yuni.html", "text": "Официалното откриване на жътвена кампания 2018 г. ще се проведе на 21 юни от 11.00 часа в землището на с. Желю войвода, Област Сливен. Това съобщиха от  Националната асоциация на зърнопроизводителите (НАЗ). Кампанията ще бъде открита в стопанството на Георги Радев, заместник-председател на УС на НАЗ и председател на „Сдружението на земеделските производители Хаджи Димитър” – Сливен. Отбелязването на началото на жътвата се превърна в традиционно ежегодно събитие на НАЗ, провеждано в духа на българските фолклорни традиции. Идеята на празника е да популяризира този важен момент от работата на земеделския производител. Националното откриване на жътвената кампания е четвърто поред и ще бъде отбелязано според народния обичай на Сливенския регион.", "date": "2018.06.18", "title": "Жътвената кампания 2018 г. ще бъде открита на 21 юни"}
{"url": "http://www.focus-news.net/news/2018/06/18/2535433/milosh-kunchev-damtn-burgas-kam-nastoyashtiya-moment-vsichki-yazoviri-sa-v-sastoyanie-da-poberat-padnalite-valezhi.html", "text": "Към настоящия момент всички язовири са в състояние да поберат падналите валежи.  Това каза за Радио „Фокус“ – Бургас Милош Кунчев, началник на регионалния отдел към Държавната агенция за метрологичен и технически надзор в Бургас (ДАМТН). „Там, където има възможност, се източват и държат контролен обем“, каза още той. По думите му на територията на област Бургас има 356 язовира. Около 13 от тях са държавни, които са по-големи и по-значими. Останалите са на общини, сдружения за напояване и на частни лица. Според Кунчев по-голямата част от тях в момента вече са в сравнително добро техническо състояние. Взети са мерки от страна на общините. \r\n„В момента има 7 язовира, при които все още има възможност за поражения, но повечето от тях са с контролен обем и не са в състояние да преливат“, каза още Кунчев. Той добави, че проверките се извършват всяка седмица в различни общини, в зависимост от дадените предварително предписания, по график, който преди това се одобрява от София. „Съставяме констативни протоколи, които се връчват на собствениците, един екземпляр се изпраща до областния управител и един екземпляр в София. На всяка проверка задължително се изисква присъствие на собственика или на оператора на язовира като представител“, допълни началникът на регионалния отдел. Според думите му когато има нарушения ги описват и съответно дават предписания със срок, в който трябва да бъдат отстранени.\r\nДеница ДИМИТРОВА", "date": "2018.06.18", "title": "Милош Кунчев, ДАМТН-Бургас: Към настоящия момент всички язовири са в състояние да поберат падналите валежи"}
{"url": "http://www.focus-news.net/news/2018/06/18/2535432/stara-zagora-zapochna-palneneto-s-voda-na-ezeroto-v-park-yordan-kapsamunov.html", "text": "От днес реновираното езеро в парк „Йордан Капсамунов“ отново ще радва и разхлажда в летните месеци старозагорци, съобщиха от пресцентъра на общината. Започна пълненето му с вода след като бе изпусната за освежаване на коритото.  Дейностите по ремонта на съоръжението продължиха над две седмици. Монтиран бе армиран холкер между дъното и стената на езерото, с което ще се подобри стабилността на конструкцията и предотврати компрометирането му. Запълнени частично бяха и зоните с нарушена замазка, с което се подобри хидроизолацията. Ремонтът е дело на старозагорска фирма, уточни още Николай Стоев, ръководител на общинското звено „Озеленяване и комунални дейности“. Той допълни, че предстои да бъдат поставени и кошчета за отпадъци в района на парка. Община Стара Загора призовава гражданите и гостите на града да пазят чистота в парковете и градините.", "date": "2018.06.18", "title": "Стара Загора: Започна пълненето с вода на езерото в парк „Йордан Капсамунов“"}
{"url": "http://www.focus-news.net/news/2018/06/18/2535435/vas-otmeni-okonchatelno-unifitsiraneto-na-razmera-na-dobavkite-za-sotsialna-integratsiya-transport-i-telekomunikatsionni-uslugi-za-horata-s-uvrezhdaniya.html", "text": "Петчленен състав на Върховния административен съд (ВАС) отмени текстове от Правилника за прилагане на Закона за интеграция на хората с увреждания, които определят размера на месечните добавки за социална интеграция, транспортни, информационни и телекомуникационни услуги. Това съобщиха от пресцентъра на ВАС.\r\nС Решение № 7706 по адм. дело № 4602 от 2018 г. върховните съдии отмениха окончателно разпоредбите на чл. 24, ал. 2, чл. 25 и чл. 26 от Правилника за прилагане на Закона за интеграция на хората с увреждания, приет с Постановление № 343 от 17.12.2004 г. на Министерския съвет. Текстовете определят базата за изчисляване на месечната добавка за социална интеграция според гарантирания минимален доход, месечната добавка за социална интеграция за транспортни услуги в размер 15% от гарантирания минимален доход и месечната добавка за ползване на информационни и телекомуникационни услуги в размер 20% от гарантирания минимален доход.\r\nПетчленният състав на ВАС смята, че обвързването на размера на месечната добавка с гарантирания минимален доход е незаконосъобразно, тъй като водещият критерий според Закона за интеграция на хората с увреждания за определянето на размера й са единствено индивидуалните потребности на хората с увреждания. Унифицирането на размера на добавката създава обективни пречки за осигуряване на социална интеграция на хората с увреждания и препятства упражняването на основните им прави и свободи, гарантирани с Конвенцията за правата на хората с увреждания. \r\nРазмерът на месечната добавка за социална интеграция трябва да е съобразен с индивидуалните потребности на конкретното лице с трайни увреждания и със степента на намалена работоспособност, или вида и степента на увреждането. Индивидуалните потребности на всяко лице се определят въз основа на методика, утвърдена от министъра на труда и социалната политика, по предложение на изпълнителния директор на Агенцията за хората с увреждания и на изпълнителния директор на Агенцията за социално подпомагане. Добавката е диференцирана и представлява парични средства, които допълват собствените доходи и са предназначени за покриване на допълнителни разходи за транспорт, информационни и телекомуникационни услуги, обучение; балнеолечение и рехабилитационни услуги, лекарства и др.\r\nВърховните съдии смятат още, че чрез обвързването на размера на добавката с гарантирания минимален доход се препятства упражняването на гарантираните с Конвенцията за правата на хората с увреждания права и свободи  - свободата на придвижване, правото на пълноценно включване в общността, личната мобилност и свобода на изразяване на мнение, свобода на достъпа до информация, правото на образование, правото на достъп до рехабилитационни услуги и осигуряването на подходящ жизнен стандарт.", "date": "2018.06.18", "title": "ВАС отмени окончателно унифицирането на размера на добавките за социална интеграция, транспорт и телекомуникационни услуги за хората с увреждания"}
{"url": "http://www.focus-news.net/news/2018/06/18/2535439/dots-d-r-sava-tabakov-zaradi-izmrazvane-na-1-mart-byaha-izgubeni-pochti-na-100-nasazhdeniyata-ot-praskovi-kaysii-slivi-i-bademi.html", "text": "Заради измръзване на 1 март бяха изгубени почти на 100% насажденията от праскови, кайсии, сливи и бадеми. Това каза доц. д-р Сава Табаков, преподавател в Катедрата по овощарство в Аграрния университет в Пловдив, в интервю за Агенция „Фокус“ във връзка със състоянието на овощните култури през първата половина на годината.\r\n„Първо предизвикателство пред производителите през 2018 г. беше голямото измръзване, което се случи на 1 март. Тогава в някои райони температурите бяха от минус 18 до минус 22 градуса сутринта и то при снежна покривка. А първи март е една късна дата, при която овошките нямат добра студоустойчивост. Овощните дървета бяха излезли от покой, пъпките бяха тръгнали да се развиват, да набъбват и в някои райони този студ доведе до масово измръзване още на пъпка – на прасковите, на сливите, на кайсиите (практически на 100%), на бадема. Това беше първият сериозен удар върху овощарството и след това вече това е вторият период с по-чести явления като градушката. Първият беше малко по-рано, когато районът на Карнобат и Айтос чак до Каблешково беше съсипан от много мощна градушка с голям обхват и продължителност“, каза още д-р Табаков и посочи, че има и някои места от Югозападна България, които са засегнати. „Ако мога да обобщя, примерно в сливенския регион има измръзване на прасковите още от 1 март, а там това е основна култура. Районът на Харманли и Свиленград също е засегнат от измръзване оттогава. Старозагорският регион също“, коментира той.\r\nНа въпрос какви мерки могат да вземат стопаните в такива случи, д-р Табаков обясни, че единият вариант са застраховките. „Но хората трябва да са наясно, че застраховките покриват производствените разходи, а не очакваната сума от дейността на стопанина. Другото, което трябва да имат предвид стопаните, е, че трябва да вземат фитосанитарни мерки след такива тежки бури и поройни дъждове. На първо място, неразпространение на гъбни болести, за което трябва да се реагира бързо. Най-популярни са медните препарати, но хората трябва да са наясно, че голяма част от овощните растения са чувствителни към такива препарати по време на вегетацията. Медта проявява известна цитотоксичност по време на вегетацията, затова може да се използва вместо мед алуминиев фозетил - препарати с активно вещество алуминиев фозетил, което има известно бактерицидно действие срещу някои бактериални и някои гъбни болести“, каза още той.\r\nЦветилена СИМЕОНОВА", "date": "2018.06.18", "title": "Доц. д-р Сава Табаков: Заради измръзване на 1 март бяха изгубени почти на 100% насажденията от праскови, кайсии, сливи и бадеми"}
{"url": "http://www.focus-news.net/news/2018/06/18/2535436/es-i-avstraliya-zapochnaha-pregovori-za-targovsko-sporazumenie.html", "text": "В австралийската столица Канбера еврокомисарят по въпросите на търговията Сесилия Малмстрьом заедно с министър-председателя на Австралия Малкълм Търнбул и министъра на търговията Стивън Чиобо официално започнаха преговори за всеобхватно и амбициозно търговско споразумение между Европейския съюз (ЕС) и Австралия. Това съобщиха от Представителството на Европейската комисия в България.\r\nАвстралия е една от отбелязващите най-голям растеж развити икономики в света. Бъдещото споразумение ще позволи на европейските предприятия да се конкурират при еднакви условия с предприятията от държавите, с които Австралия вече има търговски споразумения. ЕС вече е вторият по големина търговски партньор на Австралия. Двустранната търговия със стоки расте с постоянни темпове през последните години, като миналата година достигна почти 48 милиарда евро. \r\nСекторите, от които се формира по-голямата част от износа на ЕС за Австралия, са транспортно оборудване, машини и апарати, химикали, храни и услуги. Двустранната търговия с услуги възлиза на около 28 милиарда евро. Чрез споразумението търговията със стоки между двете страни партньори би могла да се увеличи с над една трета. \r\nСлед днешното събитие първият официален кръг от преговорите между екипите от преговарящи на двете страни ще се проведе в Брюксел от 2 до 6 юли. \r\nЗапочването на преговори с Австралия идва след приключването на търговските преговори с Япония през миналата година и с Мексико през пролетта на тази година, както и след влизането в сила на търговското споразумение между ЕС и Канада през септември миналата година.", "date": "2018.06.18", "title": "ЕС и Австралия започнаха преговори за търговско споразумение"}
{"url": "http://www.focus-news.net/news/2018/06/18/2535438/parvoto-izdanie-na-izsledovatelskiya-proekt-indeks-za-bezopasno-shofirane-shte-bade-predstaveno-na-19-yuni.html", "text": "Утре (19 юни 2018 г., вторник), от 11:00 часа в Гранд Хотел София, зала Триадица ще бъде представено първото издание на изследователския проект „Индекс за безопасно шофиране“. Това съобщиха от пресцентъра на МВР. Изследването включва обобщена самооценка на поведението и реакциите на шофьорите на пътя в рутинни и рискови ситуации. \r\nНа събитието ще присъстват заместник-министърът на вътрешните работи Стефан Балабанов, представители на Отдел „Пътна полиция“ при Главна дирекция „Национална полиция“, Държавно-обществената комисия по безопасност на движението по пътищата, Министерство на транспорта и неправителствени организации.", "date": "2018.06.18", "title": "Първото издание на изследователския проект „Индекс за безопасно шофиране“ ще бъде представено на 19 юни"}
{"url": "http://www.focus-news.net/news/2018/06/18/2535440/pleven-pokriv-na-kashta-v-selo-brenitsa-e-izgoryal-sled-padane-na-malniya.html", "text": "Покрив на къща в село Бреница е изгорял след падане на мълния. Това съобщиха от ОДМВР-Плевен. Сигналът за инцидента е получен на 15 юни в 20.04 часа в Оперативен център при РДПБЗН – Плевен. Вероятната причина за произшествието е природно явление – паднала мълния. Унищожена е покривна конструкция кв.м. 70. Пострадали няма. Пожарът е погасен от служители на РС ПБЗН – Кнежа с един автомобил.", "date": "2018.06.18", "title": "Плевен: Покрив на къща в село Бреница е изгорял след падане на мълния"}
{"url": "http://www.focus-news.net/news/2018/06/18/2535441/varna-pri-golyam-intere-premina-kontsertat-na-gratskiya-duhovnik-i-tsarkoven-pevets-arhimandrit-nikodimos-kavarnos.html", "text": "При голям интерес и стотици посетители премина концертът на популярния гръцки духовник и църковен певец архимандрит Никодимос Каварнос, предаде репортер на Радио „Фокус“ – Варна. Домакин на събитието бе храм „Св. Атанасий“, като концертът се проведе с благословението на Негово Високопреосвещенство Варненския и Великопреславски митрополит Йоан. Концертът е част от празничната програма, посветена на 180-годишнината от построяването на храма, която се навършва в края на месец август. Именно заради този велик светец от Александрия, архимандрит Никодимос прикани всички да застанат прави в началото на концерта, за да бъде изпят тропара на светеца. \r\nХристияни от града и страната се стекоха, за да видят и почувстват пеенето на Архимандрит Никодимос Каварнос, на когото пригласяха Йоргос Ромилиотис и Янис Атанасиу, които пееха исона. В програмата взе участие и църковният хор при едноименния храм под диригентство на Евгения Григорова, който изпълни няколко песнопения, на две от които солисти бяха Жасмина Богословова и Любомир Григоров.\r\nМилена СТОЕВА", "date": "2018.06.18", "title": "Варна: При голям интере премина концертът на гръцкия духовник и църковен певец архимандрит Никодимос Каварнос"}
{"url": "http://www.focus-news.net/news/2018/06/18/2535429/inzh-doncho-atanasov-30-40-mln-lv-shte-sa-neobhodimi-za-izmestvane-na-traseto-na-magistrala-struma-kray-pokrovnik.html", "text": "30-40 млн. лв. ще са необходими за изместване на трасето на магистрала „Струма“ край Покровник. Това каза в интервю за Агенция „Фокус“ председателят на УС на Агенция „Пътна инфраструктура“ инж. Дончо Атанасов. „От медиите разбрах, че българска строителна фирма, без да се споменава името ѝ, работила и проектирала магистрали в Румъния, е направила сметки, че около 1-2 млн. лв. ще са необходими за изместването на трасето. От много години съм в пътния бранш и нито аз, нито колегите ми са чували, че българска фирма строи магистрали в съседна Румъния. Каня ги на среща, за да се запозная и с тях, и със сметките им и да им представя нашите“, коментира инж. Атанасов и добави, че направените от АПИ разчети показват, че много повече средства ще са необходими от хвърлените в публичното пространство.  \r\n„Ако трябва трасето да се измества на изток, ще е необходимо да се изгради участък с дължина около 1,8 км. Освен това няма да може да се използва и вече построеното на лот 3.1, което е за около 8 млн. лв. от Кохезионния фонд на ЕС. Сметките ни сочат, че за евентуалното изместване на трасето ще са необходими още около 30-40 млн. лв“, добави той. По думите му в това са включени не само строителните работи, а и всички необходими допълнителни дейности като отчуждения на имоти например.\r\n„Освен загуба на вече инвестирани средства, изместването би забавило значително цялостното изграждане на отсечката между Благоевград и Крупник с повече от година. По настоящия договор със строителя и утвърденото трасе целият участък трябва да е готов най-късно през август 2019 г\", добави той.  \r\nИнж. Атанасов обясни, че решението дали трябва да се измести трасето на АМ „Струма“ край Покровник не е от компетенциите на Агенция „Пътна инфраструктура“. По думите му решението ще бъде взето от междуведомствена експертна комисия, назначена от министъра на културата. „Тя ще се произнесе след като завършат археологическите проучвания, които по договор трябва да приключат до 20 юли. Строителни работи на трасето не се извършват и работата на археолозите продължава и в момента“, обясни той.", "date": "2018.06.18", "title": "Инж. Дончо Атанасов: 30-40 млн. лв. ще са необходими за изместване на трасето на магистрала „Струма“ край Покровник"}
{"url": "http://www.focus-news.net/news/2018/06/18/2535437/angela-merkel-v-spora-s-hss-za-politikata-za-bezhantsite-ne-mozhe-da-ima-avtomatichno-othvarlyane-na-kandidatite-na-granitsata-neobhodimo-e-reshenie-na-evropeysko-ravnishte.html", "text": "Спорът в редиците на Съюза (ХДС/ХСС) за политиката в областта на убежището продължава да ескалира. Канцлерът на ФРГ Ангела Меркел се противопостави на автоматичното отхвърляне на кандидатите за закрила на германската граница – предложение, за което настоява Християнсоциалния съюз, съобщава националният ежедневник Die Frankfurter Allgemeine Zeitung.\r\nОт ХСС са категорични, че ще започнат да прилагат принципа на германската граница в Бавария, ако след срещата на върха на ЕС в края на юни не бъде постигнато решение на европейско равнище. Това е ултимативният срок, който партията постави пред Меркел.\r\nГерманският канцлер на свой ред подчерта, че спорът с ХСС за политиката в областта на убежището трябва да бъде решен  на европейско ниво. Самата тя предложи да се работи върху нея до срещата на върха на ЕС в края на юни. Некоординираното отхвърляне на мигрантите на германската граница може да застраши европейската интеграция, предупреди Меркел.Тереза Герова", "date": "2018.06.18", "title": "Ангела Меркел в спора с ХСС за политиката за бежанците: Не може да има автоматично отхвърляне на кандидатите на границата, необходимо е решение на европейско равнище"}
{"url": "http://www.focus-news.net/news/2018/06/18/2535442/sadat-opravda-bivshiya-sluzheben-ministar-na-zdraveopazvaneto-ilko-semerdzhiev.html", "text": "Съдът оправда бившия служебен министър на здравеопазването Илко Семерджиев, предаде Нова телевизия. Той е обвинен за това, че на 24 март 2017 година е заплашил шефа на Изпълнителната агенция по лекарствата, за да назначи конкретно лице за заместник-изпълнителен директор на агенцията. За същия този човек обаче шефът на агенцията по лекарствата е отказал назначение заради конфликт на интереси. Подразнен от отказа, Семерджиев заплашил с уволнение шефа на агенцията. Ако бъде признат за виновен, ексминистърът може да получи наказание до шест години затвор. Към настоящия момент спрямо него е определена мярка за неотклонение „подписка“.", "date": "2018.06.18", "title": "Съдът оправда бившия служебен министър на здравеопазването Илко Семерджиев"}
{"url": "http://www.focus-news.net/news/2018/06/18/2535443/vidin-v-okrazhniya-sad-shte-bade-prochetena-prisada-po-sluchaya-s-vzriva-v-s-gorni-lom-pri-koyto-zaginaha-15-dushi.html", "text": "Във Видинския окръжен съд ще бъде прочетена присъда по случая с взрива в  с. Горни Лом, при който загинаха 15 души, съобщиха от съда. Присъдата ще се бъде прочетена публично от 10,30 ч. на 19 юни. Обвиняемите  по делото са четирима, разпитани са близо 200 свидетели, 50 са вещите лица,  а самото дело е 180 тома. Като граждански ищци по делото са признати около 50 близки роднини. Съдия по делото  е Владимир Стоянов, прокурор е Мирослав Костов.„Фокус“ припомня:\r\nНа 1 октомври 2014 г. при утилизация на противопехотни мини в завод „Миджур“ в с. Горни Лом живота си губят 15 души – 13 мъже и две жени, от тях 11 са  работници, които са били на смяна и 3-ма са от ръководството на дружеството.  При взрива са пострадали и 2 жени, които са били настанени в болница без опасност за живота. Завод „Миджур“ през 2014 г.  е собственост на фирма „Видекс“ АД и е за производство на взривни вещества за граждански цели и утилизация на боеприпаси. Валери Митков, собственик на завода, чийто син също загива в взрива. е обвиняем по делото за взрива в с. Горни Лом.", "date": "2018.06.18", "title": "Видин: В окръжния съд ще бъде прочетена присъда по случая с взрива в  с. Горни Лом, при който загинаха 15 души"}
{"url": "http://www.focus-news.net/news/2018/06/18/2535444/plovdiv-kmetat-na-karlovskoto-selo-voynyagovo-todor-tankovski-e-zaloven-s-podkup.html", "text": "Заловен с подкуп е кметът на карловското село Войнягово Тодор Танковски. Това съобщи за Радио „Фокус”- Пловдив директорът на ОДМВР-Пловдив Атанас Илков. Днес след обяд кметът е бил заловен с парите, които са му били дадени като подкуп. Той е задържан за 24 часа. Подробностите ще бъдат разяснени утре от Районна прокуратура в Карлово. \r\nТодор Танковски е най-младият кмет в община Карлово. Това е първият му мандат. По образование е хореограф. \r\nЦветана ТОНЧЕВА", "date": "2018.06.18", "title": "Пловдив: Кметът на карловското село Войнягово Тодор Танковски е заловен с подкуп"}
{"url": "http://www.focus-news.net/news/2018/06/18/2535449/ruse-oblastnata-epizootichna-komisiya-nabelyaza-merki-vav-vrazka-s-registrirani-chetiri-ognishta-na-afrikanska-chuma-po-svinete-v-obshtina-tulcha-rumaniya.html", "text": "Днес се проведе заседание на постоянно действащата междуведомствена областна епизоотична комисия. То беше водено от Свилен Иванов, заместник областен управител на област Русе. Това съобщиха от Областната администрация. Повод за свикване на заседанието са констатираните четири огнища на африканска чума по свинете в община Тулча, Румъния и спешната необходимост от предприемане на мерки за предотвратяване разпространението на заболяването на територията на нашата страна. \r\nОт Областна дирекция по безопасност на храните представиха информация относно начина на разпространение и рисковете от африканската чума по свинете.\t\r\nПредмет на заседанието беше и актуалната епизоотична обстановка, свързана със заболяването Инфлуенца по птиците.\r\nС цел предпазване и недопускане възникване и разпространение на заболяванията африканска чума по свинете и Инфлуенца по птиците на територията на област Русе, Областна дирекция по безопасност на храните в град Русе ще бъде приведена в състояние на повишена епизоотична готовност. Също така ще се извършва постоянен ветеринарномедицински контрол за спазване на мерките за биосигурност в птицевъдните и свиневъдните обекти. Ще бъдат провеждани заседаниия на областната и общинските епизоотични комисии.\r\nБяха набелязани и специфични мерки относно превенцията на Инфлуенцата по птиците и Африканската чума по свинете.\r\nОтносно предотвратяване разпространението на Африканската чума по свинете беше взето решение за незабавно информиране на обслужващия и официален ветеринарен лекар за всички намерени умрели диви свине, промяна на здравния статус, поведение и изменения, открити по вътрешните органи при първична обработка на отсреляните диви свине. На заседанието беше гласувано още да бъдат предприети засилени мерки за проследяване движението на домашни свине и по-строг контрол на личния багаж на пътници, идващи от страни с установена африканска чума. Да се изготвят и връчат предписания на собственици на свиневъдни обекти за стриктно спазване на мерките за биосигурност. Да се изготвят и връчат предписания на собственици на предприятия за производство на фураж за извършване на дезинфекция на превозните средства, предзначени за транспорт на фураж. Решено беше още незабавно да се информират кметовете по населени места и да бъдат запознати с актуалната епизоотична обстановка и др.\r\nВъв връзка с неразпространение на грипа по птиците се реши недопускане излизането на птици извън дворовете на стопаните и контакт между домашни и диви птици и съхраняване на фуража в закрити помещения.", "date": "2018.06.18", "title": "Русе: Областната епизоотична комисия набеляза мерки във връзка с регистрирани четири огнища на африканска чума по свинете в община Тулча, Румъния"}
{"url": "http://www.focus-news.net/news/2018/06/18/2535446/damtn-inspektira-targovskite-vezni-v-gorna-oryahovitsa-konstatirani-sa-4-narusheniya.html", "text": "С настъпването на летния сезон, инспекторите на Държавната агенция за метрологичен и технически надзор извършиха проверка на лица, които използват везни при продажбата на плодове и зеленчуци в Горна Оряховица, съобщиха от пресцентъра на ДАМТН. В акцията се включиха и служители на районното управление на МВР в областта, като екипите проверяваха дали търговците спазват задълженията им по Закона за измерванията. Инспекциите обхванаха 30 търговски маси, като използваните на тях 31 везни бяха проверени за наличие на изискуемите знаци от метрологичен контрол и маркировки, удостоверяват съответствието им с изискванията към тях при употреба за търговски цели. При провеждането на проверките инспекторите на Държавната агенция следяха с повишено внимание за техническата изправност на везните, за правилното им използване, както и за наличие на пломби с нанесени върху тях знаци, предотвратяващи достъпа до местата за регулиране и манипулиране на везните. За 4 от инспектираните везни беше установено, че не отговарят на законовите изисквания, като 3 от тях не са били предназначени за търговски цели, като не са били от одобрен тип или не са с оценено съответствие. Четвъртата е била без валидни знаци за последваща проверка на средствата за измерване в употреба, тъй като не е била извършена ежегодно изискуемата проверка. За установените нарушения и за установените нарушения на Закона за измерванията ДАМТН е съставила 3 акта за установяване на административни нарушения на неизрядните търговците, като в процедура е съставянето и на още един.", "date": "2018.06.18", "title": "ДАМТН инспектира търговските везни в Горна Оряховица, констатирани са 4 нарушения"}
{"url": "http://www.focus-news.net/news/2018/06/18/2535448/obshtina-svishtov-5-000-leva-za-tsarkvata-v-selo-chervena-otpusna-direktsiya-veroizpovedaniya-kam-ministerski-savet.html", "text": "5 000 лева за църквата в село Червена отпусна дирекция „Вероизповедания” към Министерски съвет. Това потвърдиха за Радио „Фокус“ – Велико Търново от пресцентъра на Община Свищов. Със средствата ще бъде извършен ремонт на храма „Света Параскева”. Те са част от втория транш за местната администрация, като в началото на годината бяха отпуснати общо 60 хиляди лева за седем църкви и един манастир.„Фокус“ припомня, че от 2016 година насам по инициатива на Общинското ръководство и кмета Генчо Генчев, на кметовете на кметства в общината и на църковните настоятелства на храмовете бяха изпратени писма с молба за финансова помощ до дирекция „Вероизповедания”. В резултат храмовете получиха одобрение за държавна помощ. През 2016 година бяха отпуснати 39 хиляди лева, а през 2017 година – още 97 хиляди лева. С новите траншове през 2018 година, средствата за целеви ремонти на църковните храмове в Свищовска община възлизат на 201 хиляди лева.\r\nЛуиза ТРАНЧЕВА", "date": "2018.06.18", "title": "Община Свищов: 5 000 лева за църквата в село Червена отпусна дирекция „Вероизповедания” към Министерски съвет"}
{"url": "http://www.focus-news.net/news/2018/06/18/2535447/kyustendil-poradi-padnala-skalna-masa-dvizhenieto-v-rayona-na-rilski-manastir-se-osashtestvyava-samo-v-ednata-lenta.html", "text": "Поради паднала скална маса движението в района на Рилски манастир се осъществява само в едната лента. Това съобщи за Радио „Фокус” – Кюстендил дежурният в Областно пътно управление – Кюстендил. Срокът е до 20 юни. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”.\r\nВенцеслав ИЛЧЕВ", "date": "2018.06.18", "title": "Кюстендил: Поради паднала скална маса движението в района на Рилски манастир се осъществява само в едната лента"}
{"url": "http://www.focus-news.net/news/2018/06/18/2535451/parviyat-zamestnik-predsedatel-na-ek-frans-timermans-pristiga-v-sofiya-na-19-yuni.html", "text": "На 19 юни първият заместник – председател на Европейската комисия Франс Тимерманс ще участва в пленарната среща на Конференцията на комисиите по европейските въпроси на парламентите на Европейския съюз (Пленарен КОСАК), която се провежда в София. Това съобщиха от пресцентъра на Представителството на ЕК в България. Той ще произнесе реч по време на Сесия V: Интерпарламентарно сътрудничество на ЕС, в контекста на дебата по субсидиарност и пропорционалност. Тя ще се предава пряко от 11.15 часа по сателитния канал EbS+ .", "date": "2018.06.18", "title": "Първият заместник-председател на ЕК Франс Тимерманс пристига в София на 19 юни"}
{"url": "http://www.focus-news.net/news/2018/06/18/2535454/api-shofyorite-da-se-dvizhat-s-povisheno-vnimanie-po-pat-3-358-teteven-yablanitsa-v-rayona-na-s-glozhene-poradi-uchastak-ot-patnoto-platno-pokrit-s-voda-vsledstvie-na-proliven-dazhd.html", "text": "Шофьорите да се движат с повишено внимание по път ІІІ-358 Тетевен - Ябланица в района на с. Гложене поради участък от пътното платно, покрит с вода вследствие на проливен дъжд. За това призоваха от пресцентъра на Агенция „Пътна инфраструктура“ (АПИ).", "date": "2018.06.18", "title": "АПИ: Шофьорите да се движат с повишено внимание по път ІІІ-358 Тетевен - Ябланица в района на с. Гложене поради участък от пътното платно, покрит с вода вследствие на проливен дъжд"}
{"url": "http://www.focus-news.net/news/2018/06/18/2535453/nimh-nay-mnogo-valezhi-dnes-sa-otcheteni-v-karlovo-chirpan-i-vidin.html", "text": "Най-много валежи днес са отчетени в Карлово, Чирпан и Видин. Това съобщиха за Агенция „Фокус“ от Националния институт по метеорология и хидрология (НИМХ) към БАН. До 15.00 часа най-интензивни са били валежите в района на Карлово – 15 л/кв. м., в Чирпан - 14 л/кв. м. и във Видин - 10 л/кв. м.\r\nЦветилена СИМЕОНОВА", "date": "2018.06.18", "title": "НИМХ: Най-много валежи днес са отчетени в Карлово, Чирпан и Видин"}
{"url": "http://www.focus-news.net/news/2018/06/18/2535452/api-obhodniyat-pat-na-aheloy-osiguryava-vrazka-za-patuvashtite-ot-i-za-slanchev-bryag.html", "text": "По повод твърдения в социалните медии, че новият обходен път на Ахелой не осигурява връзка за пътуващите от Слънчев бряг към Бургас през Ахелой, от Агенция „Пътна инфраструктура“ (АПИ) уточняват, че на 15 юни е пуснато директното трасе на обходния път. С пускането на отсечката 5 месеца предсрочно се улеснява пътуването по път I-9 Слънчев бряг - Бургас преди началото на активния туристически сезон и се повишава безопасността на движение. С изграждането на новата отсечка интензивният транзитен трафик вече няма да преминава през Ахелой, с което се опазва живота и здравето на жителите на града и се намалява опасността от тежки пътни инциденти.\r\nВръзката на пътуващите от Слънчев бряг към Ахелой с първокласния път се осъществява посредством новото кръгово кръстовище на път I-9 Слънчев бряг - Бургас и третокласния път III-6009 Каблешково – Ахелой. Кръстовището е на около 300 метра от града. За пътуващите от Ахелой към Слънчев бряг има две възможности чрез новото кръгово кръстовище или чрез десен завой преди връзката за Равда.\r\nВ писмо до Агенция „Пътна инфраструктура“ от община Несебър заявяват, че за да се осигури безконфликтен трафик, общината ще осигури връзка за влизане в град Ахелой от съществуващото кръгово кръстовище на път I-9 с пътя за Равда и по общински пътища, поради което не е необходимо изграждането на ляв завой по директното направление. Изграждането му е изключително опасно поради намалена видимост и навлизане на трасето в хоризонтална крива.", "date": "2018.06.18", "title": "АПИ: Обходният път на Ахелой осигурява връзка за пътуващите от и за Слънчев бряг"}
{"url": "http://www.focus-news.net/news/2018/06/18/2535445/nova-makedoniya-makedoniya-chetiri-sporni-zakonovi-tochki-ot-sporazumenieto-za-imeto.html", "text": "В статия за електронното издание на скопския вестник „Нова Македония“ професорът по право Димитър Апасиев извежда четири спорни законови точки, които според него се съдържат в договора за името, подписан от министрите на външните работи на Македония и Гърция - Никола Димитров и Никос Коцияс в село Нивици (Псарадес) в неделя. \r\n1.\tТереза Герова", "date": "2018.06.18", "title": "„Нова Македония“ (Македония): Четири спорни законови точки от споразумението за името"}
{"url": "http://www.focus-news.net/news/2018/06/18/2535455/zamestnik-predsedatelyat-na-gerb-tsvetan-tsvetanov-v-garmen-balgarskoto-evropredsedatelstvo-izigra-klyuchova-rolya-za-podpisvaneto-na-sporazumenieto-mezhdu-makedoniya-i-gartsiya.html", "text": "Българското европредседателство и премиерът Бойко Борисов изиграха ключова роля за подписването на споразумението между Македония и Гърция. Това каза в село Гърмен зам.-председателят на ГЕРБ и председател на парламентарната група на партията Цветан Цветанов, предаде репортер на Радио „Фокус“ – Пирин. Той отбеляза, че самият факт, че днес президентът Румен Радев е коментирал колко важна тема е акцентът „Западни Балкани“ и постигнатото като успехи по темата от страна на българското правителство, е показателен. „Премиерът Борисов днес каза, че около 25 милиарда ще са нужни за изграждането на инфраструктура между Балканските държави. Самият факт, че вчера между Македония и Гърция се постигна историческо споразумение е показателен за настроенията на Балканите“, каза още Цветанов. Той добави, че последователната политика по отношение на Западните Балкани, водена от България е дала възможност да се говори за това, че Македония ще получи възможност и покана за НАТО. „Стабилността на Западните Балкани дава невероятен шанс за региона, перспективи и бъдеще за нас и нашите съседи. Когато обстановката в региона е спокойна, то и в България нещата ще бъдат такива“, подчерта Цветанов.\r\nТой заяви също, че проблемът днес в страната ни са опонентите на управляващите, които могат само да създават внушения и фалшиви новини, за да дескредитират правителството. Цветанов отбеляза, че от БСП в момента се опитват да се заиграват със страховете на хората и посочи за пример Истанбулската конвенция. Той припомни, че до скоро тази тема е била приоритет за БСП, а в този документ се говори за домашното насилие. Цветанов коментира, че темата за насилието над жените е много важна, а последният случай от Айтос, при който бе убито 19-годишно момиче, подлагано системно на насилие, е показателен за сериозността на проблема.\r\nЦветанов подчерта, че ГЕРБ защитават интересите на България пред Европейският съюз, като заради последователната си политика, страната ни ще е една от трите държави-членки, които ще получат повече пари за следващия финансов програмен период.\r\nС актива на партията в Гърмен, Цветанов обсъди и актуални теми и въпроси, свързани с общината и областта като каза, че завършването на автомагистрала „Струма“ ще даде икономически тласък за целият регион.\r\nПо време на срещата в Гърмен бе представено и новото ръководство на партията в общините Гърмен, Сатовча и Хаджидимово както за председатели в тях са избрани Верхат Ислямов, Румен Арнаудов и Кирил Пасков.\r\nОт своя страна Областният координатор на ПП ГЕРБ за област Благоевград и народен представител Даниела Савеклиева пожела успех на ръководствата на партията, заявявайки, че общинските ръководства не са най-важните, а всички членове на партията, които работят за реализирането на успешните политики на ГЕРБ.\r\nВ село Гърмен заедно с Цветан Цветанов бяха и депутатите Александър Мацурев и Георги Динев.\r\nЛивия НИНОВА", "date": "2018.06.18", "title": "Заместник-председателят на ГЕРБ Цветан Цветанов в Гърмен: Българското европредседателство изигра ключова роля за подписването на споразумението между Македония и Гърция"}
{"url": "http://www.focus-news.net/news/2018/06/18/2535458/obshtina-blagoevgrad-katya-seymenska-i-mariyana-radeva-sa-udostoeni-sas-zlatni-medali-na-natsionalnite-igri-po-boche-na-speshal-olimpiks-balgariya-za-litsa-s-intelektualni-zatrudneniya.html", "text": "Катя Сейменска и Марияна Радева, потребители на Защитено жилище за лица с умствена изостаналост ”Струма” – БЗ ЗСУ-Община Благоевград, спечелиха златни медали по време на 13-те Национални игри по боче на Спешъл Олимпикс България за лица с интелектуални затруднения, които се проведоха в Плевен. Това съобщиха от Община Благоевград. Девойките се представиха много успешно, успяха да завоюват първо място и златни медали.\r\nВ първата среща победиха убедително с 7:0 точки Дневен център - Плевен. Втората среща беше много оспорвана и нашите момичета спечелиха с 6:5 точки срещу втория отбор на гр.Плевен.\r\nБюджетно звено “Заведения за социални услуги” – Община Благоевград получи Сертификат за участието си за проявения ентусиазъм и съпричастие към Спешъл Олимпикс България.\r\nТова е четвърто поредно участие на потребители на социални услуги от Община Благоевград в ежегодно провежданото състезание по боче. През първата година те спечелиха бронзови медали, през втората и трета – сребърни, а сега вече и златни медали.", "date": "2018.06.18", "title": "Община Благоевград: Катя Сейменска и Марияна Радева са удостоени със златни медали на Националните игри по боче на Спешъл Олимпикс България за лица с интелектуални затруднения"}
{"url": "http://www.focus-news.net/news/2018/06/18/2535450/daily-sabah-zapochna-misiyata-na-turskite-voenni-za-patrulirane-v-manbidzh.html", "text": "Военнослужещите на Турция започнаха да патрулират в района на северния сирийски град Манбидж, съгласно споразумението за „пътна карта“, която Анкара и Вашингтон договориха по-рано този месец, пише вестник Daily Sabah, като уточнява, че съответната информация е потвърдена от държавния глава Реджеп Тайип Ердоган.\r\nНачалото на мисията бе обявена и в изявление на Въоръжените сили на Турция. По-рано медии съобщиха, че турски войници, ескортирани от хеликоптер на американската армия, са навлезли в околностите на Манбидж. Турският министър на външните работи Мевлют Чавушоглу по-късно поясни, че военните на Анкара ще навлязат в централните части на сирийския град. \r\n„Казахме, че ще действаме заедно със САЩ. Турските войници също ще влязат в Манбидж, който ще бъде освободен от терористите за кратък период от време. Нашата цел е да стабилизираме районите, които са под контрола на „Народни отряди за самозащита (YPG)“, заяви Чавушоглу. \r\n„Пътната карта“ за Манбидж бе обявена след среща във Вашингтон между Чавушоглу и държавния секретар на САЩ Майк Помпео. Турция нееднократно призоваваше САЩ да оттеглят подкрепата си за „Народни отряди за самозащита“ (YPG), които Анкара третира като издънка на забранената в страната „Кюрдска работническа партия“ (ПКК). Подкрепяната от САЩ сила участва в борбата срещу „Ислямска държава“ и изтласкването на джихадистите от Северна Сирия, включително от Манбидж. Тереза Герова", "date": "2018.06.18", "title": "Daily Sabah: Започна мисията на турските военни за патрулиране в Манбидж"}
{"url": "http://www.focus-news.net/news/2018/06/18/2535460/pregled-na-mezhdunarodnite-novini-do-18-chasa-agentsiya-fokus.html", "text": "Демонстрантите, които се събраха пред сградата на парламента в Скопие в знак на протест срещу договора за името, твърдят, че полицейските служители са приложили срещу тях неправомерна сила и че не е имало причина за използването на шокови гранати и сълзотворен газ. На свой ред от Министерството на вътрешните работи на югозападната ни съседка увериха, че полицията е действала в съответствие с оценката за ситуацията на място.\r\nУчастниците в протестите се оплакват, че сред тях e имало жени с малки деца, както и възрастни граждани, които са били ранени от шоковите бомби. Сред ранените са актрисата Арна Шияк, която бе приета в болница с наранявания и на двата крака. Във видеобръщение, публикувано в социалната мрежа „Фейсбук“ Шияк твърди, че полицията е употребила шокови гранати, за да сплаши гражданите. \r\n„Не бях единствената ранена, не получихме никакво предупреждение от полицията, че ще има атака или реакция по тяхна преценка. Седяхме, когато пред краката ми падна шокова граната. Полицията извърши това умишлено, за да причини наранявания и да всее страх сред хората“, уверена е Шияк.\r\nВ отговор от МВР на Македония заявиха, че полицията е действала в съответствие с оценката на състоянието на терена и е предприела всички мерки и действия, за да се предотврати по-нататъшно нарушаване на обществения ред и спокойствие. Тълпата, според МВР, е била агресивна и се опитала да влезе в парламента, като избута предпазната ограда пред сградата на законодателния орган в Скопие. \r\n„По време на вчерашния митинг в Скопие пред сградата на парламента някои от протестиращите, много от които маскирани, отстраниха предпазната ограда и започнаха да хвърлят  камъни, пиротехнически средства и други предмети към сградата на парламента и полицейския кордон, същевременно опитвайки се за да влязат в парламента“, заяви говорителят на МВР Тони Ангеловски.\r\nДесет полицейски служители бяха ранени по време на протеста в неделя, като седмина от тях потърсиха медицинска помощ. Полицията арестува 26 протестиращи, включително петима непълнолетни.\r\n*** Военнослужещите на Турция започнаха да патрулират в района на северния сирийски град Манбидж, съгласно споразумението за „пътна карта“, която Анкара и Вашингтон договориха по-рано този месец.\r\nНачалото на мисията бе обявена и в изявление на Въоръжените сили на Турция. По-рано медии съобщиха, че турски войници, ескортирани от хеликоптер на американската армия, са навлезли в околностите на Манбидж. Турският министър на външните работи Мевлют Чавушоглу по-късно поясни, че военните на Анкара ще навлязат в централните части на сирийския град. \r\n„Казахме, че ще действаме заедно със САЩ. Турските войници също ще влязат в Манбидж, който ще бъде освободен от терористите за кратък период от време. Нашата цел е да стабилизираме районите, които са под контрола на „Народни отряди за самозащита (YPG)“, заяви Чавушоглу. \r\n„Пътната карта“ за Манбидж бе обявена след среща във Вашингтон между Чавушоглу и държавния секретар на САЩ Майк Помпео. Турция нееднократно призоваваше САЩ да оттеглят подкрепата си за „Народни отряди за самозащита“ (YPG), които Анкара третира като издънка на забранената в страната „Кюрдска работническа партия“ (ПКК). Подкрепяната от САЩ сила участва в борбата срещу „Ислямска държава“ и изтласкването на джихадистите от Северна Сирия, включително от Манбидж.\r\n*** Правителството на Македония утвърди проектозакона за договора с Гърция за промяната на името на страната. Пресслужбата на правителството съобщава, че законопроектът ще бъде представен на парламента за ратификация.\r\nПрилагането на споразумението ще се провежда поетапно. Той ще встъпи в сила, след като и двете страни се съгласят с него в съответствие с вътрешните им процедури. \r\nСпорът между Македония и Гърция по повод името на бившата югославска република, което съвпада с наименованието на една от гръцките области се води повече от 25 години. В неделя външните министри на двете страни  Никола Димитров и Никос Коцияс подписаха споразумение, според което страната се преименува на Република Северна Македония.  \r\n*** Европейският съюз удължи санкциите срещу Русия за още една година заради присъединяването на Крим от Украйна през 2014 г.\r\nЕвропейският съюз съобщи, че остава „твърдо ангажиран към суверенитета на Украйна и нейната териториална цялост“, и допълни, че ще продължи „да осъжда нарушенията на международното право“.\r\nСанкциите ще продължат до 23 юни 2019 г. и ще важат за европейските граждани и компании. Те забраняват вноса на продукция от Крим и Севастопол, спират европейските инвестиции на полуострова.\r\n*** Македонският вицепремиер по икономическите въпроси Кочо Ангушев заяви, че референдумът за името на страната ще се проведе в законоустановения срок. Той не уточни нищо конкретно, заявявайки, че всичко, което е поставено, ще бъде изпълнено, предава македонският   „Фокус“.\r\n„ Не бих могъл да отговоря на този въпрос, защото е извън пределите на икономиката и на това, което водя. Но това, което със сигурност мога да ви кажа е, че референдумът ще бъде в законоустановения срок, както е посочено. Това, което мога само да ви гарантирам е, че това, което е постановено, ще бъде проведено“, подчерта Ангушев на пресконференция.\r\n***", "date": "2018.06.18", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/06/18/2535461/aktsenti-v-sutreshniya-blok-dobro-utro-balgariya-na-19-yuni.html", "text": "Съдбоносни избори предстоят в неделя на 24 юни в Турция. Каква е ситуацията в югоизточната ни съседка дни преди гласуването на предсрочните президентски и парламентарни избори? Какви са възможните сценарии ако Реджеп Ердоган спечели или ако не спечели – какво ще последва? Тези и още въпроси ще коментираме в сутрешния блок „Добро утро, България“ на Радио „Фокус“ с Георги Димов, бивш генерален консул на България в Одрин.\r\nКак Европейският съюз би могъл да се справи с нарастващия проблем с миграцията? Какви са перспективите? Интеграцията сред обществото на установил се мигрант никак не е лесна. Защо? Отговорите на тези и други въпроси ще потърсим от Иван Шаренков, правен консултант на Международната организация по миграцията.\r\nМалко преди 9.00 часа гост в ефира ще бъде главният експерт в дирекция „Водно спасяване“ на Българския Червен кръст Борис Захариев, който ще ни каже какво трябва да знаем за мъртвото вълнение, което вече взе 8 жертви на Южното ни Черноморие.\r\nМузика, танци, рисуване, посещение на музеи – едно „Забавно лято“ очаква децата от Карлово. Репортаж на Весела Кръстева от Радио „Фокус“ – Пловдив.\r\nЗапочнете деня информирани! Тези и още теми в „Добро утро, България“ на Радио „Фокус“ от 6.00 до 10.00 часа с водещ Йоланда Пелова.", "date": "2018.06.18", "title": "Акценти в сутрешния блок „Добро утро, България“ на 19 юни"}
{"url": "http://www.focus-news.net/news/2018/06/18/2535462/predstoyashti-sabitiya-v-stranata-za-19-yuni-agentsiya-fokus.html", "text": "***\r\nОт 9.30 часа в ректората на СУ „Св. Климент Охридски“ ще бъде открита дискусия на тема „Въздействието на Брекзит върху България – Какво ще се промени и какво ще остане същото“, организирана от Българска търговско-промишлена палата. В дискусията ще участват вицепремиерът и министър на външните работи Екатерина Захариева, Н.Пр. г-жа Ема Хопкинс, посланик на Обединено Кралство Великобритания и Северна Ирландия в България, г-н Ивайло Калфин,  специален съветник на европейския комисар по бюджет и човешки ресурси Гюнтер Йотингер, председателят на БТПП Цветан Симеонов, представители на бизнеса и др. \r\n***\r\nВ 9.00 часа участниците в Пленарната среща на Конференцията на комисиите по европейските въпроси на парламентите на Европейския съюз ще обсъдят темата „Силна и ефективна Кохезионна политика след 2020 г.“ В 14.00 часа председателят на Комисията по европейски въпроси и контрол на европейските фондове Кристиан Вигенин и първият заместник-председател на Европейската комисия Франс Тимерманс ще дадат пресконференция в зала 6 на НДК. \r\n***\r\nОт 9.00 часа параклис \"Преп. Паисий Хилендарски\" в двора на 67 ОУ \"Васил Друмев“ ще бъде отслужена архиерейска св. Литургия. \r\n***\r\nОт 9.30 часа в 19 състав на Софийския градски съд ще се гледа делото срещу В. П. и др., подсъдими за присвояване на пари от програма ОПАК по проект, спечелен от Военно-апелативния съд.\r\n***\r\nОт 09.30 часа в 3 състав на Софийския градски съд е разпоредително заседание по делото срещу К.С., обвинен за неправомерно присъединяване към електропреносна мрежа.\r\n***\r\nОт 09.30 часа в 31 състав на Софийския градски съд ще се гледа делото срещу Д. Д., обвинен по чл. 78А, чл. 325 ал.1 НК по реда на чл.375 НПК.\r\n***\r\nОт 9.30 часа в IX състав на Специализирания наказателен съд ще се гледа делото срещу Дамян Д., Стелан П., обвинени в организиране и ръководене на престъпна група. \r\n***\r\nОт 9.30 часа в XV състав на Специализирания наказателен съд ще се гледа делото срещу Христон М. Филип Ч., Мехмед М., Венко Д. и Ергюн Б., обвинени в образуване и ръководене на организирана престъпна група. \r\n***\r\nОт 9.30 часа в XIII състав на Специализирана наказателен съд ще се гледа делото срещу Али Л., Величко Д., Екрем М. и др., обвинени в организиране и ръководене на организирана престъпна група. \r\n***\r\nОт 9.30 часа в XII състав на Специализирания наказателен съд ще се гледа делото срещу Владимир Т., Тодор С., Пламен Н и др., обвинени в организиране и ръководене на организирана престъпна група. \r\n***\r\nОт 10.00 часа в III състав на Специализирания наказателен съд ще се гледа делото срещу Хованес М., Пламен Т., Владимир Р. и Стоян А., обвинени в организиране и ръководене на организирана престъпна група. \r\n***\r\nОт 10.00 часа в Дома на Европа в София ще се проведе публичен дебат с Тимо Песонен, генерален директор на генерална дирекция \"Комуникации\" в Европейската комисия. В дискусията ще участва и Огнян Златев - ръководител на Представителството на Европейската комисия в България. \r\n***\r\nОт 10.00 часа кметът на София Йорданка Фандъкова ще провери дейностите по почистване на участък от река Владайска при бул. „Сливница  (кръстовището при Сточна гара).\r\n***\r\nОт 10.00 часа в сградата на КЕВР (бул. „Княз Ал. Дондуков“ 8-10, ет. 4) ще се проведе открито заседание за обсъждане на доклад за одобряване на бизнес план за развитие на дейността на „ВиК Йовковци“ ООД-Велико Търново. От 10.10 часа ще се проведат и две обществени обсъждания. Първото е на решение за одобряване на бизнес плана на „Лукойл Нефтохим Бургас“ АД и за утвърждаване на одобряване на цени на ВиК услуги. Второто е на проект на решение за одобряване на бизнес плана на „ВиК Йовковци“-Велико Търново и утвърждаване и одобряване на цени за услуги. \r\n***\r\nОт 10.00 часа в зала \"проф. Емил Таков\" - рапортната зала на травматологичния комплекс, ет. 2, служители на болницата и близки на пациенти, които са настанените в лечебното заведение, могат да даряват кръв.\r\n***\r\nОт 11.00 часа в „Гранд Хотел София“ ще се проведе бизнес закуска по повод официалното представяне на първото издание на изследователския проект SDIndex - Safe Drive Index (Индекс за безопасно шофиране). На събитието ще присъстват заместник-министърът на вътрешните работи Стефан Балабанов, представители на Отдел „Пътна полиция“ при Главна дирекция „Национална полиция“, Държавно-обществената комисия по безопасност на движението по пътищата, Министерство на транспорта и неправителствени организации. \r\n***\r\nОт 11.00 часа в Националния пресклуб на БТА Дружба „Родина“ ще обяви създаването на дружество „Побратими от Батак и Барутин“. Участие ще вземат акад. Георги Марков, акад. Стефан Воденичаров, Янка Такева и др. \r\n***\r\nОт 11.30 часа в Сатиричен театър „Алеко Константинов“  победители в Националния ученически конкурс „Посланици на здравето“ ще бъдат наградени на официална церемония. \r\n***\r\nОт 11.30 часа в сградата на Висшия съдебен съвет ще се проведе заседание на Съдийската колегия на Съвета. \r\n***\r\nОт 12.00 часа в Националния пресклуб на БТА Съюзът на международните превозвачи (СМП) ще даде пресконференция във връзка с отказа на Европейския парламент да даде мандат на транспортната си комисия за преговори с ЕК и Съвета на Министрите. \r\n***\r\nОт 12.30 часа в централата на ПП АБВ (ул. „Врабча“ 23) ръководството на партията ще даде пресконференция. \r\n***\r\nОт 13.30 часа в XI състав на Специализирания наказателен съд ще се гледа делото срещу Маджар К., Венелин К. и Мирослав К., обвинени в организиране и ръководене на организирана престъпна група. \r\n***\r\nОт 13.30 часа в VII състав на Специализирания наказателен съд ще се гледа делото срещу Александър С. и Еджевит О., обвинени в организиране и ръководене на организирана престъпна група. \r\n***\r\nОт 14.00 часа в Сити Марк Арт Център (бул. Янко Сакъзов“ 30) ще се проведе Деветия национален зелен форум. Той ще бъде открит от министъра на околната среда и водите Нено Димов. \r\n***\r\nОт 14.00 часа в XIII състав на Специализирания наказателен съд ще се гледа делото срещу Йордан Ш., обвинен в безстопанственост. \r\n***\r\nОт 15.00 часа до 17.00 часа в постоянната приемна на БСП-София (ул. „Леге“ 10“, ет. 1) лидерът на градската структура на партията Калоян Паргов и народният представител от „БСП за България“ Георги Свиленски ще проведат приемна за граждани. \r\n***\r\nОт 16.30 часа в клуб „Перото”, НДК, ще се проведе кръгла маса на тема: „Иновативни методи за представяне на културното наследство и управление на музеите в България и Западните Балкани“.\r\n***\r\nОт 17.30 часа в сградата на Регионалния исторически музей ще бъде открита изложба на пачуърк – вещи за бита и някои облекла на тема „С цветовете и мотивите на софийските шевици“. \r\n***\r\nОт 18.30 часа в кино „Одеон“ ще бъде открит Петият фестивал „Срещи на младото европейски кино“ с филма „Революция в училище. \r\n***\r\nОт 19.00 часа в галерия „Фотосинтезис“ ще бъде представена премиерата на книгата „Шедьовър, нищо по-малко… Морска книга се нарежда до класики като Старецът и морето на Хемингуей“. \r\n***\r\nОт 19.00 часа в Арт център кафе-галерия „Фотосинтезис“ ще бъде открита изложбата „Universe“ на Цвета Убчева. \r\n***\r\nОт 20.00 часа на „Моста на влюбените“ до НДК ще бъде закрита изложбата “German Roamers”.\r\n***\r\nОт 10.00 часа в параклиса „Св. Св. Козма и Дамян“ ще се проведе поклонение пред паметната плоча на атонския монах Паийсий Хилендарски. \r\n***\r\nВ 9.30 ч. зам.-председателят на ГЕРБ ще се срещне в сградата на Община Петрич с кмета Димитър Бръчков. В 10:45 ч. в партийния офис на ГЕРБ в Петрич, ул. „Цар Борис III”, ще започне срещата на Цветан Цветанов с общинското ръководство. В 12.00 ч. в сградата на Община Сандански Цветан Цветанов ще разговаря с кмета на Сандански Кирил Котев. В 14.30 ч. в заседателната зала на хотел „Карелия”,  Струмяни,  ще започне срещата с общинското ръководство на ПП ГЕРБ в Струмяни. В 15.50 ч. Цветан Цветанов ще се срещне с общинското ръководство на партията в Кресна. Срещата ще се проведе в партийния офис. В 17.00 ч. в сградата на Община Симитли ще се проведе среща с кмета на общината Апостол Апостолов. \r\n***\r\nВ 7.30 часа на кръговото на Равда жителите на Ахелой ще се съберат, за да изкажат гледната си точка, за това, че е затапен пътя до града след изграждането на новия път.\r\n***\r\nВ 11.00 часа в сградата на „КАРИЕРЕН ЦЕНТЪР” КЪМ ДРСЗ-БУРГАС УЛ. „ПАТРИАРХ ЕВТИМИЙ” № 35 А ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас.\r\n***\r\nОт 14.00 до 16.00 часа в офиса на ПП ГЕРБ във Варна (ул. „Георги Бенковски“ 1) общинският съветник Николай Малев ще проведе приемна за граждани. \r\n*** \r\nОт 15.00 часа в Художествена галерия „Борис Денев“ ще се проведе откриване на инициативата „Магията на Поднебесното царство – дни на китайската култура. \r\n***\r\nОт 10.30 часа във Видинския окръжен съд ще бъде прочетена присъда по случая с взрива в с. Горни Лом, при който загинаха 15 души. \r\n***\r\nОт 10.30 часа в „Пътна полиция“-Враца ще се проведе брифинг по повод началото на акцията \"Ваканция! Да пазим живота на децата на пътя\".\r\n***\r\nОт 16.00 часа в концертната зала на Община Враца ще бъде официално открит ежегодният Фестивал на военните духови оркестри и заключителния етап на прегледа на любителското художествено творчество в Сухопътните войски за 2018 г., под патронажа на областния управител на област Враца Малина Николова.\r\n***\r\nОт 17.30 часа  в Младежки дом ще бъде представена стихосбирката на Божидара Димитрова.\r\n***\r\nОт 19.00 часа в камерна зала на ДКТ ще бъде представен „Симулатор за чифтосване“ от Джоузеф Скримшоу.\r\n*** \r\nОт 18.00 часа на пл. „Георги Измирлиев“ ще се проведе Дефиле по повод откриването на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче” Горна Оряховица ´2018. \r\n*** \r\nОт 20.00 часа в НЧ „Братя Грънчарови -2002“ /Летен театър/ ще се проведе официално откриване на ХVІ-ти Национален детски фестивал на изкуствата „Раховче” и XІV-ти Международен фолклорен фестивал „Раховче” Горна Оряховица ´2018. \r\n***\r\nОт 10.00 до 12.00 часа в Регионална библиотека „Дора Габе“ ще се проведе летен детски клуб „Играй и учи“. \r\n***\r\nОт 19.00 часа в концертна зала „Добрич“ ще се състои концерт „Цигулково цунами“ на Български камерен оркестър-Добрич. \r\n***\r\nОт 18.00 часа в читалище „Братство“ ще се проведе концерт на възпитаниците на школата по пиано и поп пеене към читалището. \r\n***\r\nОт 18.00 часа в голямата зала на Младежкия дом председателите на 39-ото Народно събрание проф. Огнян Герджиков и доц. Борислав Великов ще присъстват на литературно-музикален спектакъл по авторската книга на проф. Герджиков „Аз не бях политик“. Преди това от 17.30 часа двамата ще дадат брифинг за медиите. \r\n***\r\nОт 11.00 часа пред Двореца на културата ще се проведе концерт на Духовия оркестър към ОК Дворец на културата с диригент Трифон Трифонов. \r\n***\r\nОт 12.00 часа в местността Калужерец край село Кралев дол ще се проведе „Ден на Паисий”. \r\n***\r\nОт 11.00 часа в пресклуба на БТА в Плевен ще се проведе пресконференция във връзка със събитието „Парад на модата“. \r\n***\r\nОт 9.00 часа в залата на Общинския съвет в Пловдив ще се проведе заседание на общинските съветници. \r\n***\r\nОт 9.00 часа в 8 наказателен състав в зала 10 на Районен съд-Пловдив ще се гледа делото срещу Соня М. за причинена имотна вреда в особено големи размери – 660 050 лв. \r\n***\r\nОт 9.30 часа в 24 наказателен състав в зала 2 на Районен съд-Пловдив ще се гледа делото срещу Емил К. при условията на продължавано престъпление, в качеството си на длъжностно лице – кмет на Община Карлово, е присвоил чужди пари в големи размери – общо 26 984,68 лв.\r\n***\r\nОт 11.00 часа в зала „Дружба“ на парк-хотел „Санкт Петербург“ ще се проведе заключителна пресконференция за Проектът ЕП 202ПЕТ, базиран на Бялата книга за бъдещето на Европа. \r\n***\r\nОт 12.15 часа на сцената на Дом на културата „Борис Христов“ ще се проведе пресконференция по повод откриването на „OPERA OPEN 2018“. \r\n***\r\nОт 14.00 часа в зала 1 на Апелативен съд ще се гледа делото, образувано по жалба на подсъдимия Николай Я., който е признат за виновен в опит за убийство на Христо П., извършено на 12.07.2015 г. във Велинград и за това е осъден от Окръжен съд – Пазарджик на 16 години лишаване от свобода, както и да заплати 40 000 лева обезщетение на пострадалия\r\n***\r\nОт 16.00 часа до 18.00 часа в офиса на ГЕРБ в район „Тракия“ в бл. 91 общинският съветник Иван Вичков ще проведе приемна за граждани.\r\n***\r\nОт 19.00 ч. във Фоайето на Областна администрация – Пловдив на пл. „Никола Мушанов” 1 (бул. „6-ти Септември“), хор „Детска китка“ при Общински детски комплекс – Пловдив ще представи заключителния си концерт за сезон 2017-2018 г.\r\n***\r\nОт 20.00 часа в Античен театър-Пловдив ще се състои концерт на Стинг. \r\n***\r\nОт 8.00 часа до 17.00 часа на полигон Батмиш\" ще се проведат планирани учебни стрелби.\r\n***\r\nОт 9.00 часа пред НЧ „Отец Паисий-1947“ ще се проведе празнично шоу за деца. От 18.30 часа ще се състои празничен концерт. \r\n***\r\nОт 10.00 часа до 12.30 часа в Детски отдел на библиотека „Родина“ (ул. Българско опълчение“ 69 ще бъде разположено творческо ателие – изработване на 3D пана с героите от любими литературни произведения. \r\n***\r\nОт 17.30 часа в РБ „Захарий Княжевски“ ще се състои клавирен концерт на ученици от НУМСИ „Христина Морфова“. От 18.30 часа ще започне постановката „Сватбената рокля на Бети“ от Анна Петрова.\r\n***\r\nОт 19.00 часа в Драматичния театър ще се проведе Песенна вечер с избрани романси на Чайковски и Рахманинов. \r\n***\r\nОт 10.00 часа в зала 203 на общината ще се проведе редовен брифинг.", "date": "2018.06.18", "title": "Предстоящи събития в страната за 19 юни (Агенция „Фокус“)"}
{"url": "http://www.focus-news.net/news/2018/06/18/2535463/varna-na-15-godini-zatvor-pri-parvonachalno-strog-rezhim-e-osaden-retsidivist-izvarshil-bludstvo-s-dete.html", "text": "Варненският окръжен съд призна 26-годишния Димитър Б., от Варна за виновен в това, че на 17 август 2017 г. извършил спрямо малолетно момиче действия с цел да възбуди или удовлетвори полово желание без съвкупление, като престъплението е извършено със сила и заплаха с нож. Това съобщиха от пресцентъра на Окръжен съд – Варна. Предвиденото наказание според Наказателния кодекс за това деяние е лишаване от свобода от 5 до 20 години. Делото се разгледа при условията на съкратено съдебно следствие, като Димитър Б. се призна за виновен и изрази пред съда съжаление за стореното. В този случай, според НПК постановената осъдителна присъда се намалява с 1/3. Варненски окръжен съд му наложи наказание „лишаване от свобода“ за срок от 15 години при първоначално строг режим, която намали с 1/3 или 10 години. Зачита се времето, през което е бил задържан с мярка за неотклонение. \r\nСъдът уважи и предявения граждански иск в общ размер на 15 000 лева за неимуществени вреди от майката като законен представител на малолетната й дъщеря. Според обвинението, на 17 август 2017 г. около 18 часа подсъдимият седял на пейка пред входа, където живее в центъра на Варна. Забелязал, че 10-годишното дете на съседите му влиза във входа, и го последвал. Под претекст че има нужда от помощ, Димитър помолил момиченцето да отиде в апартамента му. В жилището си, той блудствал с детето, като го заплашил с нож. 26-годишният Димитър Б., който е с основно образование, има две предходни присъди също за блудствени действия. През 2010 г. мъжът е осъден от Варненския районен съд на 11 месеца лишаване от свобода с изпитателен срок от 3 години и 11 месеца. Само 19 дни, след като условната му присъда влязла в сила, той извършил друго престъпление – отново блудство с лице ненавършило 14 години. За това престъпление е осъден на 4 години и 4 месеца лишаване от свобода при първоначален строг режим. Според заключението на съдебнопсихиатричната експертиза подсъдимият не страда от психично разстройство, няма симптоми за зависимост към алкохол и психоактивни вещества. Присъдата на ВОС може да бъде обжалвана или протестирана в 15-дневен срок от днес.", "date": "2018.06.18", "title": "Варна: На 15 години затвор при първоначално строг режим е осъден рецидивист, извършил блудство с дете"}
{"url": "http://www.focus-news.net/news/2018/06/18/2535459/burgas-vremenno-e-ogranicheno-dvizhenieto-prez-rishki-prohod-v-rayona-na-s-prilep-poradi-zavartyal-se-tezhkotovaren-avtomobil-koyto-e-preprechil-patnoto-platno.html", "text": "Временно е ограничено движението през Ришки проход в района на с. Прилеп поради завъртял се тежкотоварен автомобил, който е препречил пътното платно. Това съобщиха от пресцентъра на Агенция \"Пътна инфраструкрура\" (АПИ). Шофьорите изчакват на място.", "date": "2018.06.18", "title": "Бургас: Временно е ограничено движението през Ришки проход в района на с. Прилеп поради завъртял се тежкотоварен автомобил, който е препречил пътното платно"}
{"url": "http://www.focus-news.net/news/2018/06/18/2535456/makfaks-makedoniya-protestite-v-skopie-sreshtu-dogovora-za-imeto-na-makedoniya-demonstrantite-se-oplakvat-ot-izpolzvaneto-na-nepravomerna-sila-sreshtu-tyah-ot-mvr-otgovaryat-tova-e-pretsenka-na-politsiyata.html", "text": "Демонстрантите, които се събраха пред сградата на парламента в Скопие в знак на протест срещу договора за името, твърдят, че полицейските служители са приложили срещу тях неправомерна сила и че не е имало причина за използването на шокови гранати и сълзотворен газ. На свой ред от Министерството на вътрешните работи на югозападната ни съседка увериха, че полицията е действала в съответствие с оценката за ситуацията на място, предава македонската информационна агенция „Макфакс“.\r\nУчастниците в протестите се оплакват, че сред тях e имало жени с малки деца, както и възрастни граждани, които са били ранени от шоковите бомби. Сред ранените са актрисата Арна Шияк, която бе приета в болница с наранявания и на двата крака. Във видеобръщение, публикувано в социалната мрежа „Фейсбук“ Шияк твърди, че полицията е употребила шокови гранати, за да сплаши гражданите. \r\n„Не бях единствената ранена, не получихме никакво предупреждение от полицията, че ще има атака или реакция по тяхна преценка. Седяхме, когато пред краката ми падна шокова граната. Полицията извърши това умишлено, за да причини наранявания и да всее страх сред хората“, уверена е Шияк.\r\nВ отговор от МВР на Македония заявиха, че полицията е действала в съответствие с оценката на състоянието на терена и е предприела всички мерки и действия, за да се предотврати по-нататъшно нарушаване на обществения ред и спокойствие. Тълпата, според МВР, е била агресивна и се опитала да влезе в парламента, като избута предпазната ограда пред сградата на законодателния орган в Скопие. \r\n„По време на вчерашния митинг в Скопие пред сградата на парламента някои от протестиращите, много от които маскирани, отстраниха предпазната ограда и започнаха да хвърлят  камъни, пиротехнически средства и други предмети към сградата на парламента и полицейския кордон, същевременно опитвайки се за да влязат в парламента“, заяви говорителят на МВР Тони Ангеловски.\r\nДесет полицейски служители бяха ранени по време на протеста в неделя, като седмина от тях потърсиха медицинска помощ. Полицията арестува 26 протестиращи, включително петима непълнолетни.Тереза Герова", "date": "2018.06.18", "title": "„Макфакс“ (Македония): Протестите в Скопие срещу договора за името на Македония: Демонстрантите се оплакват от използването на неправомерна сила срещу тях, от МВР отговарят: „Това е преценка на полицията“"}
{"url": "http://www.focus-news.net/news/2018/06/18/2535464/burgas-dvizhenieto-prez-rishki-prohod-se-osashtestvyava-v-edna-lenta-za-mps-do-12-t-v-rayona-na-s-prilep-poradi-zavartyal-se-tezhkotovaren-avtomobil.html", "text": "Движението през Ришки проход се осъществява в една лента за МПС до 12 т в района на с. Прилеп, поради завъртял се тежкотоварен автомобил. Това съобщиха от Агенция \"Пътна инфраструктура\". Товарните МПС над 12 т се пропускат през Айтоски проход.", "date": "2018.06.18", "title": "Бургас: Движението през Ришки проход се осъществява в една лента за МПС до 12 т в района на с. Прилеп, поради завъртял се тежкотоварен автомобил"}
{"url": "http://www.focus-news.net/news/2018/06/18/2535468/blagoevgrad-obshtinata-pomaga-s-informatsiya-za-kvartiri-po-vreme-na-frankofoli.html", "text": "Броени дни остават до най-голямото и очаквано музикално събитие в България- “Francofolies. Благоевград 2018“, съобщиха от пресцентъра на общината. Предвид големия интерес и ангажираната хотелска база, Община Благоевград отново поде кампания в помощ на гостите, затруднили се да намерят място за престой и нощувки. За целта всеки, който иска да наеме или отдаде квартира, за дните около фестивала „Франкофоли“, може да позвъни на 0884115150 - телефон на Туристически-културно информационен център – Благоевград или да пише на email: infocentreblg@gmail.com. Информация ще бъде помествана и наhttps://www.facebook.com/infocentreblg/\r\nТази година фестивалът ще се проведе на 22 и 23 юни, отново в парк „Македония“. Ексцентричната Ройшин Мърфи, очарователната Ayo и нашумелият в Европа с хитовете си френски рапър Метр Гимс са водещите имена в програмата на четвъртото издание на фестивала „Франкофоли“. Останалите познати за публиката имена, които ще се качат на сцената, са младата френска звезда с български произход Венсан Винел, френските DJ Федер и DJ Aslove и най-успешната по света румънска млада изпълнителка Инна.", "date": "2018.06.18", "title": "Благоевград: Общината помага с информация за квартири по време на „Франкофоли“"}
{"url": "http://www.focus-news.net/news/2018/06/18/2535467/zapochna-remontat-na-monumenta-sv-bogoroditsa-v-haskovo.html", "text": "Започна ремонтът на монумента „ Св.Богородица“ в Хасково, съобщиха от пресцентъра на общината. От днес се монтира  скелето. Първо ще бъде почистена и импрегнирана фигурата на Св. Богородица с Младенеца. Това се налага, защото от години вода руши плочите на постамента и параклиса под нея. Тази обработка според специалистите може да бъде направена само при температури над 18 градуса, дори и през нощта и сухо време поне около седмица. Хладната пролет и дъждовете забавиха началото на ремонта. Дейностите ще бъдат извършени от сина на автора на статуята Петьо Александров, който притежава авторските права за нея. Ще бъде направен и ремонт на плочите на постамента на статуята. Приключи обществената поръчка за избор на строителна фирма изпълнител. Двата ремонта са съгласувани, уточнени са работните графици. Общата стойност на обновяването на Монумента е около 60 хиляди лева.", "date": "2018.06.18", "title": "Започна ремонтът на монумента Св. Богородица в Хасково"}
{"url": "http://www.focus-news.net/news/2018/06/18/2535466/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.18", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/18/2535465/sofiya-gramotevichna-burya-se-razrazi-nad-stolitsata.html", "text": "Гръмотевична буря се разрази над столицата, предаде репортер на Агенция \"Фокус\". В центъра на града вали пороен дъжд и духа силен вятър. Пътните настилки са мокри и хлъзгави. На места по улиците се образуват завирявания.", "date": "2018.06.18", "title": "София: Гръмотевична буря се разрази над столицата"}
{"url": "http://www.focus-news.net/news/2018/06/18/2535472/blagoevgrad-pri-silen-interes-zapochna-lyatna-akademiya-2018-godina-na-tsentar-za-lichnostno-i-tvorchesko-razvitie-na-detsata.html", "text": "При изключително силен интерес стартира „Лятна академия”, която се провежда на открито в квартал ”Вароша” в Благоевград. Това съобщиха от Община Благоевград. В академията се включиха много желаещи в различните занимания по интереси. Десетки деца с усмивки и много настроение взеха участие в първите уроци.\r\nЗаниманията във второто издание на „Лятна академия“ ще се провеждат всеки делничен ден от 10:00ч. до 12:00ч., и от 16:00ч. до 18:00часа, в кв. „Вароша” до 29-ти юни /петък/, включително.\r\nНародни танци, балет,  изобразително изкуство, мода и дизайн, керамика, стъклопис и декоративно-приложно изкуство са само част от заниманията предвидени за децата на Благоевград. Те бяха представени от  преподавателите Бисер Грънчаров, Даниела Механджиева, Мария Онтева, Симеон Самболийски, Полина Сатиева, Васил Георгиев, Красимира Митова, Царимира Георгиева и Гергана Михова.\r\nЖелаещите деца могат да се забавляват в организираните занимания по интереси. Те са безплатни и не е необходимо предварително записване.\r\nЛятната  академия на открито се  организира от  Център за личностно и творческо развитие на децата на Благоевград (ЦЛТРДБ), която предлага  различни занимания за децата на областния център.\r\nПри неподходящи метеорологични условия,  заниманията ще се провеждат в къща „Балет” в кв. ”Вароша” и зала № 5 на ЦЛТРДБ.", "date": "2018.06.18", "title": "Благоевград: При силен интерес започна „Лятна академия“ 2018 година на Център за личностно и творческо развитие на децата"}
{"url": "http://www.focus-news.net/news/2018/06/18/2535473/shumen-polkovnik-dilyan-dimitrov-e-noviyat-dekan-na-fakultet-artileriya-pvo-i-kis-kam-nvu-vasil-levski.html", "text": "Полковник Дилян Димитров e новият декан на факултета „Артилерия, ПВО и КИС“ в Шумен към Национален военен университет (НВУ) „Васил Левски“. Той сменя на поста полк. инж. проф. д-р Сашо Евлогиев, чийто четиригодишен мандат е приключил на 15 юни. Полковник Дилян Димитров е избран за декан на факултета на Общо събрание, а днес е подписан и акт за сдаване и приемане на длъжността. На брифинг полк. Евлогиев оцени като успешен изминалия четиригодишен мандат, предаде репортер на Радио „Фокус“-Шумен. „По отношение на академичното израстване, до сега в своето съществуване факултетът не е разполага с такъв потенциал, както към момента - с  4 професори, с осем приключили процедури за осем нови доцента и десет процедури за главни асистенти. Приключихме процедурите за назначаване на седем млади преподаватели асистенти. Мисля, че този потенциал е добро наследство, което оставям на полк. Димитров“, каза полк.Евлогиев. Той отчете и редица реализирани програми и участие в научни проекти.  Полк Евлогиев посочи, че остава като преподавател във Военния факултет в Шумен. От своя страна полк. Дилян Димитров заяви, че ще продължи добрите практики, наследени от предходното ръководство и по отношение на развитието на академичния състав, и относно усъвършенстването на учебно-материалната база.\r\nИвелина ИВАНОВА", "date": "2018.06.18", "title": "Шумен: Полковник Дилян Димитров e новият декан на факултет „Артилерия, ПВО и КИС“ към НВУ „Васил Левски“"}
{"url": "http://www.focus-news.net/news/2018/06/18/2535474/haskovo-44-godishen-shofyor-na-kamion-e-zaginal-sled-kato-se-e-blasnal-v-darvodelski-tseh-v-selo-gorski-izvor.html", "text": "44-годишен шофьор на тежкотоварен камион е загинал, след като се е блъснал в дърводелски цех в село Горски извор. Това съобщиха за Агенция „Фокус“ от пресцентъра на МВР. Инцидентът е станал малко след 17.00 часа. Няма други пострадали. На място има полицейски служители, които регулират движението.\r\nЦветилена СИМЕОНОВА", "date": "2018.06.18", "title": "Хасково: 44-годишен шофьор на камион е загинал, след като се е блъснал в дърводелски цех в село Горски извор"}
{"url": "http://www.focus-news.net/news/2018/06/18/2535470/sport-shvetsiya-pobedi-yuzhna-koreya-s-10.html", "text": "Швеция победи Южна Корея с 1:0 в мач от група F на 21-ото Световно първенство в Русия. На стадион „Новгород“ голът за шведите отбеляза капитанът Андреас Гранквист от дузпа в 65-ата минута. Първият мач от същата група започна вчера с изненадващ успех на Мексико срещу шампиона Германия с 1:0. Така лидери в групата с по три точки са отборите на Мексико и Швеция.", "date": "2018.06.18", "title": "Спорт: Швеция победи Южна Корея с 1:0"}
{"url": "http://www.focus-news.net/news/2018/06/18/2535469/hurriyet-redzhep-tayip-erdogan-prizova-turtsite-da-dadat-urok-na-zapada-na-predstoyashtite-izbori.html", "text": "Държавният глава на Турция Реджеп Тайип Ердоган призова гражданите на страната „да дадат“ урок на Запада на предстоящите общи избори в страната, пише вестник Hurriyet, като отбелязва, че вотът на 24 юни ще се проведе в условията на изострените отношения на Анкара и нейните съюзници в лицето на Вашингтон и Брюксел. \r\nВ рамките на предизборен митинг в Истанбул, Ердоган се обърна към привържениците си с молбата да изпратят послание до европейските и американските партньори на Турция. „Западът ще наблюдава изборите на 24 юни. Какво очаква обаче? Да види как Ердоган ще падне, готови ли сте да дадете урок на Запада?“, са думите, които турският президент изрече пред хилядите събрали се граждани. „Вече сте давали този урок, вярвам във вас, вярвам, че ще им дадете още един урок“, допълни Ердоган.\r\nВръзките на Анкара с американските й съюзници и европейските й партньори се изостриха в последно време във връзка с възможния отказ на Вашингтон да достави на турската армия изтребители F-35 и с нежеланието на САЩ да предадат ислямския духовник Фетхуллах Гюлен, сочен от турските власти като организатор на опита за преврат от лятото на 2016 г. Отношенията на Турция с ЕС също са обтегнати заради нежеланието на Брюксел да ускори процеса за обсъждане на кандидатурата на Анкара за присъединяване към клуба на Брюксел.\r\nТурците гласуват в неделя на президентски и парламентарни избори, които според наблюдателите ще осигурят прехода й към президентска република. Страната предприе мерки за укрепване на президентските правомощия след неуспешния преврат от юли 2016 г., припомнят от редакцията.Тереза Герова", "date": "2018.06.18", "title": "Hurriyet: Реджеп Тайип Ердоган призова турците да „дадат урок“ на Запада на предстоящите избори"}
{"url": "http://www.focus-news.net/news/2018/06/18/2535471/minka-salagyorova-zam-kmet-na-petrich-v-kapitalovite-sredstva-na-obshtinata-sa-predvideni-sredstva-za-remont-na-detski-gradini-i-uchilishta.html", "text": "В капиталовите средства на Община Петрич са предвидени средства за ремонт на детски градини и училища. Това каза за Радио „Фокус“-Пирин Минка Салагьорова, зам.-кмет на Петрич с ресор строителство. По думите й предвидените средства за детските градини са 219 900 лв., а за училищата - 164 500 лв. Тя уточни, че в момента текат ремонтни дейност в ДГ „Слънце“, в централната сграда на ДГ „Здраве“, в детската градина в село Генерал Тодоров, в детската градина в Кърналово, в детските градини в Рупите, Михнево, Коларово и Яворница. \r\nСалагьорова допълни, че текат ремонти в училището в село Коларово, в училище „Антон Попов“ в Петрич, а също така предвиждат да ремонтират и покрива на филиала на училище „Антон Попов“. Тя каза още, че няма да има пречки в учебния процес в самите детски градини и училища заради ремонтните дейности. Тя посочи, че предстои да завърши и вторият етап на климатизацията на детските градини. „Ние съобразяваме строителните дейности с директорите на детските градини, така че да не пречим на учебния процес и учебните заведения да не бъдат затваряни. Що се отнася до дейностите в училищата сроковете са по-дълги, но самите изпълнители поеха ангажимент да завършат по-бързо ремонтните дейности, за да можем да осигурим за началото на учебната година една по-добра среда за децата“, подчерта Салагьорова.\r\nНатали СТЕФАНОВА", "date": "2018.06.18", "title": "Минка Салагьорова, зам.-кмет на Петрич: В капиталовите средства на Общината са предвидени средства за ремонт на детски градини и училища"}
{"url": "http://www.focus-news.net/news/2018/06/18/2535478/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohod-predela.html", "text": "Шофьорите да се движат с повишено внимание в района на Кресненското дефиле и проход Предела, поради повишена опасност от падащи камъни. За това призова чрез Радио „Фокус“-Пирин дежурният служител в Областно пътно управление-Благоевград.  Няма ремонтни дейности по първокласните и второкласните пътища в региона. Нормално интензивно е движението по главен път Е-79 и АМ „Струма“ в Благоевградска област.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nВ ремонт е улица „Марица“ в областния център. Интензивно е движението по основните улици и булеварди в града. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание.\r\nНатали СТЕФАНОВА", "date": "2018.06.18", "title": "Благоевград: Шофьорите да се движат с повишено внимание в района на Кресненското дефиле и проход Предела"}
{"url": "http://www.focus-news.net/news/2018/06/18/2535477/burgas-zhitelite-na-aheloy-shte-se-saberat-za-da-izkazhat-glednata-si-tochka-za-tova-che-e-zatapen-patyat-do-grada-sled-izgrazhdaneto-na-noviya-pat.html", "text": "Жителите на Ахелой ще се съберат, за да изкажат гледната си точка, за това, че е затапен пътят до града след изграждането на новия път. Събираме се, за да кажем, че сме малко отрязани. Това каза за Радио „Фокус“ – Бургас Мануел Момчилов, организатор на инициативата. „Досега проблемът ни беше със светофара на Ахелой, а сега - с обхода. Не отричам, че е супер. Въпросът е обаче, когато хората тук работят през сезона в Слънчев бряг, както в околните градове и села има как да отидат на работа, но няма как да се върнат, защото, когато се ходи от Ахелой към Равда има отбивка която излиза на новия път“, каза още Момчилов. По думите му, когато  хората се връщат от Слънчев бряг, има проблем с това, че трябва да се отиде до Каблешково, оттам да се мине кръговото и да се приберат към Ахелой. Според Момчилов проблем има и при автобусите, защото те, за да оставят и един пътник, трябва да минат кръговото на Каблешково, да се върнат до Ахелой и след това правят опасни маневри в града и при пътя за Равда. \r\n„Случвало се е автобусите, които преминават през Каблешково, да оставят пътници на кръговото“, допълни Мануел Момчилов. Според него там е голямото недоразумение, защото няма специална отбивка за Ахелой. „Това, което се чува, но не знам дали е вярно, е, че кметът на Несебър е обещал да отчужди земя, за да се изгради отбивка, но от страната, откъдето се влиза към Равда. Това, и да се случи, пак не отговаря на Закона за движение по пътищата, защото все едно се тръгва срещу движението. Но по-скоро е някакъв слух“, добави Момчилов. По думите му проблемът е откакто е отворен новият път.\r\nДеница ДИМИТРОВА", "date": "2018.06.18", "title": "Бургас: Жителите на Ахелой ще се съберат, за да изкажат гледната си точка, за това, че е затапен пътят до града след изграждането на новия път"}
{"url": "http://www.focus-news.net/news/2018/06/18/2535479/razgrad-gramnal-boyler-rani-dvama-dushi-obnovena.html", "text": "Бойлер в къща е гръмнал в близост до природо-математическата гимназия в Разград, двама души са леко пострадали. Това съобщиха за Агенция „Фокус“ от пресцентъра на ОДМВР-Разград. Не е имало никой в къщата, където се е случил инцидентът. От хвърчащите стъкла навън двама минувачи са леко пострадали. Единият е с порязан крак, а другият – с порязан нос. Инцидентът е станал около 13.00-13.30 часа.", "date": "2018.06.18", "title": "Разград: Гръмнал бойлер рани двама души (Обновена)"}
{"url": "http://www.focus-news.net/news/2018/06/18/2535480/lovech-vremenno-se-ogranichava-dvizhenieto-po-pat-3-358-teteven-yablanitsa-v-rayona-na-s-glozhene-poradi-svlichane-na-zemni-masi-i-kamani-na-patnoto-platno.html", "text": "Временно се ограничава движението по път ІІІ-358 Тетевен - Ябланица в района на с. Гложене поради свличане на земни маси и камъни на пътното платно. Това съобщиха от пресцентъра на Агенция \"Пътна инфраструктура\". Обходен маршрут е определен по общинския път с. Голям Извор - Полатен.", "date": "2018.06.18", "title": "Ловеч: Временно се ограничава движението по път ІІІ-358 Тетевен - Ябланица в района на с. Гложене поради свличане на земни маси и камъни на пътното платно"}
{"url": "http://www.focus-news.net/news/2018/06/18/2535481/veliko-tarnovo-ogranicheno-e-dvizhenieto-po-patya-mezhdu-gorna-oryahovitsa-i-selo-arbanasi.html", "text": "Ограничено е движението по пътя между Горна Оряховица и село Арбанаси. В отсечката от  км 44+090 до км 46+474 текат ремонтни дейности, съобщиха за Радио „Фокус“ – Велико Търново от Областно пътно управление. Срокът за приключване на преасфалтирането е края на юни. Обходният маршрут е през село Шереметя. Условията за пътуване в региона са нормални. Времето е предимно облачно, настилките – частично мокри. На места превалява дъжд. Движението е натоварено. Допълнително въведени ограничения в областта няма. За изминалото денонощие не са регистрирани и тежки инциденти.  Изграждането на пътна връзка затруднява движението в участък от пътя между село Поликраище и Елена. Препоръчва се водачите да се движат с повишено внимание от км 16+800 до км 17+570. Срокът за приключване на дейностите е 12 юни. До тогава трафикът се пренасочва в една лента. Отворен за движение е Прохода на Републиката, но там все още е в сила предупреждението за опасност от падащи камъни. Призовават се шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни.\r\nЛуиза ТРАНЧЕВА", "date": "2018.06.18", "title": "Велико Търново: Ограничено е движението по пътя между Горна Оряховица и село Арбанаси"}
{"url": "http://www.focus-news.net/news/2018/06/18/2535476/zam-predsedatelyat-na-gerb-tsvetan-tsvetanov-se-sreshtna-s-kmeta-na-garmen-minka-kapitanova.html", "text": "Зам.-председателят на ГЕРБ и председател на ПГ на ГЕРБ Цветан Цветанов се срещна с кмета на община Гърмен  Минка Капитанова. Това съобщиха от пресцентъра на ПП ГЕРБ. Заедно с него на срещата присъстваха народните представители от ГЕРБ-Благоевград Даниела Савеклиева, Георги Динев, Александър Мацурев и д-р Емил Тончев.\r\nКметът на Гърмен поиска съдействие от Цветан Цветанов за довършването на процедурата, която дава възможност на общината да кандидатства за финансиране по Програмата за развитие на селските райони. \r\nПо време на срещата бяха обсъдени различни въпроси в сферата на образованието и здравеопазването. Цветан Цветанов и кметът на Гърмен коментираха и проблеми с водоснабдяването на някои от населените места в общината.", "date": "2018.06.18", "title": "Зам.-председателят на ГЕРБ Цветан Цветанов се срещна с кмета на Гърмен Минка Капитанова"}
{"url": "http://www.focus-news.net/news/2018/06/18/2535475/nova-makedoniya-talat-dzhaferi-nasrochi-za-vtornik-zasedanieto-za-proektozakona-za-ratifikatsiyata-na-dogovora-za-imeto-ochakva-do-petak-sporazumenieto-da-bade-utvardeno-ot-parlamenta.html", "text": "Председателят на Събранието в Скопие Талат Джафери насрочи за вторник от 12 часа (българско време) заседание, на което ще бъде обсъден проектозаконът за ратификация на договора за името. След гласуването на депутатите ще бъде отворен дебат в Комисията по европейските въпроси, предава македонското електронно издание  НОВА.\r\nСъщевременно Джафери заяви, че очаква до петък споразумението да бъде ратифицирано от парламента и да бъде изпратено за подпис от президента на Македония Георги Иванов. По-рано в понеделник председателят на парламента в Скопие проведе срещи с координаторите на всички представени в законодателния орган партии, включително и на опозиционните. \r\nУправляващите в Македония бързат с ратификацията на документа заради срещата на високо равнище на ЕС, която ще се проведе в края на месеца. Съгласно договора за името, постигнат между Македония и Гърция, след гласуването в парламента в Скопие Атина ще уведоми с писмо ЕС и НАТО за деблокирането на преговорите за членство на северния си съсед в двете организации.Тереза Герова", "date": "2018.06.18", "title": "НОВА (Македония): Талат Джафери насрочи за вторник заседанието за проектозакона за ратификацията на договора за името, очаква до петък споразумението да бъде утвърдено от парламента"}
{"url": "http://www.focus-news.net/news/2018/06/18/2535484/burgas-s-normalna-intenzivnost-se-osashtestvyava-dvizhenieto-na-motorni-prevozni-sredstva-v-oblastta.html", "text": "С нормална интензивност се осъществява движението на моторни превозни средства в област Бургас. Това каза за Радио „Фокус“-Бургас дежурният в Областно пътно управление-Бургас. Пътните настилки са сухи, видимостта е отлична. Спокоен е трафикът по автомагистрала „Тракия“, както и по първокласната пътна мрежа в региона. Продължават кърпежите в редица третокласни участъци.\r\nВ град Бургас движението също е с нормална интензивност. Затворена за движение е улица „Поморие“ в участъка между улица „Велико Търново“ и ул. „Абоба“. Движението се извършва съгласно създадената временна организация, която ще е в сила до 30 юни. Строителни дейности налагат кръстовището на бул. „Демокрация“ с ул. „Богориди“ да бъде затворено за движение до 30 юни т. г. Затворено е и едното платно в отсечката кв. „Ветрен“ – Бургас поради извършването на ремонтни дейности на пътното платно.\r\nНяма образували се задръствания. Пътищата са сухи и нормално проходими. Движението по централните улици се “Булаир”, “Христо Ботев”, “Цар Петър”, “Генерал Гурко”се осъществява нормално , както и по бул. „Стефан Стамболов“ в района на Новата поща. Спокоен е автомобилният трафик в района на кръговото кръстовище “Трапезица” и пред Окръжна болница. Нормална е обстановката  в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nЯнислава КРЪСТЕВА", "date": "2018.06.18", "title": "Бургас: С нормална интензивност се осъществява движението на моторни превозни средства в областта"}
{"url": "http://www.focus-news.net/news/2018/06/18/2535483/sliven-mokri-sa-patishtata-v-oblastta.html", "text": "Мокри са пътищата в Сливен, както и участъка на АМ „Тракия“ в областта, съобщиха от Областно пътно управление-Сливен.  Затворени за тежкотоварни автомобили над 10 т целогодишно са проходите Твърдишки и Вратник. Няма други въведени ограничения за пътуващите. Опасност от падащи камъни има по пътя Сливен – Ичера – Градец.", "date": "2018.06.18", "title": "Сливен: Мокри са пътищата в областта"}
{"url": "http://www.focus-news.net/news/2018/06/18/2535485/krasimir-dimitrov-stolichna-obshtina-nad-100-signala-sa-podadeni-zaradi-buryata-v-sofiya-vsichki-avariyni-ekipi-sa-na-teren.html", "text": "Над 100 сигнала са подадени заради бурята в София, всички аварийни екипи са на терен. Това каза за Агенция „Фокус“ директорът на Дирекция „Аварийна помощ и превенция“ към Столична община Красимир Димитров във връзка със ситуацията в столицата след разразилата се гръмотевична буря. „Цялата дирекция е на крак. Имаме доста сигнали в районите на „Надежда“, бул. „Ломско шосе“, Околовръстния път на София. Работим по всички. Мобилизирани сме изцяло. Сигналите са над 100. Правим анализ на информацията“, коментира Димитров.", "date": "2018.06.18", "title": "Красимир Димитров, Столична община: Над 100 сигнала са подадени заради бурята в София, всички аварийни екипи са на терен"}
{"url": "http://www.focus-news.net/news/2018/06/18/2535482/faz-germanskite-sotsialdemokrati-iziskaha-provezhdaneto-na-speshna-sreshta-na-varha-na-upravlyavashtata-koalitsiya.html", "text": "Германските социалдемократи изискаха свикването на спешна среща на върха на управляващата в Берлин „голяма коалиция“ - ГСДП и Съюза (ХДС/ХСС) - във връзка с конфликта между двете сестрински партии за политиката в областта на убежището, съобщава националният ежедневник Die Frankfurter Allgemeine Zeitung.\r\nПредседателят на ГСДП Андреа Налес се обърна с призив към канцлера на ФРГ Ангела Меркел да насрочи извънредна среща, като същевременно призова  ХСС и ХДС да намерят начин да изгладят противоречията си пред провеждането на форума на високо равнище на ЕС в края на месеца. „Спорът накърнява репутацията на политиката в Германия и преди всичко - репутацията на Германия в Европа\", подчерта Налес. \r\nПредседателят на ХСС Хорст Зеехофер даде на Меркел срок до срещата на върха на ЕС за промяна в политиката в областта на убежището. На свой ред канцлерът на ФРГ Ангела Меркел се противопостави на автоматичното отхвърляне на кандидатите за убежище на германската граница.\r\nПо-рано стана ясно, че федералният вътрешен министър на вътрешните работи на Германия Хорст Зеехофер (ХСС) се е изказал скептично по отношение на бъдещата му работа с канцлера Ангела Меркел, председател на сестринската партия на ХСС - Християндемократическия съюз (ХДС). „Не мога да работя повече с тази жена\", са думите, които Зеехофер е изрекъл по отношение на Меркел преди началото на срещата му с председателя на парламентарната фракция на ХСС Александер Добринд, проведена в сутрешните часове на миналия четвъртък. Съгласно разпространената информация, Зеехофер е повторил изречението два пъти. \r\nПричина за рязкото изказване на лидера на баварския ХСС е спорът с Меркел за политиката в областта на предоставяне на убежище. Вътрешните спорове в редиците на Съюза (ХДС/ХСС) съпътстват блока от самото му създаване, но този път конфликтът между сестринските партии по отношение на политиката в областта на убежището може да се окаже най-лошият в историята. Кулминацията на кризата настъпи по-рано тази седмица, когато за първи път от съществуването на Съюза (ХДС/ХСС) фракциите на двете партии в Бундестага проведоха отделни заседания. \r\nИ докато фракционният лидер на Християнсоциалния съюз (ХСС) Александер Добринт говори за „исторически ден\", мнозина допуснаха разпадане на политическия блок, воден от канцлера.\r\nМеркел отхвърля компромисните предложения за бежанската политика, предложени от лидера на ХСС Хорст Зеехофер. Но дори тя изключва разпадането както на политическия блок, така и на коалицията. \r\nПървоначално ХСС предложи мигрантите, чиито молби за убежище не са удовлетворени, да бъдат връщани обратно директно на границата. Меркел отхвърли категорично плана. Последва второ предложение от страна на ХСС – сключването на двустранни споразумения с държавите от Общността, което да позволи ограничаването на броя на мигрантите, влизащи в Германия. Източници разкриха, че канцлерът е отхвърлила и тази инициатива. Все пак ХСС се съгласи да даде срок до следващия понеделник за постигането на компромис с ХДС. В противен случай ще пристъпи към самостоятелни действия,Тереза Герова", "date": "2018.06.18", "title": "FAZ: Германските социалдемократи изискаха провеждането на спешна среща на върха на управляващата коалиция"}
{"url": "http://www.focus-news.net/news/2018/06/18/2535486/yordanka-fandakova-kmet-na-sofiya-poradi-obilniya-dazhd-vremenno-e-spryano-dvizhenieto-na-tramvaite-po-ul-kamenodelska-po-bul-aleksandar-dondukov-i-pl-vazrazhdane.html", "text": "Поради обилния дъжд във всички райони на София временно е спряно движението на трамваите по ул. \"Каменоделска\", по бул. \"Дондуков\" и пл. \"Възраждане\".  Това съобщи кметът на София Йорданка Фандъкова в социалната мрежа \"Фейсбук\". На някои места в града не работят светофарните уредби и движението е силно затруднено. Всички технически и аварийни екипи са на терен и ще работят до отстраняване на повредите и отводняване на завиряванията.", "date": "2018.06.18", "title": "Йорданка Фандъкова, кмет на София: Поради обилния дъжд временно е спряно движението на трамваите по ул. \"Каменоделска\", по бул. \" Александър Дондуков\" и пл. \"Възраждане\"."}
{"url": "http://www.focus-news.net/news/2018/06/18/2535487/blagoevgrad-intenziven-e-trafikat-na-gkpp-kulata-promahon-na-izhod-za-tovarni-avtomobili.html", "text": "Благоевград: Интензивен е трафикът на ГКПП „Кулата-Промахон“ на изход за товарни автомобили. Това съобщиха за Радио „Фокус“-Пирин от „Гранична полиция“. Без забавяне се осъществява преминаването през  ГКПП „Илинден-Ексохи“ и на останалите пунктове на границата с Република Гърция.\r\nНатали СТЕФАНОВА", "date": "2018.06.18", "title": "Благоевград: Интензивен е трафикът на ГКПП „Кулата-Промахон“ на изход за товарни автомобили"}
{"url": "http://www.focus-news.net/news/2018/06/18/2535489/zamestnik-ministar-valentin-yovev-96-ot-ploshtta-na-stranata-shte-bade-pokrita-s-kadastralna-karta-prez-2019-g.html", "text": "Очакваме дейностите по преобразуването на картата на възстановената собственост в кадастрални карти да приключат през 2019 г., с което 96% от площта на страната ще бъде покрита с кадастрална карта, като ще остане за довършване урбанизираната територия на някои малки населени места. Това каза заместник-министърът на регионалното развитие и благоустройството Валентин Йовев при откриването на Седмата Международна конференция по картография и ГИС, съобщиха от пресцентъра на министерството. \r\nПо думите му обхващането с кадастрална карта на значителна част от територията на страната е важна предпоставка за създаването на сигурен и устойчив във времето  имотен регистър. Изработването на специализирани карти в най-различни инвестиционни сфери, като надграждаща информация на кадастралната карта, е дейност, която предстои да се извърши в следващите 4-5 години и тя е необходима за планирането на различните видове зони и инвестиционни намерения. \r\nИзползването на картографията и ГИС технологиите ще допринесат за решаването на редица проблеми в сферите на екологията, икономиката, регионалното развитие, ранното предупреждение и управление при бедствия, коментира още той. \r\nЙовев обърна внимание на необходимостта от изработването на нова едромащабна цифрова топографска карта  за мащаб 1:5000.  \r\nПредстои Министерството на регионалното развитие и благоустройството, чрез Агенцията по геодезия, картография и кадастър, да поеме отговорностите по осъществяване на държавната политика в областта на инфраструктурата за пространствена информация по Закона за достъп до пространствени данни, съгласно Директива INSPIRE, като по нея агенцията става „Национален координационен орган“ и „Национален орган за контакт с Европейската комисия“. \r\nЧрез прилагането на директивата се очаква постигане на оперативна съвместимост и хармонизация на масивите от пространствени данни, като ще  бъде осигурен безпрепятствен и неограничен обмен на пространствени данни и услуги   между органите на публична власт, обобщи регионалният заместник-министър.", "date": "2018.06.18", "title": "Заместник-министър Валентин Йовев: 96% от площта на страната ще бъде покрита с кадастрална карта през 2019 г."}
{"url": "http://www.focus-news.net/news/2018/06/18/2535492/yambol-startira-obnovyavaneto-na-ul-preslav.html", "text": "С церемония по „първа копка“ днес бе даден официален старт на строително-монтажните дейности за ремонт и реконструкция на ул. „Преслав“ в Ямбол, в участъка между пл. „Боровец“ и кръстовището с ул. „Акация“. Това съобщиха от Община Ямбол.   \r\n„Всеки един нов проект е едно ново изпитание. Ремонтът на ул. „Преслав“ в този участък е изключително важен и належащ, защото това е основна входно-изходна артерия на града. Всичко, което правим сега в целия град, чрез реализацията на различни проекти, дава нов облик на Ямбол, превръща го в значим областен  център“, заяви по време на церемонията кметът на Ямбол Георги Славов. В символичния старт на строителните работи участваха представители на фирмата-изпълнител на обекта „Технопътстрой“ ЕООД, на авторския и строителния надзор, също така народният представител д-р Юлиян Папашимов, общински съветници, членовете на екипа по проекта, медии и граждани. За успешен старт и протичане на ремонтните работи водосвет отслужи архиерейският наместник архимандрит Димитрий.\r\nОсновните строителни дейности бяха представени от ръководителя на проекта Красимира Петрова, зам.-кмет на община Ямбол. Те включват цялостен ремонт на пътната настилка, включително на кръстовищата в този отрязък. Ще бъдат подновени и тротоарните площи с полагане на настилка от бетонови павета, нови бордюри и др. Проектът включва още въвеждане на енергоспестяващо улично осветление, в т. ч. подмяна на част от стълбовете, монтиране на нови пожарни кранове, както и обновяване на растителните видове по протежението на пътния участък. \r\nИзпълнението на обект „Основен ремонт на участък от улица „Преслав”, на север от ул. „Димитър Благоев” до ул. „Акация“ се реализира по проект „Устойчиво и интегрирано развитие на градската среда на община Ямбол“, договор за безвъзмездна финансова помощ № BG16RFOP001-1.017-0001-C01 и се осъществява с финансовата подкрепа на Оперативна програма „Региони в растеж 2014 – 2020 г.“, съфинансирана от Европейския съюз, чрез Европейски фонд за регионална развитие. Общата стойност на строително-монтажните работи по обекта е в размер на 2 381 066 лева. В рамките на същия проект се реализират още два обекта: втората част от ул. „Георги Раковски“, заключен в границите между ул. „Преслав“ и ул. „Ген. Владимир Заимов“, както и централните паркови площи, източно от Безистена. Общата стойност на проекта е 7 684 369,75 лева.\r\nСтроително-ремонтните дейности по ул. „Преслав“ са планирани да приключат в рамките на 270 календарни дни. В този период участъкът от ул. „Преслав“ е затворен за движение като има въведена временна организация на движението и промени в маршрутните разписания на част от автобусните линии.", "date": "2018.06.18", "title": "Ямбол: Стартира обновяването на ул. „Преслав“"}
{"url": "http://www.focus-news.net/news/2018/06/18/2535491/smolyan-kmetat-nikolay-melemov-prie-poslanika-na-frantsiya-erik-lyobedel.html", "text": "Кметът на Смолян Николай Мелемов прие посланика на Франция Ерик Льобедел. Това съобщиха от пресцентъра на Община Смолян. Негово превъзходителство бе придружаван от съпругата си Брижит Льобедел. Градоначалникът запозна дипломата с икономическия профил на района и с реализираните проекти с европейско финансиране, които променят облика на Смолян. Мелемов посочи, че се гордее с приза „Смолян - град на знанието”. Той обясни на госта, че тази награда се дава за най-добри инвестиции в сферата на образованието, пълни класни стаи и много добри резултати в учебния процес. Бяха обсъдени възможностите за междурегионално сътрудничество и потенциални инвестиции в общината.\r\nЦелта на визитата на дипломата е да се установят контакти, за да си сътрудничим в областта на туризма културата и бизнеса. В разговора взе участие и зам.-кметът Марин Захариев. Мелемов подари на френския посланик албум на Смолян и го покани да посети града отново. Гостите разгледаха и част от културните обекти в Смолян.", "date": "2018.06.18", "title": "Смолян: Кметът Николай Мелемов прие посланика на Франция Ерик Льобедел"}
{"url": "http://www.focus-news.net/news/2018/06/18/2535457/sluzhitelite-na-nimh-shte-protestirat-pred-tsentralnata-sgrada-na-ban-na-21-yuni.html", "text": "На 21 юни от 9.00 до 10.30 часа пред централната сграда на БАН, ние, работещите в Националния институт по метеорология и хидрология (НИМХ) провеждаме предупредителен протест – митинг срещу целенасочения опит на ръководните органи на БАН да ликвидират дейността на НИМХ като Национална хидрометеорологична служба на Р. България, като ни оставят без необходимите минимални средства за изпълнение на задълженията ни. Това се посочва в позиция, публикувана на сайта на НИМХ. Служителите настояват зам.-председателят на БАН чл.-кор. Константин Хаджииванов да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на БАН. От НИМХ призовават ръководните органи на БАН да поемат отговорността за решенията си за разпределянето на предоставените на БАН от Държавата средства за 2018 г. В срок до 2 юли да предоставят на НИМХ недостигащите 1 145 000 лв. за осигуряване на дейността му като Национална хидрометеорологична служба на Р. България през 2018 г. от наличните средства в партида „Развитие“ на БАН. Служителите на НИМХ се обръщат към Народното събрание с молба спешно да направи необходимите изменения в Закона на БАН, за да е невъзможно в бъдеще средствата от Държавния бюджет предназначени за НИМХ да се преразпределят от ръководни органи на БАН. „Не желаем повече да бъдем използвани като „рекетьор“ срещу българското правителство. Ако до 9 юли не бъдат изпълнени исканията ни, НИМХ ще преустанови изпълнението на националните си и международни задължения като Национална хидрометеорологична служба на Р. България поради изчерпване на предоставените средства за тях. Ще изпълняваме само дейността си свързана с научни изследвания. Време е всеки да понесе отговорност за решенията си!“, се посочва в позицията на НИМХ.", "date": "2018.06.18", "title": "Служителите на НИМХ ще протестират пред централната сграда на БАН на 21 юни"}
{"url": "http://www.focus-news.net/news/2018/06/18/2535488/kathimerini-es-shte-prodalzhi-da-upotrebyava-vremennoto-ime-na-makedoniya-do-ratifikatsiyata-na-dokumenta.html", "text": "Европейските институции и ЕК ще продължат да използват името „Бивша югославска република Македония“ (БЮРМ) до пълното изпълнение на споразумението, подписано в неделя между Атина и Скопие. Това поясни говорителят на Брюксел по въпросите на външните работи и сигурността Мая Кочиянчич, съобщава електронното издание на гръцкия вестник Kathimerini.\r\n„Споразумението беше подписано, но все още има някои стъпки, които трябва да бъдат предприети до завършване\" на изпълнението му, подчерта Кочиянчич. \r\n„В официалната си комуникация ще продължим да наричаме тази страна Бивша югославска република Македония, както правихме до този момент“, добави говорителят на Брюксел.Тереза Герова", "date": "2018.06.18", "title": "Kathimerini: ЕС ще продължи да употребява временното име на Македония до ратификацията на документа"}
{"url": "http://www.focus-news.net/news/2018/06/18/2535494/vidin-vazstanoveno-e-dvizhenieto-po-pat--1-vidin-montana-pri-s-bela.html", "text": "Възстановено е движението по път І-1 Видин - Монтана при с. Бела. Това съобщиха от пресцентъра на Агенция \"Пътна инфраструктура\".", "date": "2018.06.18", "title": "Видин: Възстановено е движението по път І-1 Видин - Монтана при с. Бела"}
{"url": "http://www.focus-news.net/news/2018/06/18/2535493/mkd-makedoniya-grupa-ot-okolo-200-migranti-v-spryana-v-blizost-do-granitsata-na-bosna-i-hertsegovina-s-harvatiya.html", "text": "Група от около 200 мигранти в Босна и Херцеговина е спряна на метри от границата с Хърватия, отбелязва скопското електронно издание МКД.\r\nСъгласно информацията на хърватските медии, групата е спряна на около 70 метра от ГКПП Велика Кладуша-Малевац. Мигрантите са без документи за самоличност. С тях преговарят представители на властите, допълват от редакцията. Същевременно държавната граница се охранява от полицейски сили. Уточнява се, че хърватската гранична полиция следи ситуацията по въздух с хеликоптери. \r\nПрез последните месеци броят на мигрантите в Босна и Херцеговина се увеличи, макар от Сараево да уверяват, че ситуацията не е притеснителна. Ако броят им продължава да се увеличава обаче властите не изключват възможността да затворят границите със Сърбия и Черна гора.Тереза Герова", "date": "2018.06.18", "title": "МКД (Македония): Група от около 200 мигранти в спряна в близост до границата на Босна и Херцеговина с Хърватия"}
{"url": "http://www.focus-news.net/news/2018/06/18/2535497/blagoevgrad-proliven-dazhd-vali-v-grada.html", "text": "Проливен дъжд вали в Благоевград, предаде репортер на Радио “Фокус”-Пирин. Дъждът е съпътстван от гръмотевична буря. \r\nНатали СТЕФАНОВА", "date": "2018.06.18", "title": "Благоевград: Проливен дъжд вали в града"}
{"url": "http://www.focus-news.net/news/2018/06/18/2535490/sofiya-vladayska-reka-e-povishila-mnogokratno-nivoto-si-v-rayona-na-lavov-most-i-pl-stochna-gara-v-stolitsata.html", "text": "Владайска река е повишила многократно нивото си в района на Лъвов мост и пл. \"Сточна гара\" в столицата, предаде репортер на Агенция „Фокус“. Покаченото речно ниво е вследствие да голямото количество паднал дъжд през последния час в София, който продължава и в този момент.", "date": "2018.06.18", "title": "София: Владайска река е повишила многократно нивото си в района на Лъвов мост и пл. \"Сточна гара\" в столицата"}
{"url": "http://www.focus-news.net/news/2018/06/18/2535499/burgas-vremenno-e-ogranicheno-dvizhenieto-prez-rishkiya-prohod-v-rayona-na-s-prilep-poradi-izteglyane-na-avariraliya-tezhkotovaren-avtomobil.html", "text": "Временно е ограничено движението през Ришкия проход в района на с. Прилеп поради изтегляне на авариралия тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.06.18", "title": "Бургас: Временно е ограничено движението през Ришкия проход в района на с. Прилеп поради изтегляне на авариралия тежкотоварен автомобил"}
{"url": "http://www.focus-news.net/news/2018/06/18/2535495/sofiya-poroyniyat-dazhd-predizvika-navodnyavaniya-v-metroto-ne-se-e-nalagalo-spirane-na-dvizhenieto-na-vlakovete.html", "text": "Поройният дъжд предизвика наводнявания в метрото. За това сигнализираха читатели на Агенция „Фокус“. Според сигналите са наводнени метростанциите „Сердика“, „Г. М. Димитров“ и „Бизнеспарк“.  \r\nДиректорът на \"Метрополитен\" ЕАД инж. Стоян Братоев обясни пред медията, че водата е преляла през стълбите. „В момента нещата са по-стабилни. Няма спиране на движението на влаковете. Преляло е отвън от улиците през стълбите на метрото. Имало е около 30-40 см вода по улицата. На 2-3 места общо е влязла вода в метростанциите. Дано всичко се стабилизира, защото тази вода някъде трябва да отиде“, коментира още Стоян Братоев.", "date": "2018.06.18", "title": "София: Поройният дъжд предизвика наводнявания в метрото, не се е налагало спиране на движението на влаковете"}
{"url": "http://www.focus-news.net/news/2018/06/18/2535502/blagoevgrad-nyama-postapili-signali-za-navodneniya-v-oblastta-v-sledstvie-na-prolivniya-dazhd.html", "text": "Няма постъпили сигнали за наводнения в Благоевградска област, в следствие на проливния дъжд. Това каза за Радио “Фокус”-Пирин Георги Пармаков, директор на Регионална дирекция “Пожарна безопасност и защита на населението”-Благоевград. Той посочи, че към момента обстановката в областта в спокойна. \r\n Натали СТЕФАНОВА", "date": "2018.06.18", "title": "Благоевград: Няма постъпили сигнали за наводнения в областта, в следствие на проливния дъжд"}
{"url": "http://www.focus-news.net/news/2018/06/18/2535504/stara-zagora-vazpitanitsi-na-shkolata-po-risuvane-art-liniya-provezhdat-tvorcheski-leten-plener-v-etnografski-kompleks-kulata-v-kazanlak.html", "text": "Възпитаници на школата по рисуване „Арт линия“ провеждат творчески летен пленер в Етнографски комплекс „Кулата“ в Казанлък, каза за Радио „Фокус“ ръководителят на школата Ваня Запрянова. Тя поясни, че идеята е в рамките на пет седмици малките художници да рисуват картини от двора и старите къщи в комплекса. Съвместната идея за този творчески проект е на ръководителя на Школа „Арт линия“ и Исторически музей „Искра“.\r\nКартините и направените изделия от ателиетата по стъкло, керамика и коприна ще бъдат представени в изложба, която ще бъде открита в Етнографски комплекс „Кулата“ на 24 юни от 11 часа.\r\nСлавяна ГАЙДАРОВА", "date": "2018.06.18", "title": "Стара Загора: Възпитаници на школата по рисуване „Арт линия“ провеждат творчески летен пленер в Етнографски комплекс „Кулата“ в Казанлък"}
{"url": "http://www.focus-news.net/news/2018/06/18/2535496/donald-tramp-se-zhalva-ot-dvoynite-standarti-na-mediite-barak-obama-shteshe-da-bade-opredelen-kato-geroy-ako-beshe-organiziral-sreshtata-s-kim-chen-un.html", "text": "Държавният глава на САЩ Доналд Тръмп се оплака от „двойните стандарти“ в медийното отразяване на постиженията му. В съобщение, публикувано в социалната мрежа „Туитър“, лидерът на Белия дом изрази увереност, че предшественикът му Барак Обама щеше да получи много по-голямо признание от него, ако именно той бе организирал срещата на върха с лидера на Северна Корея Ким Чен-ун, отбелязва американското издание The Washington Post.\r\n„Ако президентът Обама (който не стига доникъде със Северна Корея и тръгна на война срещу много милиони хора, които бяха убити) се бе справил със Северна Корея и бе направил първите стъпки към сделката, която постигнах аз, разпространителите на фалшиви новини щяха да го определят като национален герой!\", написа Тръмп в „Туитър“. \r\nКоментарите на Тръмп бяха направени близо седмица след срещата на върха в Сингапур с Ким Чонг-ун, на която Пхенян се ангажира с ядрено разоръжаване на Корейския полуостров, въпреки липсата на конкретен план за това как ще унищожи запасите си от подобен тип оръжия.\r\nВ по-ранен „туит“ Тръмп обяви, че споразумението, подписано с Ким Чен-ун, означава край на „ядрената заплаха от Северна Корея\" и гаранция, че „всеки може да се чувства много по-сигурен \".\r\nКонцепцията му обаче е осмивана от множество демократи, включително сенаторът Крис Ван Холен, който на свой ред написа в „Туитър“, че Тръмп е „наистина заблуден\", отбелязвайки, че Северна Корея разполага със „същия арсенал днес, като този преди 48 часа\". Американският президент обаче подчерта, че има „хубавото усещане“, че севернокорейският лидер ще изпълни обещанието си за денуклеаризация на Корейския полуостров. Тереза Герова", "date": "2018.06.18", "title": "Доналд Тръмп се жалва от „двойните стандарти“ на медиите: Барак Обама щеше да бъде определен като герой, ако беше организирал срещата с Ким Чен-ун"}
{"url": "http://www.focus-news.net/news/2018/06/18/2535505/the-hill-donald-tramp-zashtiti-politikata-za-razdelyane-na-semeystva-na-nezakonno-vlezli-v-stranata-sasht-nyama-da-se-prevarnat-v-migrantski-lager.html", "text": "Държавният глава на САЩ Доналд Тръмп защити политиката на администрацията си за разделяне на децата от родителите, които са влезли незаконно на територията на страната, подчертавайки, че САЩ няма да се превърнат в мигрантски лагер, отбелязва американското издание The Hill.\r\n„САЩ няма да се превърнат в мигрантски лагер и няма да бъдат съоръжение за задържане на бежанци“, увери Тръмп в рамките на среща в Белия дом с екипа си. \r\nТръмп бе категоричен, че виновници за проблема са демократите, въпреки че политиката за разделяне на семействата е резултат от разпореждане, издадено от собствената му администрация по-рано тази година, отбелязват от редакцията.\r\nДепартаментът за национална сигурност твърди, че близо 2 000 непълнолетни лица са били отделени от възрастните им настойници шест седмици след обявяването от администрацията на „политиката на нулева толерантност\" срещу незаконните преминавания на границата. \r\nРазделянето на семействата предизвика истинска „национална война“ между републиканци и демократи. И докато Белият дом е обвиняван в липса на човечност, Тръмп и неговите  помощници се опитват да защитят политиката.Тереза Герова", "date": "2018.06.18", "title": "The Hill: Доналд Тръмп защити политиката за разделяне на семейства на незаконно влезли в страната: „САЩ няма да се превърнат в мигрантски лагер“"}
{"url": "http://www.focus-news.net/news/2018/06/18/2535501/vmro-dpmne-za-protestite-v-skopie-vlastta-udari-po-sobstveniya-si-narod.html", "text": "„Събитията от понеделник пред сградата на парламента на Република Македония са част от планирания сценарий на правителството на Зоран Заев и СДСМ. Вчера властта удари по собствения си народ и нито едно клеветническо съобщение на СДСМ няма да прикрие това“, се казва в изявление на основната опозиционна партия в Македония – ВМРО-ДПМНЕ, предава скопското електронно издание A1 On.\r\n„СДСМ трябва да се извини за злоупотребата на полицията, за раняването на граждани, възрастни хора, жени и деца. СДСМ и Зоран Заев искат насилие, за да прокарат своя план за капитулация (споразумението за името, постигнато с Гърция – бел.р.).\r\nДокато Зоран Заев и СДСМ унищожават Република Македония и продават конституционно й име, те съзнателно се опитват да въвлекат ВМРО-ДПМНЕ в черен сценарий и насилие. ВМРО-ДПМНЕ няма да попадне в такъв сценарий. Призоваваме хората да не се поддават на провокациите на правителството. \r\nВМРО-ДПМНЕ остава с хората. Ще дойде време, когато всички, които са съгрешили срещу държавата и хората, ще отговарят за действията си. Зоран Заев ще падне и Македония ще спечели.\", се казва в изявлението на ВМРО-ДПМНЕ.Тереза Герова", "date": "2018.06.18", "title": "ВМРО-ДПМНЕ за протестите в Скопие: Властта удари по собствения си народ"}
{"url": "http://www.focus-news.net/news/2018/06/18/2535503/sofiya-ekipi-rabotyat-po-signali-za-zaviryavane-v-chast-ot-bul-vardar-poradi-dazhda-e-zatrudneno-dvizhenieto-na-tramvaite-po-ul-kozloduy-i-na-avtobusite-po-ul-konstantin-stoilov.html", "text": "Във връзка с проливния дъжд в София всички екипи на дирекция „Аварийна помощ и превенция” на Столична община са на терен и реагират на сигнали. Получени са над 100 сигнала, които се насочват към различни екипи. Това съобщиха от пресцентъра на Общината. Работят екипи на Столичен инспекторат, кметовете на райони също имат задача да следят на обстановката в съответните райони. Екипите работят по сигнали за завиряване в участък на бул. ”Вардар”. Поради дъжда временно е затруднено движението на трамваите по ул. ”Козлодуй” и на автобусите по ул. ”Константин Стоилов”. \r\nС цел спиране на притока на дъждовна вода временно са затворени два вестибюла към входовете на подлеза на НДК към метрото и на станция „Витоша”. \r\nИзвършва се наблюдение на речните корита, към момента нивата са повишени, но е осигурена проводимост на реките. В града няма преливане на нивото на реки извън коритата. Язовирите, общинска собственост, се изпускат контролирано. И трите язовира - Суходол, Мърчаево и Мрамор ,се наблюдават и са под ниво преливен ръб. Водостоците на Околовръстен път провеждат водите от Витоша.", "date": "2018.06.18", "title": "София: Екипи работят по сигнали за завиряване в част от бул. ”Вардар”, поради дъжда е затруднено движението на трамваите по ул. ”Козлодуй” и на автобусите по ул .”Константин Стоилов”"}
{"url": "http://www.focus-news.net/news/2018/06/18/2535506/mvr-v-natsionalniya-operativen-shtab-sa-postapili-nad-172-signala-za-navodneni-ulitsi-mazeta-i-prizemni-etazhi-podlezi-restoranti-detski-gradini-i-drugi-sgradi-v-sofiya.html", "text": "За периода от 18.30 до 19.45 часа тази вечер в Националния оперативен щаб са постъпили над 172 сигнала в София за наводнени улици, мазета и приземни етажи, подлези, ресторанти, детски градини и други сгради. Това съобщиха от пресцентъра на МВР. Най-силно засегнати са х-л Шипка, метростанция \"Витоша\", църквата в подлеза на хотел \"Балкан\", подлези - Централна гара, Спортното министерство, гаража на СДВР, 184 ЦДГ в Лозенец,  Лъвов  мост, Банка ДСК на Княз Александър І, Театър 199, заведения и ресторанти на приземните етажи, над 10 подлеза, болница \"София мед\", ЦСМП - София (Сточна гара), Министерство на туризма, Информационен център на Министерството на отбраната. По сигналите работят всички екипи на Столичната дирекция „Пожарна безопасност и защита на населението“.", "date": "2018.06.18", "title": "МВР: В Националния оперативен щаб са постъпили над 172 сигнала за наводнени улици, мазета и приземни етажи, подлези, ресторанти, детски градини и други сгради в София"}
{"url": "http://www.focus-news.net/news/2018/06/18/2535500/na-sayta-na-ministerstvoto-na-regionalnoto-razvitie-i-blagoustroystvoto-e-publikuvan-doklad-ot-dnsk-za-izvarshena-proverka-na-premestvaemite-obekti-na-plazhnata-ivitsa-v-slanchev-bryag.html", "text": "На сайта на Министерството на регионалното развитие и благоустройството (МРРБ) е публикуван доклад от ДНСК за извършена проверка на преместваемите обекти върху плажната ивица на морски плажове „Слънчев бряг – юг“, „Слънчев бряг – централен“  и „Слънчев бряг – север“. Това съобщиха от пресцентъра на МРРБ. Информацията може да бъде намерена .", "date": "2018.06.18", "title": "На сайта на Министерството на регионалното развитие и благоустройството е публикуван доклад от ДНСК за извършена проверка на преместваемите обекти на плажната ивица в Слънчев бряг"}
{"url": "http://www.focus-news.net/news/2018/06/18/2535507/nikos-kotsiyas-razkritikuva-protestirashtite-sreshtu-sporazumenieto-za-imeto-dogovor-bez-kompromis-ima-samo-po-vreme-na-voyna.html", "text": "Министърът на външните работи на Гърция Никос Коцияс разкритикува протестиращите срещу постигнатото споразумение за името на Македония, като подчерта, че „договор без компромис има само по време на война“, предава скопската телевизия „Канал 5“.\r\n„Същите, които сега протестират в Гърция, приветстват съседите (от Македония) с голяма радост като клиенти през цялата година“, отбелязва първият дипломат на Атина. \r\nОсновната опозиционна партия в Гърция „Нова Демокрация“ разкритикува споразумението за разрешаване на спора за името, подписано в неделя от премиерите на Гърция и Македония Алексис Ципрас и Зоран Заев на брега на Преспанското езеро. Партията излезе с изявление във връзка с подписването, в което се казва, че споразумението е изключително важно за гръцките национални интереси и с него се признават македонския език и идентичност.\r\n„Това е тъжен ден за Гърция, но също е и Ден на срама“ за премиера Алексис Ципрас и неговия коалиционен партньор Панос Каменос (председател на крайнодясната партия „Независими гърци“ (АНЕЛ) и министър на отбраната), заявиха от партията, като обвиниха правителството, че „обвързват Гърция със сделка, която създава свършени факти, които ще бъдат изключително трудни за отмяна в бъдеще“.Тереза Герова", "date": "2018.06.18", "title": "Никос Коцияс разкритикува протестиращите срещу споразумението за името:  Договор без компромис има само по време на война"}
{"url": "http://www.focus-news.net/news/2018/06/18/2535508/burgas-ostrov-sveta-anastasiya-se-prevrashta-v-stsena-za-teatralni-postanovki-vseki-chetvartak-prez-letniya-sezon.html", "text": "От 28 юни (четвъртък) остров Света Анастасия се превръща в сцена за театрални постановки, в които ще се включат някои от най-известните български актьори. Това съобщиха от пресцентъра на Община Бургас. Инициативата се организира съвместно с Драматичен театър „Адриана Будевска“.\r\nПостановките ще се играят всеки четвъртък с начален час 21:00. Отплаването към Острова е от Магазия 1 в 20.00 часа. Билети можете да закупите от касите на ДТ „Адриана Будевска“ и Туристическите информационни центрове (Часовник, Магазия 1 и Автогара Юг).\r\nЦената е 30 лева с включен двупосочен билет за пътуване с кораб.\r\nЗа допълнителна информация:\r\n– Каса на ДТ „Адриана Будевска“: 056 842 266;\r\n– Остров Света Анастасия: reservations@gotoburgas.com, 0882 004 124.\r\nПрограмата е публикувана на сайта на Община Бургас.", "date": "2018.06.18", "title": "Бургас: Остров Света Анастасия се превръща в сцена за театрални постановки всеки четвъртък през летния сезон"}
{"url": "http://www.focus-news.net/news/2018/06/18/2535509/prezidentat-rumen-radev-otseni-visoko-rabotata-na-pravitelstvoto-po-predsedatelstvoto-obzor.html", "text": "Парламентарното измерение на Българското председателство завърши с Пленарната среща на Конференцията на комисиите по европейските въпроси на парламентите на Европейския съюз (КОСАК). Пред националните парламенти на страните от ЕС президентът Румен Радев оценки високо работата на правителството по време на Председателството. „Правителството показа кураж като избра много трудна тема като Западните Балкани. Регионът е много крехък, няма гаранция за успех, но някой трябваше да поеме отговорността и да посочи проблемите“, заяви той. Според него правителството е успяло да управлява дневния ред на Европа, да покаже умения и да развие атмосфера на честен и отворен диалог. Държавният глава обяви, че правителството е разработило точните приоритети за Председателството. „Не можем да говорим за просперираща Европа, без да гарантираме сигурността и стабилността на Западните Балкани“, посочи Румен Радев. „Ако не им дадем европейска перспектива, те рано или късно ще дадат балканска перспектива на Европа“, каза още той. По думите на държавния глава ключът на успеха на Председателството е изваждането на единството като фактор за постигане на ефективни решения. Румен Радев изтъкна усилията на кабинета в търсенето на напредък по теми като сигурност, социални права и цифров пазар.\r\nПредседателят на Народното събрание Цвета Караянчева заяви: „Усилията на парламентарното измерение на Българското председателство бяха насочени към консолидиране на ЕС около общи действия за приоритетните политики чрез ефективен диалог“. Тя обяви, че и след Председателството разширяването на ЕС остава ключова политика, като главната цел е запазването на сигурността и просперитета нa континентa. През шестте месеца на Председателството парламентът беше домакин на 6 срещи, платформа за сътрудничество между националните парламенти и ЕП.\r\nМинистър Лиляна Павлова изтъкна, че България е изпълнила амбициозната си задача да бъде модератор, който води конструктивен диалог, по време на Председателството. Тя посочи, че е работено по всички теми от европейския дневен ред и от този на триото България-Австрия-Естония. Министърът обърна внимание на важността на приемствеността в приоритетите между Българското и предстоящото Австрийско председателство.\r\n„С европейската перспектива на Западните Балкани ще избегнем войните и ще задържим хората“, подчерта премиерът Бойко Борисов. Той припомни десетилетията войни и противоречия на Балканите, и стотиците хиляди загинали, като даде пример с войната в Косово през 90-те години. Бойко Борисов обяви, че с Договора за добросъседство България и Македония са дали пример на Балканите. Премиерът обърна внимание на важността на приоритетите Западни Балкани и миграция. „На Европейския съвет ще защитавам компромисен вариант за миграцията - превенция, която включва затваряне на всички европейски граници“, обяви той. Бойко Борисов подчерта и надеждната охрана на българо-турската граница и нулевия миграционен натиск. Той апелира, че ако сега не се помогне на Западните Балкани за интеграция в ЕС, после ще е късно. „Големите геостратегически играчи Русия, Турция, САЩ и Китай само това чакат“, обяви премиерът. \r\nБиляна ИВАНОВА", "date": "2018.06.18", "title": "Президентът Румен Радев оцени високо работата на правителството по Председателството (ОБЗОР)"}
{"url": "http://www.focus-news.net/news/2018/06/18/2535510/sport-belgiya-pobedi-panama-s-30-v-sochi.html", "text": "Белгия победи Панама с 3:0 в първия мач от група „G“ на 21-ото Световно първенство в Русия. На „Олимпийския“ стадион в Сочи головете започнаха две минути след почивката. Дрис Мертенс първи изведе белгийците напред, а голмайсторът на Манчестър Юнайтед Ромелу Лукаку добави два гола в 6-ата и 75-ата минута.\r\nТака соченият за скрит фаворит отбор на Белгия спечели три точки и стана лидер в групата преди мача на Тунис и Англия, който ще започне в 21:00 часа във Волгоград.", "date": "2018.06.18", "title": "Спорт: Белгия победи Панама с 3:0 в Сочи"}
{"url": "http://www.focus-news.net/news/2018/06/18/2535498/natsionalniyat-savet-za-integratsiyata-na-horata-s-uvrezhdaniya-shte-provede-zasedanie-na-19-yuni.html", "text": "Националният съвет за интеграцията на хората с увреждания ще проведе заседание на 19 юни от 14.00 часа. Това съобщиха от правителствената информационна служба. Заседанието ще се проведе в Гранитна зала на Министерския съвет. \r\nПредседател на Съвета е министърът на труда и социалната политика Бисер Петков. В дискусията ще участват националният омбудсман Мая Манолова, ръководители на национално представените организации на работодателите и на синдикатите, както и представители на родителите на деца с увреждания.\r\nПо време на заседанието ще бъде обсъден проектът на Закон за личната помощ, внесен от омбудсмана Мая Манолова. \r\nЗаседанието ще бъде открито за медиите през цялото време.", "date": "2018.06.18", "title": "Националният съвет за интеграцията на хората с увреждания ще проведе заседание на 19 юни"}
{"url": "http://www.focus-news.net/news/2018/06/18/2535516/ot-1-yuli-tramvaite-po-stolichniya-bul-balgariya-shte-badat-zameneni-s-avtobusi-obzor.html", "text": "От 1 юли трамваите по столичния бул. „България“ ще бъдат заменени с автобуси. Това стана ясно от думите на кмета на София Йорданка Фандъкова по време на проверка на реконструкцията на столичния булевард \"Тодор Каблешков\" в участъка между бул. „Цар Борис III“ и магазин „Кауфланд“. От 1 юли трамвайното движение по бул. \"България\" ще бъде спряно. То ще бъде заменено с автобусно в рамките на месец и половина, тъй като трябва да бъде изграден участъка от релсите на булеварда, така че изцяло трамвай номер 7 да бъде бърз трамвай. От 1 юли започва и преасфалтирането на участък от бул. „Васил Левски. По думите на кметът Йорданка Фандъкова става въпрос за участъка от СУ „Св. Климент Охридски“ до бул. „Патриарх Евтимий“. Тя също заяви, че ремонтните дейности на бул. \"Тодор Каблешков\" трябва да приключат до края на юли. Общо е около половин километър изцяло разширен булевард с две платна с по две ленти. Фандъкова допълни, че от бул. „България“ до бул. „Симеоновско шосе“ се предвижда и трамвайно трасе, а по ремонтните дейности на бул. „Тодор Каблешков“ предстои отчуждаването на още 35 дка.\r\nЦветелин ДИМИТРОВ", "date": "2018.06.18", "title": "От 1 юли трамваите по столичния бул. „България“ ще бъдат заменени с автобуси (ОБЗОР)"}
{"url": "http://www.focus-news.net/news/2018/06/18/2535512/kyustendil-v-sledstvie-na-proliven-dazhd-e-narushen-dostapat-do-5-sela-v-oblastta.html", "text": "В следствие на проливен дъжд е нарушен достъпът до 5 села в област Кюстендил - Николичевци, Враца, Преколица, Церовица и Бобешино. Това съобщиха от пресцентъра на МВР. Отнесени са пътните настилки до тях. Към засегнатия район в момента пътуват екипи на РДПБЗН - Кюстендил за оценка на обстановката и предприемане на мерки.", "date": "2018.06.18", "title": "Кюстендил: В следствие на проливен дъжд е нарушен достъпът до 5 села в областта"}
{"url": "http://www.focus-news.net/news/2018/06/18/2535518/predstoyashti-mezhdunarodni-sabitiya-za-19-yuni-agentsiya-fokus.html", "text": "Новият министър-председател на Испания приема за среща председателя на Европейския съвет Доналд Туск.\r\n*** Германският канцлер Ангела Меркел и президентът на Франция Еманюел Макрон ще проведат преговори с председателя на Европейската комисия Жан-Клод Юнкер.\r\n*** Навършва се една година от началото на официалните преговори за Брекзит.\r\n*** Европейският съд ще се произнесе по делото срещу Марин Льо Пен.\r\n*** Главният преговарящ на ЕС по въпросите за Брекзит Мишел Барние ще изнесе реч за политиката след излизането на Обединеното кралство от Общността.\r\n***", "date": "2018.06.18", "title": "Предстоящи международни събития за 19 юни (Агенция „Фокус“)"}
{"url": "http://www.focus-news.net/news/2018/06/18/2535517/the-washington-post-kak-vladimir-putin-si-kupuva-vliyanie-na-zapad.html", "text": "В миналото се действаше по различен начин. Имаше куриери на КГБ, куфарчета с пари в брой, „московско злато\", тайни субсидии за далечни медии. Така Комунистическата партия на СССР се опитваше да подкопае тайно западната демокрация. Но въпреки това мащабът на тази подривна дейност бе сравнително малък. СССР не се къпеше в пари и не беше в състояние да обсипе поддръжниците си със злато и сребро. Като хора на идеологията, те не трябваше да искат пари в никакъв случай. Но задачата на съвременна Русия е много по-лесна, пише Анна Апълбаум в статия за американското издание The Washington Post.\r\nДнес, когато Кремъл полага скрити усилия да упражнява политическо влияние и да подкопава демокрацията, той разполага с много повече инструменти - големи компании, богати олигарси, които са на разположение на правителството, а също и множество трикове за психологическо влияние. Вместо братството на човечеството и единството на пролетариата, съвременната Русия може да се заиграва с един много по-прост инстинкт: алчността. Вместо да предлагат дребни банкноти или тайни банкови сметки, Кремъл вече могат да предложи сделки с приятелски настроени руски бизнесмени. Това е законно, може да се обсъжда открито и чрез тях видимо се създава подходящата атмосфера за приятелски отношения, дори и такива реално да не се развиват. \r\nТова е в основата на любопитната история за руското влияние, разгръщащо се във Великобритания през изминалата седмица, благодарение на разкриването на кеш документи, включително обмен на електронни писма, публикуван неотдавна както в Observer, така и в The Sunday Times. Основният герой, Арън Банкс, бе най-важният финансист на ЮКИП, както и на Leave.EU, една от организациите, които се стремяха да убедят британците да напуснат Европейския съюз. За каузата на Брекзит Банск вложи 11 млн. долара лични средства и събра допълнителни пет милиона долара. Това са големи суми за политиката в Обединеното кралство, където разхищението на средства за кампаниите не са с онези мащаби, с които са свикнали американците. \r\nОткъде обаче се взеха тези пари? Самият Банкс винаги в твърдял, че ги е спечели от застрахователния бизнес, макар че той едва ли е толкова печеливш. Сега обаче стана ясно, че Банкс, който е женен за дъщерята на руснак, може би е получил средствата за консултантска дейност на Изток. В крайна сметка най-малко веднъж - той и негови колегите са посетили руския посланик във Великобритания Александър Яковенко, който му е предложил да му помогне с инвестиции в златни мини някъде в Сибир.\r\nБанкс отрекоха, че това предложение е имало последици. Тази картина обаче все още е любопитна поради редица причини. От една страна, това е още една брънка във веригата на общите интереси на руското правителство – кампанията за Брекзит. \r\nКогато руското правителство обработваше бившия германски канцлер Герхард Шрьодер нямаше нужда от каквито и да било подкупи. Вместо пари държавни компании и фирми, близки до руското правителство, предложиха на Шрьодер пост в руската енергетика: последваха директорски кресла, полезни контакти и участие в управление на компании.\r\nКогато руското правителство захранваше проруската „Северна лига“ в Италия, връзката се осъществяваше по линията на личните контакти. Културната асоциация „Ломбардия-Русия“, тясно свързана с „Лигата“, предложи своята помощ на италиански бизнесмени в Русия, а също така финансира конференция с участието на лидера на партията Матео Салвини. \r\n„Позволете да Ви помогнем с полезни делови контакти“ – точно така руското правителство грабна вниманието на семейство Тръмп. Още през есента на 2015 г., когато президентската кампания в САЩ бе в пълен ход, бизнесменът от руски произход Феликс Сатър лобира за строителството на „Кулата на Тръмп“ в Москва. Съгласно признанията на адвоката на Тръмп, движещите мотиви са били както политически, така и лични. Към проекта дори е трябвало да бъде привлечен руският президент Владимир Путин, ако съдейства за кампанията. Това обяснява защо специалният прокурор Робърт Мюлер изиска всички документи по случая. \r\nВ Москва обаче така и не построена „Кулата на Тръмп“. Бенкс, от друга страна, вероятно не е имал намерения да инвестира в златни мини в Сибир. Но тези случаи са показателни за методите за влияние, които Кремъл използва, за да си купи влияние на Запада. Тереза Герова", "date": "2018.06.18", "title": "The Washington Post: Как Владимир Путин си купува влияние на Запад"}
{"url": "http://www.focus-news.net/news/2018/06/18/2535514/zamestnik-predsedatelyat-na-gerb-tsvetan-tsvetanov-se-sreshtna-s-aktiva-na-gerb-v-gotse-delchev.html", "text": "Заместник-председателят на ГЕРБ и председател на ПГ на партията Цветан Цветанов се срещна тази вечер с актива на ГЕРБ в Гоце Делчев. Това съобщиха от пресцентъра на партията. На срещата присъстваха областният координатор на ГЕРБ-Благоевград и народен представител Даниела Савеклиева, както и депутатите от ГЕРБ Александър Мацурев, Георги Динев и д-р Емил Тончев. \r\n„Днешната среща бе изключително важна. Тя даде възможност на всички да споделят проблемите си и да се вземе решение за организацията на работата на структурата“, посочи Цветан Цветанов. По време на събитието бе избрано временно ръководство на местната партийна структура. То има за задача в рамките на един месец да организира събрание за избор на постоянно общинско ръководство на ГЕРБ-Гоце Делчев.", "date": "2018.06.18", "title": "Заместник-председателят на ГЕРБ Цветан Цветанов се срещна с актива на ГЕРБ в Гоце Делчев"}
{"url": "http://www.focus-news.net/news/2018/06/18/2535511/rumen-petkov-abv-gratskoto-pravitelstvo-tryabva-da-se-razgranichi-ot-dumite-na-vanshniyat-si-ministar-nikos-kotsiyas.html", "text": "Гръцкото правителство трябва да се разграничи от думите на външният си министър Никос Коцияс, а правителството на България трябва много ясно да заяви, че този подход е неприемлив за страната ни. Това каза пред Радио \"Фокус\" председателят на ПП АБВ Румен Петков. \"Изказването на гръцкия министър e груба политическа демонстрация, че България е никой в региона. Mисля, че това трябваше да бъде чуто и разбрано и от изказването на премиера Ципрас още от неделя, когато той обяви, че отива да подпише договора, с който гарантира гръцката история, гарантира гръцките ценности, гарантира гръцкото бъдеще и гарантира факта, че Гърция поема водещи функции в региона и че Гърция определя бъдещето на региона. Всъщност България се превърна в площадка, председателстваща за известно време Съвета на Европейския съюз, на която двамата министър-председатели на Гърция и Македония стартираха преговорен процес, който изцяло отговаря на гръцките амбиции и който ще позволи на Македония да бъде привлечена в раздиращ се вид, както виждаме от вчерашните и онзиденшните демонстрации на територията на цялата страна“, коментира Румен Петков. Лидерът на АБВ, каза още че внесения от БСП вот на недоверие към правителството, цели да укрепи позициите на вътрешния министър, защото премиерът Бойко Борисов е имал желание да го смени.", "date": "2018.06.18", "title": "Румен Петков, АБВ: Гръцкото правителство трябва да се разграничи от думите на външният си министър Никос Коцияс"}
{"url": "http://www.focus-news.net/news/2018/06/18/2535515/sofiya-vazstanoveno-e-tramvaynoto-dvizhenie-na-nadlez-nadezhda.html", "text": "Възстановено е трамвайното движение на надлез \"Надежда\" в София. Това съобщиха от пресцентъра на Столична община.", "date": "2018.06.18", "title": "София: Възстановено е трамвайното движение на надлез \"Надежда\""}
{"url": "http://www.focus-news.net/news/2018/06/18/2535527/d-r-stela-dencheva-spetsializirana-bolnitsa-za-belodrobni-zabolyavaniya-veliko-tarnovo-okolo-20-patsienti-s-tuberkuloza-sa-lekuvani-v-bolnitsata-ot-nachaloto-na-godinata.html", "text": "Около 20 пациенти с туберкулоза са лекувани в Специализираната болница за белодробни заболявания във Велико Търново от началото на годината. Това съобщи за Радио „Фокус“ – Велико Търново управителят на лечебното заведение д-р Стела Денчева. Тя допълни, че общият брой на преминалите през стационара лица се увеличава в последните години. Причината, обаче, по думите й, не е увеличената заболеваемост от този тип болести, а подобрените условия в лечебното заведение. Д-р Денчева припомни, че белодробните заболявания са вторите по честота в света и България не прави изключение от тази статистика. \r\n„По отношение на туберкулозата се правят повече профилактични прегледи. Обхващат се повече пациенти, но заболеваемостта не се е увеличила. От началото на годината през болницата са преминали около 20 пациенти с туберкулоза. За миналата година , цялата календарна, са били 47. Има месеци, в които разкриваемостта е по-голяма в други – по – малка. Пневмониите са много често срещани заболявания и това е основната патология. Те са по-често регистрирани в зимните месеци и пролетта, но и сега не липсват“, обясни специалистът и подчерта, че пролетта и лятото са сезоните на алергичните заболявания.\r\nЛуиза ТРАНЧЕВА", "date": "2018.06.18", "title": "Д-р Стела Денчева, Специализирана болница за белодробни заболявания-Велико Търново: Около 20 пациенти с туберкулоза са лекувани в болницата от началото на годината"}
{"url": "http://www.focus-news.net/news/2018/06/18/2535513/sofiya-vsichki-ekipi-na-avariynoto-zveno-pozharnata-kat-upravlenie-na-trafika-stolichen-elektrotransport-i-metropoliten-otstranyavat-vazniknali-problemi-vsledstvie-na-dazhda.html", "text": "Всички екипи на аварийното звено, пожарната, КАТ, техниците от „Управление на трафика“, „Столичен електротранспорт“ и „Метрополитен“ са на терен и отстраняват възникнали проблеми вследствие на силния дъжд в София. Това съобщиха от пресцентъра на Столична община. Към момента от КАТ отклоняват движението на автобусите по бул. „Евлоги и Христо Георгиеви“ и по бул. „П. Славейков“ в посока бул. „Ив. Гешов“. Спряно е движението на трамваите по бул. „К. Величков“ в посока бул. „Ал. Стамболийски“, по ул. \"Каменоделска\", по бул. \"Дондуков\" и пл. \"Възраждане\", по ул. \"Козлодуй\" и \"К. Стоилов\". Тролей №9 от ул. „Г. С. Раковски“ продължава по бул. „Сливница“.", "date": "2018.06.18", "title": "София: Всички екипи на аварийното звено, пожарната, КАТ, „Управление на трафика“, „Столичен електротранспорт“ и „Метрополитен“ отстраняват възникнали проблеми вследствие на дъжда"}
{"url": "http://www.focus-news.net/news/2018/06/18/2535529/alsat-m-makedoniya-peti-den-na-protesti-pred-parlamenta-v-skopie.html", "text": "Протестите пред сградата на парламента в Скопие срещу договора за новото име на Македония продължават пета поредна вечер, предава излъчващият на албански език скопски телевизионен канал „Алсат-М“.\r\nКакто и в предходните дни, червено-жълтите цветове доминират картината на демонстрацията, а участниците в нея развяват националния флаг и пеят патриотични песни. \r\nПо-рано бе съобщено за засилено полицейско присъствие в района на македонския парламент заради опасения от ескалация на напрежението.  След демонстрациите в понеделник полицията задържа 26 души. Съобщено бе за седем пострадали полицейски служители, други 10 души души потърсиха медицинска помощ. Срещу протестиращите бяха употребени сълзотворен газ и шокови гранати. Прокуратурата в Скопие започна разследване на насилието пред парламента на Македония. Тереза Герова", "date": "2018.06.18", "title": "„Алсат-М“ (Македония): Пети ден на протести пред парламента в Скопие"}
{"url": "http://www.focus-news.net/news/2018/06/18/2535533/yasen-nedelchev-trenyor-na-beyzbolen-klub-bizonite-evropeyska-shampionska-liga-po-beyzbol-2018-e-chast-ot-kalendara-na-evropeyskata-beyzbolna-federatsiya.html", "text": "„Европейска шампионска лига по бейзбол“ 2018 е част от календара на Европейската бейзболна федерация. Това каза за Радио „Фокус“ - Пирин Ясен Неделчев, треньор на Бейзболен клуб „Бизоните“. „Това е квалификационен турнир за Купа на европейските шампиони. Провежда се едновременно в три града по шест отбора, като класиралите се на първо място се изкачват на по- горна позиция“, каза още Неделчев. Той подчерта, че един от градовете-домакин е бил Благоевград. „Състезанието не се провежда за първи път, тъй като в Благоевград е традиция да има международен турнир, но през последните 5 - 6 години не ни е гласувана честта, защото вдигнаха изискванията. Според тях трябваше да имаме съблекални и благодарение на общинския екип стана възможно, като имаме намерение отново да сме център на европейския бейзбол“, каза още Неделчев.\r\nСпоред Неделчев Благоевград е най-бейзболният град не само в България, а в цяла Югоизточна Европа. „Клубът е създаден 1992 г. и оттогава имаме 22 европейски титли. Базата, с която разполагаме в момента- след реновирането, е една от топ базите в Европа. Конкурираме страни, в които бейзбола е традиционен спорт и имат голяма държавна помощ“, коментира още Неделчев. По думите му в Благоевград бейзбола е наистина на ниво и е познат на много места. Клубът развива бейзбол в различните възрастови групи, като тази година ще започнат да работят с най- малките, защото това е спорт, при който колкото са по- малки децата, толкова по- бързо се усвояват уменията. „Малко по- сложен е за разбиране, повече обяснения и екипировка, но общо взето се развиваме добре. Школата е добра, имаме малко трудности, но не се предаваме. В тази база спокойно можем да предложим на всеки един родител да си докара детето да играе“, каза още Неделчев.\r\nТой коментира също, че бейзболът не е лесна игра за разбиране. „Когато някой не е запознат с правилата изглежда скучна, но ако се запознаят с нея могат да установят, че наистина е един уникален спорт. Не напразно този спорт е номер едно в САЩ“, каза още Неделчев. По думите му не е лесно в началното, но един път като запалят едно дете, то започва да иска да стои по цял ден на стадиона, особено с тази природа наоколо. „Не е лесно, но ние не се предаваме. Не мога да кажа, че е пълно с деца и едва ли не тук ги връщаме, защото няма място, но се борим и за нашето място в Благоевград“, каза още Неделчев.\r\nЛора КАЛЧЕВА", "date": "2018.06.18", "title": "Ясен Неделчев, треньор на Бейзболен клуб „Бизоните“: „Европейска шампионска лига по бейзбол“ 2018 е част от календара на Европейската бейзболна федерация"}
{"url": "http://www.focus-news.net/news/2018/06/18/2535530/nimh-utre-valezhite-postepenno-shte-otslabvat-i-spirat-nay-kasno-v-zapadnite-planinski-rayoni.html", "text": "През нощта над по-голямата част от страната облачността ще е значителна. Краткотрайни валежи с гръмотевици ще има на места в Западна и Централна България. Това съобщи за Агенция „Фокус“ Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН). Утре валежите постепенно ще отслабват и спират, най-късно - в западните планински райони. Ще духа слаб до умерен вятър от север-североизток. Максималните температури ще са между 26° и 31°, в София - около 26°.\r\nПо Черноморието ще преобладава слънчево време. Ще духа умерен североизточен вятър. Максималните температури ще са 27°-29°. Температурата на морската вода е от 23° по северното до 26° по южното крайбрежие. Вълнението на морето ще бъде около 2 бала.\r\nНад планините ще се развива купесто-дъждовна облачност и ще има краткотрайни валежи с гръмотевични бури, които до края на деня ще отслабнат и спрат. Ще духа умерен, по билата временно силен североизточен вятър. Максимална температура на височина 1200 метра - около 19°, на 2000 метра – около 12°.\r\nАтмосферното налягане слабо ще се повиши и ще е малко по-високо от средното за месеца.\r\nВ сряда ще бъде предимно слънчево. В сутрешните часове на места в равнините и котловините ще се образува мъгла. След обяд над планинските райони в Западна България ще се развие купеста облачност, но само на изолирани места ще превали краткотраен дъжд.  Ще духа слаб до умерен вятър от изток-североизток. Температурите ще се повишат и максималните ще са между 27° и 32°. В четвъртък ще бъде предимно слънчево. Късно след обяд над Северна България и планинските райони ще се развие купеста облачност и на места ще превали и прегърми. В петък под влияние на добре изразен студен атмосферен фронт над Западна и Централна България ще се развива мощна купесто-дъждовна облачност. На много места ще има краткотрайни валежи и гръмотевични бури. В отделни райони валежите ще са интензивни. Очакват се градушки. Повече слънчеви часове и с по-високи температури ще бъде в Източна България. С умерен и временно силен северозападен, в източните райони северен вятър ще нахлува хладен въздух и температурите ще започнат да се понижават.", "date": "2018.06.18", "title": "НИМХ: Утре валежите постепенно ще отслабват и спират, най-късно - в западните планински райони"}
{"url": "http://www.focus-news.net/news/2018/06/18/2535534/dobrich-izlozhba-direktno-ot-parizh-boyan-raynov-1921-2005-g-predstavya-darzhavniyat-kulturen-institut-dvoretsa-v-balchik.html", "text": "Изложба „Директно от Париж – Боян Райнов (1921 – 2005 г.)“ представя Държавният културен институт – Културен център (ДКИ-КЦ) „Двореца“ в Балчик. Това съобщи Галя Георгиева, организатор международни фестивали, културна дейност и специални събития в Културния център, предаде кореспондентът на Радио „Фокус”. Изложбата представя малко познати сериграфии и литографии на Боян Райнов. Синът на един от най-значимите писатели на българската литература и култура Николай Райнов е от малцината български художници, чието изкуство е познато и високо оценено в Париж. По думите на изкуствоведа Пламена Димитрова-Рачева за творчеството на художника са писали известните френски критици и интелектуалци Дора Валие, Морис Брюзо, свeтовно известният поет Рьоне Шар и Кристиан Зервос, импресарио на Пикасо. \r\nИзложбата представя малко известни в България произведения на художника, сериграфии и литографии. Те са създадени в Париж, в различни периоди от живота на художника между 1945 – 1973 г. и свидетелстват за развитието на творческите му идеи, преминаващи в търсенето на една осезаема хармония на създаваните от него форми. Боян Райнов става известен в Париж през 1945 г. с изложбата си в галерия “Ариел”, в която показва цикъл цветни рисунки към книгата на Пол Елюар “Зверовете и красавиците”. За тях Дора Валие пише: “Ах! Рисунките на скулпор! Те винаги говорят много за творбата, те вече имат масата, имат ритъм, улавят светлината. Те вече са тримерни”. Завършил скулптура в Художествената академия в София през 1945 г., установил се в Париж, Боян Райнов като цяло в изкуството си се стреми да постигне или да изрази перфектната завършеност на творбата, посочи още Пламена Димитрова-Рачева. В стила на произведенията му, известният френски критик и галерист Кристиян Зервос, импресарио на Пабло Пикасо, открива, че пластичните форми са предадени в развитие – свободно, леко, т.е. с онази артистична лекота на естетическата емоция, която не познава граници за въображението, и която не отнема от дълбокото им значение и идентичност. \r\nВ изложбата са включени някои от литографии на рисунки от 1940-1942 г., издадени в албум от Кристиян Зервос, които са представени в галерията му “Кайе д‘Ар” през 1972-1973 г. Особенно ценни са сериграфиите от 1971 г., които художникът прави към ръкописните текстове на френския поет Рьоне Шар. Наситени със символика, родени сякаш извън времената образ и слово са споени в поетичната метафора. За големия талант на Боян Райнов в скулптурата, Мориз Брюзо казва: „След предшествениците си, Боян единствено търси осезаема хармония на създаваните от него форми...”, припомни изкуствоведът. По думите на Пламена Димитрова-Рачева „произведенията на Боян Райнов са носители на неговата вътрешна творческа и духовна светлина. Магията от срещата с неговото изкуство се случва и сега, защото творенията му могат да вдъхнат живот на въображението и на сетивата ни“.\r\nЖулиета НИКОЛОВА", "date": "2018.06.18", "title": "Добрич: Изложба „Директно от Париж – Боян Райнов (1921 – 2005 г.)“ представя Държавният културен институт „Двореца“ в Балчик"}
{"url": "http://www.focus-news.net/news/2018/06/18/2535531/fokus-makedoniya-protestite-sreshtu-dogovora-za-imeto-situatsiyata-pred-parlamenta-v-skopie-ostava-spokoyna.html", "text": "Под засилено полицейско присъствие противниците на договора за новото име на Македония се събраха за пета поредна вечер пред сградата на парламента в Скопие, отбелязва македонският „Фокус“.\r\nДемонстрантите скандират името на държавния глава Георги Иванов, а участниците пеят патриотични песни. За разлика от предния ден, в който се стигна до ескалиране на насилието, протестът в понеделник протича спокойно.\r\nПо-рано бе съобщено за засилено полицейско присъствие в района на македонския парламент заради опасения от ескалация на напрежението.  След демонстрациите в понеделник полицията задържа 26 души. Съобщено бе за седем пострадали полицейски служители, други 10 души души потърсиха медицинска помощ. Срещу протестиращите бяха употребени сълзотворен газ и шокови гранати.Прокуратурата в Скопие започна разследване на насилието пред парламента на Македония. Тереза Герова", "date": "2018.06.18", "title": "„Фокус“ (Македония): Протестите срещу договора за името: Ситуацията пред парламента в Скопие остава спокойна"}
{"url": "http://www.focus-news.net/news/2018/06/18/2535528/kmetat-na-sofiya-yordanka-fandakova-nyama-ustanoveni-shteti-po-obshtinskata-i-transportnata-infrastruktura.html", "text": "Няма установени щети по общинската и транспортната инфраструктура. Това каза пред журналисти кметът на София Йорданка Фандъкова, предаде репортер на Агенция „Фокус“.  „50 л/кв. м дъжд за час. Метрото не е спирано. Бяха затворени входовете в тези метростанции, подлезът през които беше наводнен, така че да се предпазят слизащите и качващите се. За съжаление, при този дъжд няма как да се избегнат подобни случаи. Абсолютно всички екипи са мобилизирани. Щети по общинската и транспортна инфраструктура няма установени. Остава да се оттече водата и да се отводнят. Ще можем да реагираме на сигналите. Имаше силно повишение на реката в район „Сердика“, коментира Фандъкова. По думите ѝ там са поставени и чували, така че да не излязат реките. „На територията на цялата Столична община обстановката беше изключително сложна. Нещата се нормализират. Ще продължим да следим язовирите и реките, за да реагираме своевременно. Става дума за няколко станции. Такъв дъжд за толкова кратко време аз лично имам спомен за 1-2 случая за толкова много години. Не можем да избегнем подобни ситуации. Метрото се движеше. Не е спирало да се движи за нито един момент“, подчерта кметът на София. \r\nОт „Пожарна безопасност и защита на населението“ уточниха, че сигналите постъпват от системата 112 и в рамките на 20 минути са били получени над 250 сигнала. Около 45 екипа  на ПБЗН работят на терен, но обстановката в столицата се нормализира и екипите вече се завръщат в районните служби. Приоритетно се отработват метростанции, болници и учебни заведения. \r\nКрасимир Димитров от аварийно-спасителното звено към Столична община уточни, че е имало сигнал завиряване на изхода на линейките на Спешна помощ. „Нашият екип отводни. Всички шахти са отпушени. Насочваме се към надлез „Надежда“. Оставяме екипите на бул. „България“, имаме и два екипа в район „Витоша“, които наблюдават решите и Южната дъга. Цяла нощ ще отводняваме“, обясни още Димитров.", "date": "2018.06.18", "title": "Кметът на София Йорданка Фандъкова: Няма установени щети по общинската и транспортната инфраструктура"}
{"url": "http://www.focus-news.net/news/2018/06/18/2535532/nimh-nay-mnogo-dazhd-v-stolitsata-e-izmeren-v-borisovata-gradina-47-lkv-m.html", "text": "Най-много дъжд в столицата е измерен в Борисовата градина – 47 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) при БАН. В синоптичната станция в „Младост“ 1 са отчетени 23 л/кв. м, а в „Княжево“ – 29-30 л/кв. м. На връх Мургаш са измерени – 51 л/кв. м., в Ловеч – 46 л/кв. м, в Благоевград – 24 л/кв. м.", "date": "2018.06.18", "title": "НИМХ: Най-много дъжд в столицата е измерен в Борисовата градина – 47 л/кв. м"}
