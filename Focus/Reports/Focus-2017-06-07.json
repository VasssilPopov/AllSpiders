{"url": "http://www.focus-news.net/news/2017/06/07/2402614/sport-italiya-pobedi-urugvay-s-30.html", "text": "Италия победи Уругвай с 3:0 в контрола. На стадион „Алианц Ривиера“ в Ница Хосе Хименес си отбеляза автогол още в 7-ата минута, а Мартинс Едер и Даниеле де Роси от дузпа оформиха резултата в последните 10 минути.\r\nРезултати от други контроли:\r\nКитай – Филипините 8:1\r\nХонг Конг – Йордания 0:0\r\nИрак – Южна Корея 0:0", "date": "2017-06-07", "title": "Спорт: Италия победи Уругвай с 3:0"}
{"url": "http://www.focus-news.net/news/2017/06/07/2402583/sport-stanislas-vavrinka-pobedi-marin-chilich-v-chetvartfinalite-pri-mazhete-ot-rolan-garos.html", "text": "Станислас Вавринка победи Марин Чилич в четвъртфиналите при мъжете от Откритото първенство на Франция по тенис („Ролан Гарос“). Срещата завърши с 6:3, 6:3, 6:1.", "date": "2017-06-07", "title": "Спорт: Станислас Вавринка победи Марин Чилич в четвъртфиналите при мъжете от „Ролан Гарос“"}
{"url": "http://www.focus-news.net/news/2017/06/07/2402585/dimitar-savatinov-nay-silen-mazh-na-amerika-za-2014-i-2015-g-zapochva-podgotovkata-za-sastezanieto-po-silov-mnogoboy-dimitar-savatinov-klasik-v-gotse-delchev.html", "text": "Започва подготовката за състезанието по силов многобой „Димитър Саватинов Класик“ в Гоце Делчев. Това каза за Радио „Фокус“-Пирин Димитър Саватинов, носител на титлата „Най-силен мъж на Америка“ през 2014 и 2015 година. Той отбеляза, че в момента е в преговори с американската федерация, за да може това състезание да стане квалификация за Световното стронгмен първенство на „Арнолд Класик“ – „Strongman Classic World Championship“ за аматьори. \r\n„Планът е да се проведе в края на октомври, като за момента не е определена точната дата, но най-вероятно ще е през една от последните 2 седмици на октомври, защото аз лично имам участие в „America Strongest Man” и мисля, че то е в началото на октомври. Аз искам да спечеля състезанието в Америка за трети път и тогава да се прибера и да проведа състезанието“, каза още носителят на титлата „Най-силен мъж на Америка“. Димитър Саватинов посочи, че в момента е в България за известно време, след като е участвал в няколко състезания в Южна Африка и в Ботсвана, а сега трябва да замине за Англия. По думите му освен това е бил поканен като гост и съдия на състезание в България, което е било в Пазарджик, с благотворителна цел .\r\nНатали СТЕФАНОВА", "date": "2017-06-07", "title": "Димитър Саватинов, \"Най-силен мъж на Америка\" за 2014 и 2015 г.: Започва подготовката за състезанието по силов многобой „Димитър Саватинов Класик“ в Гоце Делчев"}
{"url": "http://www.focus-news.net/news/2017/06/07/2402589/blagoevgrad-6-chasa-izchakvat-tezhkotovarnite-avtomobili-na-gkpp-kulata-ot-gratska-strana-okolo-2-km-predi-granitsata-obrazuvala-se-e-golyama-opashka.html", "text": "6 часа изчакват тежкотоварните автомобили на ГКПП „Кулата“ от гръцка страна, около 2 км преди границата, образувала се е голяма опашка, съобщи слушател на Радио „Фокус“.", "date": "2017-06-07", "title": "Благоевград: 6 часа изчакват тежкотоварните автомобили на ГКПП „Кулата“ от гръцка страна, около 2 км преди границата, образувала се е голяма опашка"}
{"url": "http://www.focus-news.net/news/2017/06/07/2402591/pazardzhik-shivachi-knigoveztsi-i-oranzheriyni-rabotnitsi-sa-sred-obyavenite-rabotni-mesta-v-byuroto-po-truda-v-grada.html", "text": "Най-много свободни работни места за шивачи, книговезци и оранжерийни работници са обявени в „Бюрото по труда“ в Пазарджик, предаде репортер на Радио „Фокус“ – Пазарджик. С изискване за висше образование се търсят 1 рехабилитатор, 2 инженери, 3 счетоводители, 1 юрисконсулт, 1 касиер за счетоводство, 2 механика, 2 учител за предучилищна педагогика. Работни места за хора със средно професионално, средно и основно образование към момента има за специалисти в сферата на производството. Актуални са позициите за: 1 мениджър продажби, 1 технически секретар, 1 моделиер-конструктор на облекло, 6 експедитори, 1 куриер, 5 кредитен консултанти, 15 книговезеци, 1 лаборант, 2 бармани, 1 рецепционист, 11 камериерки, 5 помощници в кухня, 13 готвачи, 3 пекари, 50 шивачи на кожа, 3 гладачи, 2 монтажници на дограма, 6 механика, 3 шлосери, 1 автомонтьор, 7 стругари, 5 заварчика, 5 оксиженисти, 1 шофьор на автобус, 8 зидари, 2 дърводелеци, 1 шлайфист, 1 фрезист, 15 работници за правене на колбаси и 50 общи работници за оранжерии.\r\nАлбена ЖИЛЕКОВА", "date": "2017-06-07", "title": "Пазарджик: Шивачи, книговезци и оранжерийни работници са сред обявените работни места в Бюрото по труда в града"}
{"url": "http://www.focus-news.net/news/2017/06/07/2402586/prezidentat-rumen-radev-provede-sreshti-s-nay-vazhnite-hora-v-sadebnata-sistema-vav-vrazka-sas-sadebnata-reforma-obzor.html", "text": "Президентът Румен Радев проведе срещи с най-важните хора в съдебната система във връзка със съдебната реформа. Пръв с президентът се срещна председателя на Върховния административен съд (ВАС) Георги Колев. Сред акцентите на срещата между Румен Радев и Георги Колев бяха сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и юридическите лица. \r\nСлед това, в сряда, президентът се среща с председателя на Върховния касационен съд (ВКС) Лозан Панов. По време на срещата бяха представени предложения за реформи в съдебната власт на председателя на ВКС Лозан Панов, както и перспективи за развитието на правосъдната ни система, които да гарантират нейната независимост и разделението на властите в страната. След срещата Панов заяви, че е предложил на държавния глава прокуратурата да бъде извадена от съдебната власт и да бъде поставена като равно отдалечена институция. По думите му това може да стане след свикване на Велико народно събрание, за да бъде променена Конституцията. Председателят на ВКС за пореден път каза, че съдебната реформа до момента е мимикрия и показателен за това е случаят \"ЦУМ гейт\". Панов коментира, че президентът е проявил разбиране по време на срещата и го уверил, че ще има срещи и с представители на Висшия съдебен съвет и с вицепремиера по съдебната реформа Екатерина Захариева. От изказването на Панов стана ясно, че НСО прави проверка на автомобила му, тъй като е бил с липсващи и развити болтове. \r\nТретата среща на Румен Радев беше с главния прокурор Сотир Цацаров. След срещата Цацаров каза пред журналисти, че президентът е показал детайлно познание на проблемите в съдебните системи. Главният прокурор заяви, че в президентската институция се води съвсем нормален и професионален разговор за това, което всеки нарича съдебна реформа. Според него проблемът или начинът за решаване на проблемите в съдебната реформа трябва да бъде комплексен, а именно не може да се ограничи само с обявяването само на една или друга институции за виновна за всички проблеми в съдебната система, като следва да бъдат решавани всички проблеми на всички институции и да се търси най-доброто за българските граждани. По думите му усещанията след срещите с държавния глава са повече от позитивни. Цацаров посочи, че от страна на президентската институция е на лице силна загриженост, а за това да има промени в съдебната система, българските граждани да не бъдат свидетели на взаимни обвинения и конфликти.\r\nГлавният прокурор каза още, че председателя на Върховния касационен съд Лозан Панов няма подкрепата на съдийското мнозинство за изкарването на Прокуратурата от съдебната власт. Цацаров уточни, че по време на срещата му с президента е станало дума за изразената позиция на Лозан Панов. Главният прокурор потвърди своето крайно отрицателно мнение за предложението на председателя на Върховния касационен съд.  Според Цацаров Прокуратурата е оценявана и в момента, като институция, която е безконтролният едва ли не виновник за всички беди и ако бъде изкарана от съдебната власт тя ще стане още по-безконтролна.\r\nТой съобщи, че НСО и Военно-окръжна прокуратура проверяват случая с развинтения болд от колата на председателя на ВКС Лозан Панов и допълни, че Прокуратурата не е била уведомена нито началника на НСО, нито от г-н Панов. Главният прокурор увери, че резултатите от проверката ще станат публично достояние. Той каза, че не изпитва страх, както и че в професия като неговата няма място за страхливи хора. По думите му НСО и началникът на службата е трябвало веднага да сезира компетентните органи - не само Прокуратурата, но и президента, тъй като службата е пряко подчинена на президента.\r\nВъв връзка със случая с „Наглите“, Цацаров каза, че не е необходима европейска проверка на съда. Във връзка със срещата си с президента, Цацаров уточни, че са обсъдили конкретни неща, които трябва да бъдат свършени, включително и изменения в Наказателно-процесуални кодекс. Според главния прокурор отварянето на темата за промяна в Конституцията има значение за тези, които не успяха да реализират и 3% на парламентарните избори, и на които не им е останало нищо друго, освен отново да издигнат лозунга за съдебна реформа. По думите му практическите и професионални познания за съдебна реформа са под нивото на 2.99, колкото успяха и да вземат изборите. Според него за тези хора съдебната реформа е просто лозунг.", "date": "2017-06-07", "title": "Президентът Румен Радев проведе срещи с най-важните хора в съдебната система във връзка със съдебната реформа (ОБЗОР)"}
{"url": "http://www.focus-news.net/news/2017/06/07/2402590/dvoyna-ataka-na-islyamska-darzhava-v-iran-ot-teheran-obviniha-sasht-i-sauditska-arabiya-che-sa-zameseni-obzor.html", "text": "В сутрешните часове на сряда четирима въоръжени нападaтели щурмуваха сградата на иранския парламент в Техеран. Първоначално откритата стрелба бе последвана от самоубийствен атентат, извършен на четвъртия етаж на сградата, която междувременно бе обсадена от полицията. \r\nВ същото време неизвестни лица нахлуха в мавзолея на идейния ръководител на Ислямската революция в Иран - Рухолах Хомейни, разположен на около 40 км южно от столицата, ранявайки няколко души в безразборна стрелба. Един от нападателите задейства взривно устройство, заложено в жилетка („шахидски пояс“).\r\nДвойната атака, отговорност за която поеха джихадистите от близкоизточната радикална групировка „Ислямска държава“, отне живота на 12 души, а ранени бяха около 42.\r\nПо-късно стана ясно, че и четиримата нападатели срещу иранския парламент са ликвидирани, както и че антитерористичната операция, започнала след атаката, е приключила около пет часа след началото ѝ. Двама други екстремисти се самовзривиха.\r\nОт иранската гвардия обещаха отмъщение на двойната атака от страна на „Ислямска държава“ в Техеран и добавиха, че Съединените американски щати и Саудитска Арабия са „замесени“ в нападението.\r\nОт гвардията заявиха, че няма да позволят кръвта на невинни да бъде проливана без отмъщение и коментираха, че терористичното действие дойдне една седмица, след като американският президент Доналд Тръмп проведе среща с краля на Саудитска Арабия - Салман ибн Абдулазиз ал Сауд, което показва, че Вашингтон и Рияд са замесени в това „дивашко действие“.", "date": "2017-06-07", "title": "Двойна атака на „Ислямска държава“ в Иран, от Техеран обвиниха САЩ и Саудитска Арабия, че са замесени (ОБЗОР)"}
{"url": "http://www.focus-news.net/news/2017/06/07/2402588/mezhdunarodnata-koalitsiya-oglavyavana-ot-sasht-nanese-udar-po-pravitelstveni-sili-na-siriya-obzor.html", "text": "Международната коалиция, оглавявана от Съединените американски щати, която се бори срещу терористичната групировка „Ислямска държава“ нанесе удар по правителствени сили на Сирия в източната провинция Хомс. Загинаха най-малко двама сирийски военнослужещи, а 15 бяха ранени.\r\nВ официално съобщение на коалицията беше обявено, че са били ликвидирани „допълнителни сили, подкрепящи сирийския режим в установената зона за избягване на конфликти в Южна Сирия“. „Въпреки предходните предупреждения, поддържащите режима сили навлязоха в установената зона за избягване на конфликти. Става дума за танк, артилерия, средства за ПВО, носещи въоръжение автомобили и повече от 60 войници, които са представяли заплаха за коалицията и партньорските сили, намиращи се в гарнизона на Ал Танаф“,пише в съобщението. Съюзниците съобщават, че след няколко предупреждения са „унищожени две единици артилерия, една единица ПВО, а танкът е повреден“. \r\nОт международната коалицията отбелязаха, че военните ѝ се намират в Ал Танаф вече няколко месеца и тренират местните граждани за борба срещу „Ислямска държава“. Във връзка с новите удари командването на съюзниците подчерта, че не възнамерява да воюва със сирийските власти, но ще се защитава при необходимост. Президентът на САЩ Доналд Тръмп е информиран за случилото се. Руската федерация реагира на събитието. Първият заместник-председател на Съвета на федерацията по отбрана и сигурност Франц Клинцевич определи удара като „пряко участие на коалицията във военния конфликт“ и заяви, че Русия ще постави въпроса по време на извънредно свикване на Съвета за сигурност на ООН. Клинцевич добави, че страната му ще поиска свикването на извънредно заседание на Съвета за сигурност на ООН във връзка с удара. Той  посочи, че в Москва не смятат този удар за грешка, а за преднамерен акт на агресия.\r\nРуският министър на  външните работи Сергей Лавров заяви, че ходът на коалицията, оглавяваната от САЩ, е акт на агресия, който нарушава суверенитета на Сирия.\r\nПо-късно стана ясно, че международната коалиция отново е извършила нападение срещу сирийски войници. От Вашингтон съобщиха, че поразената по въздух група от „повече от 60 войници“ е представлявала „опасност“ за коалиционните сили край Ал Танаф. Сирийските сили са съсредоточили артилерия, танкове и други превозни средства в района. Чрез бомбардировките са унищожени част от артилерийските и зенитни оръжия. Преди атаката чрез специална телефонна връзка с Русия са били изпратени няколко предупреждения, но те са били игнорирани.\r\nОт Министерство на външните работи на Сирия обявиха определиха хода на коалицията като акт на агресия в подкрепа на тероризма. Според тях въпросната международна коалиция е нелегитимна. От външното министерство в Дамаск добавиха, че действието на коалицията застрашава регионалната и международната сигурност и стабилност.\r\nОт сирийското министерство също изпратиха две писма, адресирани до генералния секретар на ООН Антониу Гутериш и до председателя на Съвета за сигурност на ООН, в което коментират, че новата вълна на агресия разкрива истинските цели на коалицията, които нямат нищо общо с борбата срещу терористичната групировка „Ислямска държава“, както твърдят страните-членки от коалицията.", "date": "2017-06-07", "title": "Международната коалиция, оглавявана от САЩ, нанесе удар по правителствени сили на Сирия (ОБЗОР)"}
{"url": "http://www.focus-news.net/news/2017/06/07/2402584/desislava-atanasova-gerb-aktsentat-varhu-patriotizma-otlichava-agentsiya-fokus-ot-ostanalite-medii.html", "text": "Малко преди пълнолетие, Агенция „Фокус“ вече се е утвърдила като медията, която държи фокуса на общественото внимание не само върху целия политически живот, но и акцентира върху патриотичното. Това е отличава от всички останали български медии. Това заяви по повод 17-тия рожден ден на Агенция „Фокус“ Десислава Атанасова – народен представител от ПГ на ГЕРБ и ръководител на Делегацията в Парламентарната асамблея на Организацията за сигурност и сътрудничество в Европа. „За тези 17 години много пъти съм се доверявала на информацията на Агенция „Фокус“, защото знам, че тя е достоверна, проверена и точна. Пожелавам на целия екип на медията да са здрави, все така амбицирани и да са във фокуса на общественото и политическото внимание. Да ни прави съпричастни за всички случващото в страната и света и да съобщава по-добри новини“, заяви още Десислава Атанасова. \r\nИван ЛАЗАРОВ", "date": "2017-06-07", "title": "Десислава Атанасова, ГЕРБ: Акцентът върху патриотизма отличава Агенция „Фокус“ от останалите медии"}
{"url": "http://www.focus-news.net/news/2017/06/07/2402581/d-r-iglika-mishkova-pozdravyavam-fokus-za-obektivnostta-barzinata-korektnostta.html", "text": "Поздравявам ви за обективността, бързината, коректността. Това каза етнологът от Института за етнография и фолклористика към БАН д-р Иглика Мишкова по повод 17-ия рожден ден на Агенция „Фокус“. „Доверявам се на информацията, която представяте и ви благодаря, че отразявате събитията точно и ясно, че съобщавате новини в областта на науката и културата и отразявате различни събития и изложби, свързани с българското културно-историческо наследство и въобще с българската култура“, посочи д-р Мишкова. Тя пожела на „Фокус“ да продължава да бъде приятел и партньор на българската култура. „Бъдете живи и здрави. Продължавайте по същия начин да отразявате активно това, което се случва в нашия живот. Продължавайте да бъдете все така бързи и коректни в своята работа“, каза още тя.\r\nСтефан ПЕТРОВ", "date": "2017-06-07", "title": "Д-р Иглика Мишкова: Поздравявам „Фокус“ за обективността, бързината, коректността"}
{"url": "http://www.focus-news.net/news/2017/06/07/2402593/the-washington-post-ochakvam-loyalnost-e-zayavil-donald-tramp-na-dzheyms-komi-spored-pismeni-pokazaniya.html", "text": "Подготвени писмени показания от страна на уволнения директор на Федералното бюро за разследване (ФБР) Джеймс Коми сочат, че американският президент Доналд Тръмп по време на личен разговор по време на вечеря в Белия дом през януари му е заявил: „Имам нужда от лоялност, очаквам лоялност“, предава The Washington Post.\r\nВ писмените показания, представени на комисията към Сената, която разследва потенциалната руска намеса в американските президентски избори, както и уволнението на Коми, който работеше по същия случай, бившият директор на ФБР уточнява, че си спомня девет отделни частни разговора с Тръмп. Три от тях са били лично, а шест - по телефона. Цветан Петров", "date": "2017-06-07", "title": "The Washington Post: „Очаквам лоялност“ е заявил Доналд Тръмп на Джеймс Коми, според писмени показания"}
{"url": "http://www.focus-news.net/news/2017/06/07/2402262/boks-dzhoshua-shte-dade-revansh-na-klichko-pobeditelyat-izliza-sreshtu-pulev.html", "text": "Международната боксова федерация (IBF) освободи световния шампион по бокс Антъни Джошуа от задължителната защита на титлата му в тази версия. Информацията беше оповестена от \"Скай Спортс\".\r\nБританецът трябваше да се изправи срещу претендента Кубрат Пулев, но получи специално разрешение от Федерацията за мач-реванш срещу Владимир Кличко.\r\nДвубоят между Джошуа и украинеца трябва да се състои най-късно до втори декември, а победителят ще трябва задължително след това да защитава шампионския си колан срещу Пулев.\r\nБританецът победи Кличко с нокаут в 11-ия рунд на 29 април на \"Уембли\" и стана световен шампион във версиите IBF, WBA и IBO, записвайки 19-а победа в 19 мача за професионалния ринг.", "date": "2017-06-07", "title": "Бокс: Джошуа ще даде реванш на Кличко, победителят излиза срещу Пулев"}
{"url": "http://www.focus-news.net/news/2017/06/07/2402232/vratsa-gramotevichna-burya-prichini-povredi-na-ulichnoto-osvetlenie-v-obshtinata.html", "text": "Вследствие на проливния дъжд, придружен с гръмотевици в района на град Враца и населените места от общината, много касети ниско напрежение за улично осветление са автоматично изключени. Това съобщиха от пресцентъра на Община Враца. Гръмотевичната буря е и причина много осветителни тела да изгорят. В различни части на град Враца уличното осветление е изключено, а най-сериозни са пораженията в селата Баница и Згориград.\r\nОбщина Враца незабавно предприе действия по подмяна на авариралите консумативи за осветителни тела по уличното осветление, както в града, така и в населените места.", "date": "2017-06-07", "title": "Враца: Гръмотевична буря причини повреди на уличното осветление в общината"}
{"url": "http://www.focus-news.net/news/2017/06/07/2402231/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме” е „Отмениха осъждането на Феня Проданова”. Окончателната присъда срещу бившата директорка на Начално училище „Отец Паисий” в Пазарджик е отменена. Апелативният съд в Пловдив е уважил искането на защитата за възобновяване на делото на база „допуснати процесуални нарушения и неясноти”. „Контрол, контрол и пак контрол на водите, храните, шума и заведенията” четем във водещото заглавие на втора страница. На среща с директорите на 28-те здравни инспекции в страната министърът на здравеопазването проф. Николай Петров, заместниците му и главният държавен здравен инспектор д-р Ангел Кунчев очертаха задачите на регионалните структури в краткосрочен план. Във връзка със започващия летен сезон от здравните експерти по места се очаква да следят засилено водите (питейни и за къпане), храните и шума, както и да наблюдават персонала на обектите с обществено предназначение, допълва ежедневникът. За трета страница водеща тема е „Цирк превзе тревните площи на Стадиона”. Жители на Пазарджик са алармирали изданието, че се тъпчат зелените площи в района. Според служители на общината, които вече са извършили проверка, растителността няма да пострада, както показва практиката от предишни гостувания на циркове в парк Острова в областния град. „Инициативи за Световния ден на околната среда” е водеща тема на четвърта страница. Материалът дава подробности за организирани от РИОСВ – Пазарджик прояви в Панагюрище и Велинград по повод Световния ден на околната среда. Последната страница предлага информация за културни и нетрадиционни прояви в региона. Сред водещите заглавия е \r\n„Днес откриват Алеята на кривите огледала на Острова”. Водещо заглавие за вестник „Пазарджишка Марица” е „Джигит чупи рекорда с 19 акта и 10 фиша за 4 години”. Шофьор с 28 нарушения в досието си се опита да обжалва пред Темида 29-ото. Неуспешно. Районният съд в Пазарджик го наказа с 1 година лишаване от свобода при първоначален строг режим и 1000 лева глоба. Джигитът трябва да заплати и всички разноски по делото. Решението бе потвърдено от окръжните магистрати. Освен това провинилият се губи книжката си за 18 месеца. Пазарджиклията има в кратката си биография като шофьор 18 наказателни постановления и 10 фиша за по-дребни нарушения на правилата за движение. Темата морбили е водеща за втора страница. Заглавието е „Осем с морбили в „Изток”, всички са излекувани”. Осем пациенти от Пазарджик на различна възраст са преболедували морбили миналата седмица. Всички заразени вече са излекувани и са изписани. Те са от кв. „Изток“, като най-много са от ул. „Марица“, където бяха открити първите две заболели деца, уточнява изданието. „3000 се надпяват до хижа „Добра вода” е водещо заглавие за трета страница. Става дума за традиционното надпяване на пенсионерските клубове от община Пазарджик, в което ще участват 40 клуба на пенсионера, три клуба на инвалида, Клуб на учителите пенсионери, Съюз на слепите, Съюз на глухите, Сдружение „Диабет“ и представители на Съюза на офицерите и сержантите от запаса и резерва, както и певци от двата дома за стари хора. Интервюто в броя е с директора на Областната болница в Пазарджик д-р Васил Вълчев. Заглавието е „Болници лекуват на свой риск нелегални мигранти”. Сред по-интересните заглавия са „Две фирми в Пазарджишко бавят заплатите с месеци” и „Незаконно сметище край Ивайло възкръсна”.", "date": "2017-06-07", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/07/2402115/predstoyashti-sabitiya-v-stranata-za-7-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 13.00 часа в зала 203 на община Шумен министърът на културата Боил Банов ще проведе работна среща с представители на културните институти и творците в града. В срещата ще участват и кметът на града Любомир Христов, заместник-кметът по образование и култура Найден Косев и областният управител проф. Стефан Желев. \r\n***\r\nОт 16.30 часа в Ритуалната зала на община Велико Търново министърът на културата Боил Банов ще проведе работна среща с представители на културни и образователни институти. От 17.00 часа министърът на културата Боил Банов ще даде брифинг.\r\n***\r\nОт 09.00 часа в в хотел „КООП“ Столична община и Асоциация за развитие на София са домакин на работна среща от партньорството ‚Дигитален преход“. На събитието ще присъства председателят на Столичния общински съвет Елен Герджиков.\r\n***\r\nОт 09.00 часа 19 състав на СГС  ще гледа делото срещу Веселин П. и др. (чл. 243-250 чл.)\r\n***\r\nОт 09.30 часа 3 състав на СГС ще гледа делото срещу Георги К., Петър П. И др. за инцидента с падналата сграда на ул. „Алабин“ при който загинаха две момичета (чл. 123 НК).\r\n***\r\nОт 09.30 часа в зала „Ню Йорк“ в „Кeпитал Форт“ ще се проведе кръгла маса с международно участие на тема: „Пожароустойчиви врати и прозорци – обхват и прилагане на продуктов стандарт БДС EN 16034:2014\".\r\n***\r\nОт 10.00 часа в хотел „Холидей Ин – София“ ще бъде открит Четвъртият конгрес на Националния Борд по Туризъм. Събитието се провежда под патронажа на Министър-председателя на Република България, Бойко Борисов.\r\n***\r\nОт 10.00 часа в Националния пресклуб на БТА Националeн инициативен комитет за качествена и иновативна образователна система ще даде пресконференция, на която ще обяви началото на Национална гражданска инициатива с предложения за промени в образователната система.\r\n***\r\nОт 10.00 часа в сградата на КЕВР ще се проведе обществено обсъждане на проект на решение, относно изменение на цени на електрическата и топлинна енергия на \"Топлофикация Перник\" АД.\r\n***\r\nОт 10.00 часа в Специализирания наказателен съд ще се гледа делото срещу Ваня Д., Кирил Г., Николай Д. и Роберт В. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Иван И., Христо Г., Ани С. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Радослав К., Генчо П., Венцислав П. и др. за образуване и ръководене на организирана престъпна група. \r\n***\r\nОт 10.00 часа в хотел „Феста София“ Софийски арбитражен съд организира семинар, на който ще бъде разисквана темата как арбитражния съд помага на бизнеса. Гост лектор ще бъде Ирина Гириф - Генерален секретар на Международния съд в Париж при „Международна арбитражна камара в Париж” /CAIP/.\r\n***\r\nОт 11.00 часа в Националния Пресклуб на БТА, екипът на ИнтелиАгро ще представи анализа „10 години ОСП в България - постига ли целите си Общата селскостопанска политика на ЕС?\".\r\n***\r\nОт 11.00 часа в кафе-клуба на Драматичния театър, експертният съвет на Международния фестивал на камерната музика ще даде пресконференция във връзка  с предстоящото 53-то издание на Фестивала, който ще се проведе от 10 до 20 юни в Етнографския музей.\r\n***\r\nОт 11.00 часа в зала „Музейна“ в сградата на Секретариата на БЧК ще се състои пресконференция във връзка с традиционната Седмица на водното спасяване. На събитието ще се проведе демонстрация, в която за първи път ще се включат деца, преминали обучение по водна безопасност по програмите на ВСС.\r\n***\r\nОт 12.30 часа зам.-кметът на Столичната община Йоана Христова ще провери функционирането на системата на сметосъбиране на територията на Женския пазар и резултатите от  използването на сензори, отчитащи обема на отпадъците в съдовете за смет.\r\n***\r\nОт 13.00 часа в Специализирания наказателен съд ще се гледа делото срещу Симеон Т., Добрин Д. и др. за образуване и ръководене на организирана престъпна група. \r\n***\r\nОт 13.00часа в градината нa „Miyabi Japanese restaurant\" ще се състои пресконференция на стилист Капанов и международна фризьорска организация Intercoiffure Bulgaria по повод доброто представяне на Intercoiffure Bulgaria от български фризьори на 22 Световен конгрес в Осака, Япония.\r\n***\r\nОт 13.00 часа в зала „Арена“ в „Арена ди Сердика Ресиденс Хотел“, Българската асоциация за персонализирана медицина (БАПЕМЕД) организира училище за персонализирана медицина на тема: „Персонализирана медицина: молекулярна диагностика в онкохематологията – реалност, възможности и предизвикателства“.\r\n***\r\nОт 18.30 часа в зала „Пеша Николова“ на Центъра за култура и дебат „Червената къща” ще бъде открито Осмото издание на „Месец на фотографията“ 2017. \r\n***\r\nОт 19.00 часа в голямата зала на Национална Музикална Академия „Проф. Панчо Владигеров”, световноизвестният италиански музикант Маестро Франко Петраки ще дирижира концерт на АСО, в който са включени творби от Джовани Ботезини, Нино Рота, Армандо Травайоли, както и негови произведения.\r\n***\r\nОт 19.30 часа в Централно фоайе на НДК официално ще бъде открита фотоизложба „Лицето ни“, в която ще бъдат представени кадри от най-ярките събития в Двореца, реализирани по време на подготовката за Председателството. \r\n***\r\nОт 20.00 часа на Столичния куклен театър ще бъде представено „Кино на живо” – на кинорежисьорите Брент Грийн, аниматор и Сам Грийн –номиниран за Оскар за най-добър документален филм с „The Weather Underground“ през 2004г.\r\n***\r\nОт 20.00 часа в театър 199 ще се състои премиера на постановката „4000 МИЛИ\" от Ейми Херцог.\r\n***\r\nОт 18.30 часа в Регионален исторически музей ще бъде открита гостуваща изложба на РИМ - Ловеч  „Старинният квартал Вароша - вечната любов в сърцето на градовете\", а преди това ще бъдат изнесени доклади от специалисти по повод националната среща  „Музеите и устойчивото развитие“.\r\n***\r\nОт 10.00 часа на летище „Сарафово” ще се проведе Съвместен семинар на МВР и служители на Министерството на транспорта, работещи по направление „Сигурност“.\r\n***\r\nОт 17.00 часа Археологическият музей организира уики ден, в който всеки желаещ може да създаде дигитално съдържание в Уикипедия.\r\n***\r\nОт 18.00 часа в Дом на писателя, Илеана Стоянова, потомка на Добри Чинтулов, ще представи книга със събрана любовна лирика. \r\n***\r\nОт 19.30 часа в Летния театър при вход свободен, корейската група за перкусии „Норъм Мачи\" ще разкрие екзотиката и неповторимата атмосфера на своята страна.\r\n***\r\nОт 09.00 часа в зала „Ривиера” на хотел „Ривиера бийч” заместник-министърът на енергетиката Красимир Първанов ще участва в традиционната конференция „Българската атомна енергетика – национална, регионална и световна енергийна сигурност“.\r\n***\r\nОт 10.00 часа в хотел „Черно море“ ще се проведе конференция на тема: „Противодействие на радикализма и езика на омразата“. Събитието е организирано от дирекция „Превенции“ към Община Варна, съвместно с Общинската комисия за борба срещу противообществените прояви на малолетните и непълнолетните (ОКБППМН).\r\n***\r\nОт 15.00 часа ще отвори врати Изнесеният център за кариерно консултиране и кандидатстудентски прием, намиращ се на ул. „Асен Златаров“ № 8 ще отвори врати.\r\n***\r\nОт 09.00 часа в Интерхотел Велико Търново ще се проведе Откриване на XI Национална конференция за превенция на наркоманията. \r\n***\r\nОт 09.15 часа в Интерхотел Велико Търново ще се проведе Откриване на обучителен семинар на трафик на хора, организиран от Международна служба по миграция. \r\n***\r\nОт 11.00 часа в зала 1 на Регионалното управление на образованието – Велико Търново ще се проведе връчване на годишните награди за учебната 2016/2017 година „Директор на годината“ и „Учител на годината“. \r\n***\r\nОт 18.30 часа в  Читалище „Надежда” ще бъде открито Творческо ателие „Красотата на българския фолклор“ с ръководител Райчо Димитров. \r\n***\r\nОт 18.30 часа в Изложбени зали „Рафаел Михайлов” ще се проведе Концерт на хор „Царевец“ и хор „Кантилена“. \r\n***\r\nОт 20.00 часа на сцената на „Арт лято”, парк „Боруна” ще се проведе Представяне на книгата „Крайпътна обител“ на Александър Христов. \r\n***\r\nОт 08.30 часа в спортна зала \"Фестивална\" ще бъде даедно началото на традиционния футболен турнир на малки врати за ученици 5-7 клас. Кметът на Община Видин Огнян Ценков ще награди победителите в 14.15 часа.\r\n***\r\nОт 19.00 часа  в камерна зала на ДКТ ще се играе  постановката „Женитбата“ от Н. В. Гогол. \r\n***\r\nОт 18.00 часа в база „Хорова зала на „Добруджански звуци“ ще се проведе годишен концерт на деца от Музикална къща „Катлин“ и приятели.\r\n***\r\nОт 10.00 часа финландската учителка Мария Хелстола ще проведе обучение по „Драма метод за преподаване на езици” в Дома на културата „Борис Христов“.\r\n***\r\nОт 10.00 часа в сградата на ОФ \"Пловдив 2019\" (ул.\"арх.Христо Пеев\"6) ще се състои пресконференция, на която ще бъдат представени дейностите на фондацията след решението на Министерски съвет за артистичните проекти, част от програмата на \"Пловдив 2019\".\r\n***\r\nОт 11.00 часа ще бъде открит новият туристически информационен център на Главната улица в Пловдив.\r\n***\r\nОт 14.00 часа, зала 10 в Районен съд Пловдив ще се гледа делото срещу адвокат от Хасково, обвинен по чл. 144 ал. 3 от НК за това, че през месец ноември 2014 г. се е заканил с убийство на журналист от интернет-сайта “Хасково.нет”\r\n***\r\nОбщинските съветници от ПП ГЕРБ ще проведат приемни за граждани. В офиса на ПП ГЕРБ в район „Южен“ от 16.00 до 18.00 часа граждани ще приемат Радослава Ташкова, председател на Групата на ПП ГЕРБ и заместник-председател на Общински съвет  - Пловдив и Георги Василев. От 17.00 до 18.00 часа в същия офис граждани ще приема д-р Аргир Аргиров. От 16.30 до 18.00 часа в офиса на ПП ГЕРБ в район „Източен” с граждани ще се срещнат  Ани Лафчиева и Емил Русинов. \r\n***\r\nОт 18.00 часа в Балабановата къща в Пловдив ще се открие изложбата „Преподаватели и студенти“. Тя включва произведения на преподаватели и студенти от Академията за музикално, танцово и изобразително изкуство.\r\n***\r\nОт 19.00 часа на площад „Централен“ ще се състои концерт от Coca-Cola The Voice Happy Energy Tour 2017.\r\n***\r\nОт 17.00 часа по главната пешеходна улица ще премине литийно шествие по повод официалното откриване на фестивала „Св. Богородица – Достойно естъ“.\r\n***\r\nОт 15.00 часа на „Алеята на народите“ в пристанище „Марина Диневи“ ще бъде барелеф на Джанюариъс Макгахан. На церемонията ще присъстват 14 от наследниците на Макгахан, както и посланикът на САЩ Ерик Рубен.\r\n***\r\nОт 17.30 часа в плувния басейн в Смолян ще бъдат показани демонстрации на спасителни техники. \r\n***\r\nОт 11.00 часа в зала „Байер“ ще бъде открит международен пленер по живопис „Дружба“. \r\n***\r\nОт 11.00 часа в парк „Пети октомври“  ще се проведе VI Международен фестивал „Джаз форум Стара Загора“ – „Големите звезди и големите оркестри“. \r\n***\r\nОт 11.30 часа в зала 203 на Общината кметът на Стара Загора Живко Тодоров ще се срещне със спортистите-ветерани от града, които участваха в 9-те Световни мастърс игри.\r\n***\r\nВ 13.00 часа в залата на 2 ет. в Община Хасково ще се състои пресконференция, на която ще бъдат дадени повече подробности за 11-тия фестивал „Вълшебен свят“. \r\n***\r\nВ 09.45 часа в двора на ОДЗ  „Щурче“ ще се състои брифинг и открит урок по пътна безопасност. \r\n*** \r\nОт 13.00 часа в зала 203 на общината министърът на културата Боил Банов ще проведе работна среща с кмета на община Шумен и с представители на културните институции в града.", "date": "2017-06-07", "title": "Предстоящи събития в страната за 7 юни (Агенция „Фокус“)"}
{"url": "http://www.focus-news.net/news/2017/06/07/2402114/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Иранският външен министър Мохамад Джавад Зариф проведе телефонен разговор с редица свои колеги от региона, както и с върховния представител на Европейския съюз по въпросите на външните работи и сигурността Федерика Могерини, предаде Tehran Times.\r\nРазговорите са проведени след като Саудитска Арабия, Бахрейн, Египет, Либия и ОАЕ прекъснаха дипломатическите си отношения с Катар, обвинявайки го в подкрепа на тероризма. По-късно към тях се присъединиха Йемен и Малдивите.\r\nЗариф, който е говорил по-рано и с турския си и с индонезийския си колеги  е провел телефонни разговори с външните министри на Оман, Малайзия, Ливан и Алжир. Той е обменил и гледната си точка и с Могерини.\r\nДжеймс Джефри, който е бивш американски посланик на Съединените американски щати в Ирак и Турция, коментира за Washington Examiner, че гласното фаворизиране от страна на американския президент Доналд Тръмп спрямо Саудитска Арабия може да доведе до проблеми със сунитската коалиция, която от Вашингтон се опитват да накарат да се бори срещу Иран и Руската федерация.\r\nБившият посланик се притеснява, че Тръмп е окуражил регионалната криза в Персийския залив, заставайки на страната на Саудитска Арабия, която оглави коалицията, прекратила дипломатически отношения с Катар.\r\nДжефри коментира, че президентът на САЩ окуражава Саудитска Арабия и тя ще провали силната регионална коалиция, която е можело да бъде противопоставени срещу Иран и Русия.\r\nВ серия публикации в социална мрежа Тръмп похвали решението на пет арабски страни да прекратят дипломатически отношения с Катар - страна, която е обвинявана от някои от съседите ѝ, че подкрепя ислямистки тероризъм и Иран.\r\nЮжнокорейския президент Мун Джей-ин назначи петима нови заместник-министри, но позволи на първия заместник-министър на външните работи да остане на поста си, пише местният вестник The Korea Times. Държавният глава също назначи президентски съветник в областта на икономиката.\r\nНай-забележително е назначението на Сух Чо-сук, изследовател с реформистки възгледи, за заместник-министър на отбраната. Това е знак на желание за ускоряване на реформата в този ресор.\r\nНовият заместник-министър на отбраната на Южна Корея, който е специализирал дипломация в Националния университет в Сеул, е работил като секретар на президент по въпросите на обединението и сигурността по време на управлението на правителството на бившия президент Но Му Хьон. Това правителство даде тласък на реформата в областта на отбраната, който доведе до провал.\r\n На фона на страните от Персийския залив, които изолират Катар, президентът на Съединените американски щати, Доналд Тръмп заяви, че неговият ход да окаже натиск на арабските страни да се противопоставят на тероризма „се отплаща“, пише турското издание Daily Sabah.\r\nТръмп коментира, че е щастлив да види, че срещата му с краля на Саудитска Арабия и с представители на други 50 страни се отплаща.\r\nПо-рано американският държавен глава коментира, че по време на преговорите с мюсюлмански лидери в Саудитска Арабия миналия месец се е фокусирал върху борбата срещу „финансирането на радикална идеология“.\r\nОт Катар коментираха, че съжаляват за координираното решение на Саудитска Арабия, Египет, Обединените арабски емирства и Бахрейн в понеделник да прекратят дипломатическите си отношения със страната.", "date": "2017-06-07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/07/2402116/neweurope-po-vreme-na-antiteroristichna-operatsiya-v-belgiya-sa-zadarzhani-12-dushi.html", "text": "Белгийската полиция е извършила 14 операции по претърсване на имоти във вторник в Сен Жил, Лаукен, Шаербек, Харен и Брюксел. Задържани са 12 души, които за отведени да дават показания, пише  NewEurope.\r\nРазследващият съдия ще реши дали да продължи задържането им. Полицията не е дала допълнителна информация, за да не затрудни продължаващото разследване. Прокуратурата отказва коментар, но според близки до разследването източници полицията издирва мястото, откъдето извършителите на нападенията в белгийската столица на 22 март 2016 г. са набавили оръжието си.  Виктор Турмаков", "date": "2017-06-07", "title": "NewEurope: По време на антитерористична операция в Белгия са задържани 12 души"}
{"url": "http://www.focus-news.net/news/2017/06/07/2402118/vladimir-putin-nikoy-ne-bi-otselyal-sled-otkrit-i-mashtaben-konflikt-mezhdu-rusiya-i-sasht.html", "text": "Президентът на Русия Владимир Путин заяви по време на интервю с американския кинорежисьор Оливър Стоун, че открит и мащабен въоръжен конфликт между Русия и САЩ няма да остави жив никого, предаде ТАСС.\r\n„Смятам, че никой няма да преживее такъв конфликт“, заяви руският президент, отговаряйки на въпрос дали САЩ ще спечелят, ако противостоенето между Москва и Вашингтон премине през „гореща“ фаза. Освен това Стоун се поинтересува дали избирането на Доналд Тръмп за президент на САЩ ще даде надежда за изменяне към по-добро на руско-американските отношения. „Надежда винаги има“, посочи Путин. \r\nОчаква се пълното интервю на Путин да бъде публикувано в американските медии в средата на юни.  Виктор Турмаков", "date": "2017-06-07", "title": "Владимир Путин: Никой не би оцелял след открит и мащабен конфликт между Русия и САЩ"}
{"url": "http://www.focus-news.net/news/2017/06/07/2402120/balgariya-komentari-v-svetovnite-medii-agentsiya-fokus.html", "text": "Посолството на Украйна в София съобщава, че за лечение в България са приети нови девет украински военни, предаде УНИАН.\r\nНа 6 юни в България за лечение пристигна поредната, седма група от ранени девет украински военнослужещи“, пише в съобщение на посолството. На летище „София“ те са били посрещнати от украинския посланик в България Николай Балтажи, от сътрудници от посолството и от представители на украинската диаспора. „Военните ще преминат през курс на реабилитация в едно от лечебните заведения на Министерството на отбраната на България. Разходите са поети от консула на Украйна в Пловдив Димитър Георгиев“, пише в съобщението на дипломатическото представителство.\r\nРуската енергийна компания „Газпром“ и България обсъждат развитието на газопреносната система в страната, като има много направление за доставки на газ по второто направление на газопровода „Турски поток“. Това заяви заместник-председателя на управата на „Газпром“ Александър Медведев, предава РИА Новости.\r\nПравителството в София води преговори руската компания по варианти за доставки на газ в Южна Европа. Сред обсъжданите варианти са по разклонение на „Турски поток“ или през България. По този начин България ще запази своята роля като транзитна страна.\r\nАвстралиец на 21-годишна възраст бе осъден на четири години затвор в България за планиране на терористичен атентат, съобщава The New Daily.\r\nСпециализираният наказателен съд в София призна Джон „Иван“ Захариев, който има австралийско и българско гражданство, за виновен по обвинения, че се е обучавал за терорист с цел подготовката на терористично нападение.\r\nЗахариев е изповядвал християнска религия в Австралия, но по-късно е приел исляма. Той бе в ареста от месец септември 2016 г., когато бе задържан за обучение в стрелбища в България с предполагаемото намерение да отиде в Сирия, за да се присъедини към джихадистки групировки.", "date": "2017-06-07", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/06/07/2402121/ria-novosti-marokanskite-aviolinii-shte-prestanat-da-letyat-kam-arabskite-darzhavi-prez-doha.html", "text": "Националният авиопревозвач на Мароко – авиокомпания „Роял еър Марок“ преустанови полетите си към Саудитска Арабия, ОАЕ, Йемен и Египет през столицата на Катар след решението на тези страни да прекъснато отношенията си с Доха и де прекратят полетите си с Катар, предаде  РИА Новости.\r\nВ понеделник Саудитска Арабия, ОАЕ, Бахрейн, Египет обявиха, че прекъсват дипломатически отношения с Катар. Към тях се присъединиха Йемен, временното правителство на Либия, Малдивите и Мавриций. \r\nИмащото тесни връзки с Риад кралство Мароко се въздържа от прекъсване на дипломатическите си отношения с Катар.  Виктор Турмаков", "date": "2017-06-07", "title": "РИА Новости: Мароканските авиолинии ще престанат да летят към Арабските държави през Доха"}
{"url": "http://www.focus-news.net/news/2017/06/07/2402122/the-independent-tereza-mey-zayavi-che-shte-razkasa-vseki-zakon-za-choveshkite-prava-koyto-bi-poprechil-na-novoto-antiteroristichno-zakonodatelstvo.html", "text": "Британският министър-председател Тереза Мей заяви, че е готова да премахне законите за човешките права в страната, ако те ограничат предложените от нея законодателни инициативи за справяне с тероризма, пише  The Independent.\r\nМинистър-председателят заяви, че ще направи така да бъде по-лесно да се депортират лица, заподозрени за тероризъм „към техните собствени държави“ и ще „ограничи свободата на придвижване на заподозрените за тероризъм“, ако бъде преизбрана на 8 юни. По време на предизборен митинг тя обеща да промени законите, ако те затрудняват борбата срещу „все по-сложната“ терористична заплаха. \r\n„Докато сме свидетели на измененията на заплахата, ние трябва да направим така, че нашата полиция, сили за сигурност и  разузнаване да имат необходимата мощ“, заяви Мей. „Това означава по-дълги присъди за хората, обвинени за тероризъм. Да бъде по-лесно за властите да депортират чуждестранни терористи обратно в страните им“, посочи тя. \r\n„Ако нашите закони за човешките права ни спират от това, ние трябва да изменим законите, за да може да направим така. Ако бъда избрана за министър-председател отново в четвъртък, работата по това ще започне в петък“, добави Тереза Мей.  Виктор Турмаков", "date": "2017-06-07", "title": "The Independent: Тереза Мей заяви, че ще разкъса всеки закон за човешките права, който би попречил на новото антитерористично законодателство"}
{"url": "http://www.focus-news.net/news/2017/06/07/2402587/brigaden-general-yavor-mateev-nyama-samnenie-che-fokus-e-informatsionna-agentsiya-1.html", "text": "Имате десетки инициативи, всичките за България, което смятам, че е най-важното. Освен това сте информационна агенция „number one“, тук няма никакво съмнение. Това каза бригаден генерал Явор Матеев, командир на 68-ма бригада \"Специални сили\" по повод 17-ия рожден ден на Агенция „Фокус“.. „Актуални и обективни новини на секундата. Трудно бих могъл да ви дам препоръки, защото смятам, че вие сте изключително активни и обективни“, посочи той. По думите му „Фокус“ публикува актуални и обективни новини на секундата, като се стреми да отразява всички гледни точки, което е особено важно, защото понякога една новина има различни аспекти. „Лично аз, като голям спортист, бих желал да видя малко повече спорт и дискусии по спортните събития в България“, допълни бригаден генерал Матеев. „По случай рождения ден на агенция „Фокус“, пожелавам все така да има хора, заредени с енергия, упоритост, да стигат силите и за напред да бъде навсякъде. И най-важното е да се отстояват българщината и родолюбието, което Вие правите с огромно желание“, каза той.\r\nСтефан ПЕТРОВ", "date": "2017-06-07", "title": "Бригаден генерал Явор Матеев: Няма съмнение, че „Фокус“ е информационна агенция №1"}
{"url": "http://www.focus-news.net/news/2017/06/07/2402582/prof-stati-statev-unss-agentsiya-fokus-dokazva-che-e-sred-liderite-v-dneshnata-konkurentna-mediyna-sreda.html", "text": "Агенция „Фокус“ доказва, че е сред лидерите в днешната особено конкурентна медийна среда, благодарение на всеотдайната работа и бързата реакция на журналистите си. Това каза ректорът на Университета за национално и световно стопанство проф. Стати Статев по повод 17-ия рожден ден на Агенция „Фокус“. „Ние ви чувстваме близки с коректността, всеотдайността към достоверната информация, с уважението към фактите и различните мнения, със стремежа да информирате безпристрастно и компетентно читателите и слушателите и най-вече с отделянето на подобаващо внимание на висшето образование и науката“, посочи проф. Статев. По думите му днес все повече и повече се увеличава значимостта на по-богатата и интересна информация. „От сърце на всички членове на екипа на агенцията желая да бъдат все така отдадени на журналистиката“, каза той и припомни думите на основателя и пръв ректор на УНСС, че журналистиката е доблестен юнак, сила, която ръководи общественото мнение, която възбужда и укротява духовете. „Вярвам, че ще продължите да бъдете самовзискателни и недоволни от постигнатото и верни на истината и на своите читатели и слушатели. Бъдете ми живи и здрави и честит 17-ти рожден ден агенция “Фокус“, каза още проф. Статев. \r\nСтефан ПЕТРОВ", "date": "2017-06-07", "title": "Проф. Стати Статев, УНСС: Агенция „Фокус“ доказва, че е сред лидерите в днешната конкурентна медийна среда"}
{"url": "http://www.focus-news.net/news/2017/06/07/2402592/prof-plamen-pavlov-fokus-postavi-mnogo-silen-balkanski-aktsent-na-informatsiyata-koyato-sabira.html", "text": "„Фокус“ постави много силен балкански акцент на информацията, която събира. Това каза историкът проф. Пламен Павлов по повод 17-тия рожден ден на  Агенция „Фокус“. „Нещо, което беше почти бяло петно в дотогавашната ни медийна среда. Освен големите национални агенции, телевизия и радио, балкански кореспонденти на практика другите медии почти нямаха или ако имаха бяха в порядъка на изключението. „Фокус“ наблегна много сериозно на даването на едни професионални и много точни обзори в това, което се случва в нашите съседи“, коментира проф. Павлов. Той подчерта, че  отношението към Македония, което е във „Фокус“ трябва да бъде образец на национална политика към една държава призната първа от България, с български характеристики и с изконно българско население и минало, независимо от историческите перипетии.  Проф. Павлов подчерта, че „Фокус“ като агенция и като радиомрежа за първи път е стъпил в Бесарабия и е дал пример на другите медии. \r\nДеница КИТАНОВА", "date": "2017-06-07", "title": "Проф. Пламен Павлов: „Фокус“ постави много силен балкански акцент на информацията, която събира"}
{"url": "http://www.focus-news.net/news/2017/06/07/2402124/skele-na-zhilishten-blok-v-blagoevgrad-se-sruti-nyama-postradali-obzor.html", "text": "Скеле на жилищен блок в Благоевград се срути, няма пострадали, но са нанесени сериозни материални щети. Сградата се намира на улица „Цар Иван Шишман“. Инцидентът е възникнал около 10.18 часа. Веднага на място са изпратени екипи на Община Благоевград, Регионална дирекция „Пожарна безопасност и защита на населението“ и полицията, които да извършват оглед и да установят какви точно са причините, довели до случилото се, а достъпът до обекта бе ограничен. Заместник-кметът по „Строителство и сигурност“ на Община Благоевград Янко Янков, каза пред журналисти, че се работи по две версии, довели до падане на скелето – поддаване на основите или трус. Според него нанесените материални щети от падналото скеле ще бъдат изцяло за сметка на изпълнителя. По думите му случилото се е много неприятно, но има само материални щети, които ще бъдат възстановени. Според очевидци скелето е било свалено на половина и е било добре закрепено. Янков добави, че фирмата, която е работила на обекта, е софийска, а този инцидент не е в следствие на ниска квалификация от страна на работниците. Янков коментира, че според първоначалния оглед, възникналият инцидент е чисто конструктивен, а не плод на работническа грешка. Заместник-кметът на Община Благоевград добави, че обектът е бил под постоянен надзор и не е имало оплаквания, свързани с работата на фирмата.\r\nЛивия НИНОВА", "date": "2017-06-07", "title": "Скеле на жилищен блок в Благоевград се срути, няма пострадали (ОБЗОР)"}
{"url": "http://www.focus-news.net/news/2017/06/07/2402117/ria-novosti-yordaniya-e-zakrila-ofisa-na-katarskata-mediya-al-dzhazira-na-svoya-teritoriya.html", "text": "Йордания понижава равнището на двустранните си отношения с Катар и закрива офиса на катарската медия „Ал Джазира“ в Аман, предаде РИА Новости.\r\n„След изучаването на причините за кризата, която се наблюдава в отношенията между Египет, Саудитска Арабия, ОАЕ и Бахрейн от една страна и Катар от друга, правителството реши да понижи равнището на дипломатическото си представителство в Катар“, заяви йорданският министър на информацията Мухамед ал Мумини. Той добави, че йорданското правителство „отменя лиценза на офиса на телевизионния канал „Ал Джазира“ в Аман“.\r\nВ понеделник Египет, Саудитска Арабия, Бахрейн и ОАЕ обявиха, че късат дипломатически отношения с Катар, обвинявайки го , че подкрепя терористични организации и че дестабилизира ситуацията в Близкия източник.  Виктор Турмаков", "date": "2017-06-07", "title": "РИА Новости: Йордания е закрила офиса на катарската медия „Ал Джазира“ на своя територия"}
{"url": "http://www.focus-news.net/news/2017/06/07/2402125/the-guardian-dzheremi-korbin-razkritikuva-plana-na-tereza-mey-da-razkasa-zakonite-za-choveshkite-prava.html", "text": "Председателят на британската лейбъристка партия Джереми Корбин заяви, че плановете на министър-председателя Тереза Мей да „разкъса“ законите за човешките права няма да спрат по-нататъшни терористични атаки, пише   The Guardian.\r\n„Не вярвам, че потенциалните терористи и камикадзета ще бъдат възпрени от по-дълги присъди или с ограничаването на гражданските права в страната“, посочи Корбин. „Правилният отговор за скорошните атаки е да се спрат бюджетните орязвания на консерваторите и да се инвестира в полицията и в силите за сигурност, за да защитават демократическите ценности, включително и законите за човешките права“, добави той.\r\nМей по-рано заяви, че ще наложи по-строги ограничения върху свободите на заподозрените за тероризъм, дори и да няма достатъчно доказателства за преследването им и би променила законите за човешките права, ако ѝ се изпречат на пътя. Тя също така добави, че желае по-дълги присъди за осъдените терористи, за да може те по-лесно да бъдат депортирани.  Виктор Турмаков", "date": "2017-06-07", "title": "The Guardian: Джереми Корбин разкритикува плана на Тереза Мей да „разкъса“ законите за човешките права"}
{"url": "http://www.focus-news.net/news/2017/06/07/2402594/gen-mayor-grudi-angelov-agentsiya-fokus-se-opitva-da-vazrodi-traditsiite-v-balgarskata-armiya-i-v-stranata-zashtoto-pomneyki-istoriyata-imame-badeshte.html", "text": "Агенция „Фокус“ се е посветила на патриотичните дейности. Това каза началникът на Военната академия „Г.С. Раковски“ ген.-майор Груди Ангелов по повод 17-ия рожден ден на Агенция „Фокус“. „Агенцията се опитва да възроди традициите не само в Българската армия, а и в България“, посочи той. „Помнейки историята- имаме бъдеще. Не се ли обърнем към нашата история и традиции трудно можем да вървим напред“, заяви ген.-майор Ангелов. „Много е трудно да се даде оценка на една толкова добре представена медия в медийното пространство“, коментира той и допълни, че Агенция „Фокус“ се стреми да бъде винаги и навсякъде в горещите точки и събития. „„Фокус“ има много достойно място не само на медийния пазар, а и в целия политически и социален живот на страната“, посочи Груди Ангелов. „Пожелавам на „Фокус“ много успехи, да сте все така отзивчиви към нас военнослужещите, да ни помагате и навсякъде и своевременно да информирате вашите читатели и слушатели“, каза още началникът на Военната академия.\r\nБиляна ИВАНОВА", "date": "2017-06-07", "title": "Ген.-майор Груди Ангелов: Агенция „Фокус“ се опитва да възроди традициите в Българската армия и в страната, защото помнейки историята - имаме бъдеще"}
{"url": "http://www.focus-news.net/news/2017/06/07/2402130/the-daily-mirror-tri-chetvarti-ot-britanskite-izbirateli-sa-saglasni-s-dzheremi-korbin-che-vanshnata-politika-na-stranata-uvelichava-shansa-za-teroristichni-napadeniya.html", "text": "Според последните социологически проучвания три четвърти от британските гласоподаватели са съгласни с лидера на Лейбъристката партия Джереми Корбин, че външната политика на страната допринася за риска от тероризъм, пише  The Daily Mirror.\r\nСпоред 75% от гласоподавателите нападенията във Великобритания ще станат по-чести заради британската намеса в чужди войни. Проучването е проведено преди съботното нападение в Лондон, но след това в Манчестър. \r\n„Трябва да сме достатъчно смели, за да признаем, че „войната срещу тероризма“ просто не работи. Ние се нуждаем от по-умен начин да намалим заплахата от страните, които отглеждат терористи“, заяви Корбин по време на предизборен митинг. „Мнозина експерти сочат връзката между войните, които нашето правителство подкрепя или води в другите страни и тероризма у дома“, добави той. \r\nСлед речта му министър-председателят Тереза Мей го нападна, обвинявайки го, че предполага, че нападенията са „собствена вина“ на Великобритания. Виктор Турмаков", "date": "2017-06-07", "title": "The Daily Mirror: Три четвърти от британските избиратели са съгласни с Джереми Корбин, че външната политика на страната увеличава шанса за терористични нападения"}
{"url": "http://www.focus-news.net/news/2017/06/07/2402129/vladimir-putin-nato-si-tarsi-vanshen-vrag-za-da-opravdae-svoeto-sashtestvuvane.html", "text": "Президентът на Русия Владимир Путин заяви по време на интервю с американския режисьор Оливър Стоун, че НАТО се занимава „с постоянно търсене на външен враг“, за да оправдае съществуването си, предаде РИА Новости.\r\n„Вече няма Източен блок, няма и Съветски съюз. Защо тогава НАТО съществува? Струва ми се, че, за да оправдае своето съществуване, НАТО се нуждае от външен враг. Има постоянно търсене на външен враг или каквито и да е провокации, за да се нарече някой противник“, заяви Владимир Путин по време на интервюто.\r\nДокументалният филм „Интервюто на Путин“ ще бъде излъчено в периода между 12 и 15 юни в ефир в американските медии.  Виктор Турмаков", "date": "2017-06-07", "title": "Владимир Путин: НАТО си търси външен враг, за да оправдае своето съществуване"}
{"url": "http://www.focus-news.net/news/2017/06/07/2402131/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британският министър-председател Тереза Мей заяви, че е готова да премахне законите за човешките права в страната, ако те ограничат предложените от нея законодателни инициативи за справяне с тероризма, пише  The Independent.\r\nМинистър-председателят заяви, че ще направи така да бъде по-лесно да се депортират лица, заподозрени за тероризъм „към техните собствени държави“ и ще „ограничи свободата на придвижване на заподозрените за тероризъм“, ако бъде преизбрана на 8 юни. По време на предизборен митинг тя обеща да промени законите, ако те затрудняват борбата срещу „все по-сложната“ терористична заплаха. \r\n„Докато сме свидетели на измененията на заплахата, ние трябва да направим така, че нашата полиция, сили за сигурност и  разузнаване да имат необходимата мощ“, заяви Мей. „Това означава по-дълги присъди за хората, обвинени за тероризъм. Да бъде по-лесно за властите да депортират чуждестранни терористи обратно в страните им“, посочи тя. \r\n„Ако нашите закони за човешките права ни спират от това, ние трябва да изменим законите, за да може да направим така. Ако бъда избрана за министър-председател отново в четвъртък, работата по това ще започне в петък“, добави Тереза Мей. \r\nПредседателят на британската лейбъристка партия Джереми Корбин заяви, че плановете на министър-председателя Тереза Мей да „разкъса“ законите за човешките права няма да спрат по-нататъшни терористични атаки, пише   The Guardian. \r\n„Не вярвам, че потенциалните терористи и камикадзета ще бъдат възпрени от по-дълги присъди или с ограничаването на гражданските права в страната“, посочи Корбин. „Правилният отговор за скорошните атаки е да се спрат бюджетните орязвания на консерваторите и да се инвестира в полицията и в силите за сигурност, за да защитават демократическите ценности, включително и законите за човешките права“, добави той.\r\nМей по-рано заяви, че ще наложи по-строги ограничения върху свободите на заподозрените за тероризъм, дори и да няма достатъчно доказателства за преследването им и би променила законите за човешките права, ако ѝ се изпречат на пътя. Тя също така добави, че желае по-дълги присъди за осъдените терористи, за да може те по-лесно да бъдат депортирани. \r\n Първият министър на Шотландия Никола Стърджън заяви, че Лейбъристката партия на областта има таен план да позволи втори референдум за независимостта на Шотландия, пише The Daily Telegraph.\r\nПървият министър посочи, че председателят на шотландските лейбъристи Кезия Дъгдейл се е съгласила с нея, че шотландците трябва да имат нов шанс да гласуват за отделянето поради Брекзит. Тя добави, че Дъгдейл е посочила, че излизането от ЕС „променя всичко“ и че местните лейбъристи вече няма да са срещу независимостта на Шотландия.\r\nСамият лейбъристки водач отрече твърденията, но според шотландските консерватори твърденията на Стърджън „създават пробойна под ватерлинията на цялата кампания на шотландските лейбъристи“. Г-жа Дъгдейл е фокусирала кампанията си срещу свикването на втори референдум, но намесата на първия министър може да накара гласоподавателите, искащи Шотландия да остане в пределите на Великобритания да пуснат бюлетин за консерваторите.\r\nСпоред последните социологически проучвания три четвърти от британските гласоподаватели са съгласни с лидера на Лейбъристката партия Джереми Корбин, че външната политика на страната допринася за риска от тероризъм, пише The Daily Mirror.\r\nСпоред 75% от гласоподавателите нападенията във Великобритания ще станат по-чести заради британската намеса в чужди войни. Проучването е проведено преди съботното нападение в Лондон, но след това в Манчестър.\r\n„Трябва да сме достатъчно смели, за да признаем, че „войната срещу тероризма“ просто не работи. Ние се нуждаем от по-умен начин да намалим заплахата от страните, които отглеждат терористи“, заяви Корбин по време на предизборен митинг. „Мнозина експерти сочат връзката между войните, които нашето правителство подкрепя или води в другите страни и тероризма у дома“, добави той.\r\nСлед речта му министър-председателят Тереза Мей го нападна, обвинявайки го, че предполага, че нападенията са „собствена вина“ на Великобритания.", "date": "2017-06-07", "title": "Преглед на някои от основните теми в британския  печат (Агенция „Фокус“)"}
{"url": "http://www.focus-news.net/news/2017/06/07/2402127/the-daily-telegraph-spored-nikola-stardzhan-shotlandskite-leybaristi-imat-taen-plan-da-podkrepyat-vtori-referendum-za-nezavisimostta.html", "text": "Първият министър на Шотландия Никола Стърджън заяви, че Лейбъристката партия на областта има таен план да позволи втори референдум за независимостта на Шотландия, пише  The Daily Telegraph.\r\nПървият министър посочи, че председателят на шотландските лейбъристи Кезия Дъгдейл се е съгласила с нея, че шотландците трябва да имат нов шанс да гласуват за отделянето поради Брекзит. Тя добави, че Дъгдейл е посочила, че излизането от ЕС „променя всичко“ и че местните лейбъристи вече няма да са срещу независимостта на Шотландия. \r\nСамият лейбъристки водач отрече твърденията, но според шотландските консерватори твърденията на Стърджън „създават пробойна под ватерлинията на цялата кампания на шотландските лейбъристи“.  Г-жа Дъгдейл е фокусирала кампанията си срещу свикването на втори референдум, но намесата на първия министър може да накара гласоподавателите, искащи Шотландия да остане в пределите на Великобритания да пуснат бюлетин за консерваторите.  Виктор Турмаков", "date": "2017-06-07", "title": "The Daily Telegraph: Според Никола Стърджън шотландските лейбъристи имат таен план да подкрепят втори референдум за независимостта"}
{"url": "http://www.focus-news.net/news/2017/06/07/2402132/bsp-razkritikuva-upravlyavashtite-za-politikata-im-v-sektor-sigurnost-i-nedovarshenata-ogradata-na-balgaro-turskata-granitsa-obzor.html", "text": "БСП разкритикува управляващите за политиката им в сектор \"Сигурност\" и недовършената оградата на българо-турската граница. Заместник-председателят на БСП Кирил Добрев припомни, че правителството е получило 160 млн. евро за национална сигурност и отчете, че нито един лев не е инвестиран в камери и съоръжения за защита на границата. Добрев посочи, че е извадил всички публикации от месеците април и май месец, в които и министърът на вътрешните работи Валентин Радев, и управляващите твърдят, че миграционният натиск към страната ни е силно намалял, но според него последните дни сме станали свидетели на случаи, прикоито бежанците са залавяни в централната част на България. Заместник-председателят на БСП поясни, че според министъра на вътрешните работи Валентин Радев оградата по българо-турската граница се прескача, реже и се полагат усилия да се довърши. Добрев коментира, че за три години са построени 21 км от съоръжението и добави, че за това време може да се построи канал, който да свързва морето с някоя река. Той предложи на управляващите, ако имат проблем с довършването на оградата на българо-турската граница, да се организира бригада, за да стане това по-бързо. \r\nЛидерът на ГС на БСП - София и член на Изпълнителното бюро на партията Калоян Паргов призова МВР и службите да направят сверки на данните за състоянието на границата и какво пропуска оградата. По думите на Паргов е очевидно, че сръбската граница не е толкова пропусклива, защото възпира по 10-15 хил. души на месец. Според него \"пропускливостта\" на границата не става без знанието на държавата и институциите по граничните райони. Паргов заяви, че трябва малко да се поразрови и да се види кои са онези представители на институциите, които допускат това, срещу какво и защо. Той поясни, че ролята на БСП е да дисциплинира и да не кара управляващите да се отпускат, за да може всички да стават свидетели на това, което се случва в последните седмици. От БСП алармираха, че в МВР зрее напрежение и дори прогнозираха стачни действия. Според БСП заради състоянието на системата на МВР, ГЕРБ няма как да изпълни предизборното си обещание във всяко село да има полицай и патрулка.\r\nДеница КИТАНОВА", "date": "2017-06-07", "title": "БСП разкритикува управляващите за политиката им в сектор \"Сигурност\" и недовършената оградата на българо-турската граница (ОБЗОР)"}
{"url": "http://www.focus-news.net/news/2017/06/07/2402133/sergey-lavrov-rusiya-mozheshe-da-izgoni-moldavskite-gastarbayteri-no-ne-go-napravi.html", "text": "Руският външен министър Сергей Лавров заяви, че отсъствието на по-остра реакция от страна на Москва спрямо изгонването на петимата руски дипломати от Молдова е в резултат на договореността между президентите Владимир Путин и Игор Додон, предаде Regnum.\r\n„Отговорихме – поискахме петима молдавски дипломати да напуснат територията на Русия. Но не крия, че много наши колеги бяха изкушени да въведат мерки на наказание, включително и ограничаване на работата на трудовите мигранти от Молдова, което би било много скръбно“, заяви Лавров.  Той добави, че президентът Путин е решил засега да не прави така. \r\n„Той говори с президента на Молдова Игор Додон и те постигнаха договореност. Но разберете, че е трудно да се търпят безкрайно опити за унижение. Народът ни е търпелив и това качество остава в сила, но той е и горд, готов да отстоява позиции, когато се опитват изкуствено да предизвикват раздразнена реакция“, добави Лавров.  Виктор Турмаков", "date": "2017-06-07", "title": "Сергей Лавров: Русия можеше да изгони молдавските гастарбайтери, но не го направи"}
{"url": "http://www.focus-news.net/news/2017/06/07/2402134/rossiyskaya-gazeta-sarbiya-rusiya-i-belarus-zapochvat-antiteroristichno-uchenie-slavyansko-bratstvo-2017.html", "text": "На военния полигон край белоруския град Брест започва антитерористичното учение „Славянско братство 2017“. В течение на една седмица подразделенията на беларуската, руската и сръбската армии ще унищожават условни екстремисти и ще освобождават пленени от тях заложници, пише  Российская Газета.\r\nНай-добре са представени беларусите, които ще отправят на ученията неколкостотин военнослужещи от 38-а отделна десантно-щурмува бригада от силите за специални операции. От руската армия на маневрите участват около 300 „сини барети“ от Псков с щатно въоръжение, бронетанкова и автомобилна техника, а също така ескадрила транспортни самолети Ил-76. Сръбските специални части пристигат в Беларус без собствен арсенал, като всичко необходимо ще им бъде предоставено от местните военни.\r\nУченията ще преминат през два етапа – първоначално разполагане на батальона, а по време на втората-активна фаза на маневрите ще се извърши десант през водна преграда. Кулминация ще бъде бой за обект, превзет от „терористи“.  Виктор Турмаков", "date": "2017-06-07", "title": "Российская Газета: Сърбия, Русия и Беларус започват антитерористично учение „Славянско братство 2017“"}
{"url": "http://www.focus-news.net/news/2017/06/07/2402136/nezavisimaya-gazeta-spored-azerbaydzhanskata-prokuratura-opozitsiyata-i-reditsa-npo-ta-narushavat-iziskvaniyata-za-finansova-prozrachnost.html", "text": "Според генералния прокурор на Азербайджан Закир Гаралов опозиционните партии и редица неправителствени организации нарушават изискванията за финансова прозрачност, пише   Независимая Газета.\r\nГаралов отбеляза, че партиите трябва да информират ЦИК, а НПО-тата министерството на финансите за получаваните от тях грантове и финансиране от страна на международни организации. Той подчерта, че незаконните източници на финансиране ще бъдат изяснявани.\r\n„Дойде време за сериозни проверки“, посочи служителят на реда.  Виктор Турмаков", "date": "2017-06-07", "title": "Независимая Газета: Според азербайджанската прокуратура опозицията и редица НПО-та нарушават изискванията за финансова прозрачност"}
{"url": "http://www.focus-news.net/news/2017/06/07/2402137/afp-sadat-v-braziliya-zapochva-sesiya-koyato-mozhe-da-dovede-do-svalyaneto-na-prezidenta.html", "text": "Бразилският избирателен трибунал  започна дело, което може да свали замесения  в скандали президент на страната Мишел Темер, предаде  AFP.\r\nТрибуналът е започнал първата си от общо четири планирани сесии, за да реши дали преизбирането на президента Дилма Русеф и на тогавашния ѝ вицепрезидент Мишел Темер трябва да бъде обявено за невалидно поради факта, че е имало корупция в спонсорирането на избирателната им кампания.  Виктор Турмаков", "date": "2017-06-07", "title": "AFP: Съдът в Бразилия започва сесия, която може да доведе до свалянето на президента"}
{"url": "http://www.focus-news.net/news/2017/06/07/2402595/polk-ivan-boyadzhiev-vpechatleniyata-mi-ot-fokus-sa-otlichni.html", "text": "Моите впечатления са отлични, не само заради това, че познавам повечето от служителите на агенция „Фокус“, някои, разбира се, само по гласа, но и, защото вие работите перфектно. Това каза полк. Иван Бояджиев, експерт по боеприпаси и сигурност, по повод 17-ия рожден ден на Агенция „Фокус“. „Вие сте винаги в началото на всички новини и след това от вас тръгват към другите медийни издания. Много сте точни, много сте акуратни, много сте актуални. И с хубав език, както по радиото, така и в агенцията“, посочи още той. Според него от „Фокус“ може да сравнява своите възгледи и виждания. „Моите поздравления за рождения ден на „Фокус“ на всички ваши сътрудници, служители и приятели. 17 години са една младежка възраст, но вашите дела не са вече младежки, те са вече зрели. Все така напред, да се приятни като хора и добри като журналисти. Желая ви пълен успех“, каза полк. Бояджиев.\r\nСтефан ПЕТРОВ", "date": "2017-06-07", "title": "Полк. Иван Бояджиев: Впечатленията ми от „Фокус“ са отлични"}
{"url": "http://www.focus-news.net/news/2017/06/07/2402139/pravitelstvoto-obyavi-bezkompromisni-merki-sreshtu-prekomerniya-shum-po-chernomorieto-obzor.html", "text": "Правителството обяви безкомпромисни мерки срещу прекомерния шум по Черноморието. Това стана ясно от брифинг след среща в Министерски съвет на вицепремиера Валери Симеонов с представители на министерства и агенции към тях и с областните управители на Бургас, Варна и Добрич, за обсъждане и предприемане на превантивни мерки за гарантиране спокойствието на туристите по време на летния сезон. Пред журналистите вицепремиерът Валери Симеонов обясни, че един от основните въпроси, които са разгледали е прекомерният шум след 24.00 часа. Той уточни, че за справянето с проблема ще бъде подписан протокол за изграждане на съвместни центрове за проверки, като приоритетно и на първо място ще проверяват по всички направления на заведенията, които си позволяват наднормен шум във времето за почивка. Симеонов заяви, че ще бъде подкрепен и насърчен легалният туристически бизнес - този, който спазва законите и наредбите и който си плаща данъците. \"Ще бъдем категорично против, като ще налагаме съответните санкции в резултат на мащабни обединени проверки, на тези, които извършват сенчест бизнес, заобикалят плащането на данъците, не спазват нормативните изисквания, наредбите и законите, тъй като по този начин не само ощетяват бюджета, но и създават негативен имидж на България“, коментира Валери Симеонов. Вицепремиерът каза още, че към неговия кабинет ще има обявен национален телефон за сигнали, свързани със завишени нива на шума. \r\nМинистърът на вътрешните работи Валентин Радев заяви, че ще силите на МВР ще подпомагат всячески туристическия сезон и ще бъдат безкомпромисни към нарушителите. По думите му не само по морето, а навсякъде в държавата прекомерният шум е бич. По думите му те са съвместни, междуведомствени и допълнително ще бъдат активизирани. „От страна на МВР, ще пусна едно окръжно писмо да се действа всячески с особен акцент върху шума, който тормози всички“, допълни още силовият министър. \r\nЗам.-министърът на здравеопазването ген. Николай Петров посочи, че срещата е била изключително полезна в посока на комуникацията, комплексността и изчерпателността на отговорните органи в държавата за това да се осигурят правата на всички български и чужди граждани, които ще посетят Черноморието. Според него става дума за милиони хора, които имат право да дишат чист въздух, да пият чиста вода, да почиват, да консумират нерискова храна. Петров обясни, че провеждането на това дълго съвещание и излизането с документ, който да синхронизира работата на всички не само контролни, но и отговорни органи е било от голямо значение. Той обеща, че институциите ще си свършат работата и изрази надежда в края на туристическия сезон да отчетат един добър резултат.\r\nЛюба АЛЕКСИЕВА", "date": "2017-06-07", "title": "Правителството обяви безкомпромисни мерки срещу прекомерния шум по Черноморието (ОБЗОР)"}
{"url": "http://www.focus-news.net/news/2017/06/07/2402126/ria-novosti-mavritaniya-obyavi-che-prekasva-diplomaticheski-otnosheniya-s-katar.html", "text": "Мавритания обяви, че прекъсва дипломатическите си отношения с Катар, след като същото направиха редица арабски държави. МВнР на страната отбелязва, че „решението е свързано с упорството на Катар да продължава да води настоящата политика“, предаде РИА Новости.\r\n„Катар цели разпространяването на анархията и безредиците в редица арабски държави. Политиката на Катар в региона бе свързана с подкрепа на терористични организации и разпространяване на екстремистки идеи“, се сочи в официално заявление на мавританското външно министерство. \r\nВ понеделник Бахрейн, ОАЕ, Саудитска Арабия, Египет, Йемен , Либия, Малдивите и Мавриций обявиха, че прекъсват дипломатическите си отношения с Катар заради това, че според тях Доха подкрепя тероризма и екстремизма.  Виктор Турмаков", "date": "2017-06-07", "title": "РИА Новости: Мавритания обяви, че прекъсва дипломатически отношения с Катар"}
{"url": "http://www.focus-news.net/news/2017/06/07/2402135/reuters-irlandskata-politsiya-e-arestuvala-dvama-dushi-svarzani-s-napadatel-v-london.html", "text": "Ирландската полиция е арестувала във вторник двама души, единият в последствие освободен без обвинения, във връзка с разследването спрямо един от тримата нападатели, убили в събота в Лондон седем души, предаде  Reuters.\r\nИрландският министър-председател Енда Кени заяви, че единият от нападателите Рашид Редуан е живял в Ирландия за известно време, но не е привлякъл вниманието на полицията. Ирландската полиция съобщава, че е задържала двама мъже в областите Лимерик и Уексфорд, като единият от тях е бил освободен.\r\nМестните медии сочат, че двамата са заподозрени, че са използвали документи, свързани с Редуан. Ирландският министър на правосъдието Франсис Фитзджералд заяви, че полицията на Ирландия поддържа пряка връзка с британските си колеги около разследването.  Виктор Турмаков", "date": "2017-06-07", "title": "Reuters: Ирландската полиция е арестувала двама души, свързани с нападател в Лондон"}
{"url": "http://www.focus-news.net/news/2017/06/07/2402138/vzglyad-rusiya-prizova-kam-zasedanie-na-saveta-za-sigurnost-na-oon-sled-udara-na-koalitsiyata-na-sasht-v-siriya.html", "text": "Първият заместник-председател на комисията на Съвета на федерацията на Русия по отбраната и сигурността Франц Клинцевич заяви, че Русия ще поиска свикването на извънредно заседание на Съвета за сигурност на ООН във връзка с удара на коалицията на САЩ по проправителствените сили в Сирия, пише  Взгляд.\r\nКлинцевич посочи, че Москва не смята този удар за грешка, а смята, че това е преднамерен акт на агресия. Той посочи, че руските военни в Сирия не са заплашени, защото ПВО комплексите С-300 и С-400 ги защитават надеждно. \r\nВъв вторник водената от САЩ международна коалиция нанесе удар по проправителствените сили на Сирия в Ат Танфе. От там посочиха, че са сметнали въпросните сили за заплаха и неколкократно преди това са им изпращали предупреждения. \r\nРайонът Ат Танфе е стратегически важен пункт на границата между Сирия, Ирак и Йордания. В близост до района преминава пътят между Дамаск и Багдад.  Виктор Турмаков", "date": "2017-06-07", "title": "Взгляд: Русия призова към заседание на Съвета за сигурност на ООН след удара на коалицията на САЩ в Сирия"}
{"url": "http://www.focus-news.net/news/2017/06/07/2402143/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "На военния полигон край белоруския град Брест започва антитерористичното учение „Славянско братство 2017“. В течение на една седмица подразделенията на беларуската, руската и сръбската армии ще унищожават условни екстремисти и ще освобождават пленени от тях заложници, пише Российская Газета.\r\nНай-добре са представени беларусите, които ще отправят на ученията неколкостотин военнослужещи от 38-а отделна десантно-щурмува бригада от силите за специални операции. От руската армия на маневрите участват около 300 „сини барети“ от Псков с щатно въоръжение, бронетанкова и автомобилна техника, а също така ескадрила транспортни самолети Ил-76. Сръбските специални части пристигат в Беларус без собствен арсенал, като всичко необходимо ще им бъде предоставено от местните военни.\r\nУченията ще преминат през два етапа – първоначално разполагане на батальона, а по време на втората-активна фаза на маневрите ще се извърши десант през водна преграда. Кулминация ще бъде бой за обект, превзет от „терористи“.\r\nПредседателят на опозиционната партия „Нова сръбска демокрация“ Андрия Мандич по време на интервю пред руския вестник „Известия“ посочи причината за дипломатическата криза между Русия и Черна гора, за вътрешнополитическата ситуация в страната и за планирания референдум за членството на страната в НАТО.\r\n„Историята показва, че Черна гора никога не е имала по-близки съюзници от Сърбия и Русия. Но водещите страни от НАТО в течение на дълги години влагаха немалко средства и усилия за да прекъснат тези връзки и да създадат антисръбска и антируска Черна гора. Тази нова Черна гора трябваше да стане \"балкански самолетоносач\" в борбата срещу Москва и Белград. Затова и всички, които имат традиционно връзки с Русия и Сърбия днес се възприемат враждебно. А тези, които се борят за запазването на отношенията с традиционните съюзници се наричат основни врагове“, посочи Мандич.\r\n„Страната на практика се намира на границата на граждански сблъсък още от 2006 г. , когато се проведе съмнителния референдум за независимостта. На фона на решението на властите да влязат в НАТО и да въведат антируски санкции този разкол се засилва. Освен това управляващият режим започна да използва по-остри методи срещу опозицията“, добави опозиционерът.\r\n„На първо място искаме да проведем ревизия на позициите спрямо НАТО. Повечето граждани са срещу влизането на страната в Алианса, защото изтребителите му водеха бомбардировки на територията на Черна гора още преди да нападнат Сърбия. Затова и след смяната на властта ние ще организираме референдум за присъствието ни във военнополитическия блок и така Черна гора ще стане първата държава, която ще напусне НАТО. Ние ще отменим антируските санкции и ще анулираме признаването на независимостта на несъществуващата държава Косово. Наш главен приоритет ще бъде възстановяването на отношенията с Русия и със Сърбия. Но същевременно сме готови да водим конструктивен диалог със всички наши съседи, в това число и с членовете на ЕС и на НАТО“, добави той. \r\nПървият заместник-председател на комисията на Съвета на федерацията на Русия по отбраната и сигурността Франц Клинцевич заяви, че Русия ще поиска свикването на извънредно заседание на Съвета за сигурност на ООН във връзка с удара на коалицията на САЩ по проправителствените сили в Сирия, пише  Взгляд. \r\nКлинцевич посочи, че Москва не смята този удар за грешка, а смята, че това е преднамерен акт на агресия. Той посочи, че руските военни в Сирия не са заплашени, защото ПВО комплексите С-300 и С-400 ги защитават надеждно. \r\nВъв вторник водената от САЩ международна коалиция нанесе удар по проправителствените сили на Сирия в Ат Танфе. От там посочиха, че са сметнали въпросните сили за заплаха и неколкократно преди това са им изпращали предупреждения. \r\nРайонът Ат Танфе е стратегически важен пункт на границата между Сирия, Ирак и Йордания. В близост до района преминава пътят между Дамаск и Багдад. \r\n Според генералния прокурор на Азербайджан Закир Гаралов опозиционните партии и редица неправителствени организации нарушават изискванията за финансова прозрачност, пише Независимая Газета.\r\nГаралов отбеляза, че партиите трябва да информират ЦИК, а НПО-тата министерството на финансите за получаваните от тях грантове и финансиране от страна на международни организации. Той подчерта, че незаконните източници на финансиране ще бъдат изяснявани.\r\n„Дойде време за сериозни проверки“, посочи служителят на реда.", "date": "2017-06-07", "title": "Преглед на някои от основните теми в руския  печат (Агенция „Фокус“)"}
{"url": "http://www.focus-news.net/news/2017/06/07/2402144/futbol-ruskiyat-futbolen-klub-terek-shte-bade-preimenuvan.html", "text": "Президентът на Чеченската автономия в Русия Рамзан Кадиров обяви, че футболният клуб от столицата на областта Грозни Терек ще бъде преименуван на Ахмат, предаде  Футбол.\r\nКадиров посочи, че решението е основано на общуването му с хиляди фенове, а преди това съветът на директорите на тима е провел редица срещи и обсъждания по въпроса.  Виктор Турмаков", "date": "2017-06-07", "title": "Футбол: Руският футболен клуб Терек ще бъде преименуван"}
{"url": "http://www.focus-news.net/news/2017/06/07/2402119/afp-redzhep-tayip-erdogan-razkritikuva-sanktsiite-sreshtu-katar-i-prizova-kam-po-silni-vrazki.html", "text": "Президентът на Турция Реджеп Тайип Ердоган защити Катар, посочвайки, че възнамерява да „развие“ връзките с арабската държава, сполетяна от санкции от Саудитска Арабия и нейните съюзници, предаде  AFP.\r\n„Смятаме, че санкциите срещу Катар не са добри“, заяви Ердоган по време на реч в Анкара. „Турция ще продължи да развива връзките си с Катар, както и с всички наши приятели, подкрепили ни в най-трудните ни моменти“, добави турският президент, посочвайки неуспешния опит за преврат срещу него от юли 2016 г. Виктор Турмаков", "date": "2017-06-07", "title": "AFP: Реджеп Тайип Ердоган разкритикува санкциите срещу Катар и призова към по-силни връзки"}
{"url": "http://www.focus-news.net/news/2017/06/07/2402145/balgariya-e-davana-za-primer-po-otnoshenie-evropeyskite-fondove-i-sazdavaneto-im-kato-uspeshna-praktika-obzor.html", "text": "България е давана за пример по отношение европейските фондове и създаването им като успешна практика. Това стана ясно по време на конференцията на тема „Финансови инструменти на ЕС – поуки и перспективи“ от думите на министъра на Българското председателство на Съвета на ЕС 2018 Лиляна Павлова. Тя обаче уточни, че трябва да се намери балансът между безвъзмездното финансиране и финансовите инструменти. По думите ѝ според анализа на резултатите, България се справя изключително добре и е сред страните с най-висока усвояемост, както и с най-добър ефект от инвестициите именно чрез финансов инженеринг. Тя посочи, че стартовият капитал през 2007-2013 е бил около 720 млн. лв., който впоследствие е бил удвоен, а в някои фондове и утроен. Според нея инвестициите не само са се реализирали в успешни проекти, но и има възвръщаемост и реинвестиране на възвърнатия ресурс от тези инвестиции. В периода 2014-2020 ресурсът за оперативни програми е двойно по-голям – 1,5 млрд. лв. стартов капитал. Според Павлова е необходимо създаването на Фонд на фондовете, който координирано да управлява целия този ресурс. По думите ѝ това е възможност парите и капиталът да останат в България, а българските банки и финансова система да се тези, които да бъдат основни финансиращи органи, както и да бъде привлечен повече ресурс и частен капитал. Павлова подчерта още, че не трябва да се спира и възможността слабо развитите региони да продължат да получават безвъзмездна финансова помощ за базисна инфраструктура, социална и образователна политика.\r\nИлиана Иванова, която е член на Европейската сметна палата, обясни, че 177 са финансовите инструменти по регионалния фонд и 53 по социалния, които са изплатили по-малко от 1/3 от своите средства. Според нея тези ниски нива на усвояване се дължат на прекомерно високите първоначални нива на капиталово обезпечение на финансовите инструменти. Тя уточни, че само 154 от 1025 проверени инструмента са успели да привлекат допълнителни частни ресурси, т.е. 2%. Иванова допълни, че 28 млн. евро са изплатени като възнаграждения, разходи и такси срещу 4 млн. евро достигнати от крайния реципиент. Тя поясни, че тези заключения се базират на предишния програмен период – 2007-2013, но по време на одита им са извършили също и задълбочен анализ на настоящото законодателство и са установили редица подобрения. „Въпреки че България не беше част от този одит, вярвам, че наистина е на прав път в усвояването на финансови инструменти. България се подрежда на 7-о място по добра усвояемост“, добави тя.\r\nДиректорът на Дирекция „Развитие на одитната дейност“ в Сметната палата д-р Тома Дончев посочи, че контекстът, в който трябва да бъде разглеждана ролята на Българската сметна палата, е промяната в живота на гражданите. По думите му през изминалите 3 години Българската сметна палата е извършила 3 одита, които включват в своя обхват малко или много използването на финансовите инструменти. Той подчерта, че имат създадени вътрешни актове и достатъчно добро финансово обезпечение, както и създадени системи за наблюдение.\r\nЗаместник-министърът на икономиката Лъчезар Борисов каза, че надграждането на програмния период 2014-2020 г. трябва да се разглежда не само през призмата на усвояването на наличните средства от финансовите инструменти, но и чрез реално постигнатите резултати – създадени работни места, ръст на икономиката, обхват на сектори, които не са толкова привлекателни за инвеститорите, търсещи печалба и обикновено остават извън полезрението на фонд мениджърите и финансовите посредници. Борисов подчерта, че в рамките на сегашната ОП „Иновации и конкурентоспособност“ 2014-2020, за разлика от предишната, финансовите инструменти не са отделени в една Приоритетна ос (ПО), а са обособени по три различни, с което е заложено да имат по-голяма фокусираност върху постигането на специфичните им цели в областта на „Иновации и технологично развитие“, „Развитие на производствения капацитет на МСП“ и „Енергийна и ресурсна ефективност“. Той напомни, че за България, като страна присъединила се към ЕС през 2007 година, началото за прилагането на финансов инженеринг е положено през 2009 година, когато Министерство на икономиката от името на Република България подписва Финансовото споразумение с Европейския инвестиционен фонд за изпълнението на Инициативата JEREMIE, където първите инструменти се появяват на пазар реално през 2012 година. Борисов напомни още, че България е станала третата държава (след Малта и Испания), която взима решение да се включи в хоризонталния инструмент на ЕК, Европейската инвестиционна банка и Европейския инвестиционен фонд през 2015 година и за по-малко от година е успяла да сключи споразумение с Европейския инвестиционен фонд. По думите му инициативата в България в момента се изпълнява от 9 търговски банки и 1 лизингово дружество.\r\nЛюба АЛЕКСИЕВА", "date": "2017-06-07", "title": "България е давана за пример по отношение европейските фондове и създаването им като успешна практика (ОБЗОР)"}
{"url": "http://www.focus-news.net/news/2017/06/07/2402146/fox-news-v-amerikanskiya-shtat-yuta-pri-strelba-kray-uchilishte-sa-zaginali-trima-dushi.html", "text": "Стрелба бе открита край училище в град Сънди в американския щат Юта. Трима души са загинали, а двама са ранени, предаде  Fox News.\r\nЛичностите на загиналите и ранените не се съобщават. Според местните власти сред тях има непълнолетни лица. \r\nЧовекът, открил стрелбата, също се смята за загинал.  Виктор Турмаков", "date": "2017-06-07", "title": "Fox News: В американския щат Юта при стрелба край училище са загинали трима души"}
{"url": "http://www.focus-news.net/news/2017/06/07/2402148/ria-novosti-po-vreme-na-prestrelka-v-meksikanski-zatvor-sa-ubiti-dvama-politseyski-sluzhiteli.html", "text": "Двама полицейски служители са убити, а още един е ранен при престрелка в затвор в мексиканския град Сюидад Виктория в щата Тамаулипас, предаде  РИА Новости.\r\n„Двама полицаи загинаха в болницата, още един е ранен. Операцията в затвора продължава“, пише в официално съобщение на пресслужбата на щата. \r\nПрестрелката със затворниците продължава вече два часа. На място са пристигнали части на полицията и на армията, блокирали сградата на затвора. Властите съветват местните жители да не се приближават до сградата.  Виктор Турмаков", "date": "2017-06-07", "title": "РИА Новости: По време на престрелка в мексикански затвор са убити двама полицейски служители"}
{"url": "http://www.focus-news.net/news/2017/06/07/2402123/tass-sauditska-arabiya-predstavi-10-usloviya-pred-katar-za-normalizatsiya-na-dvustrannite-otnosheniya.html", "text": "Саудитска Арабия представи 10 условия на Катар, които емиратът трябва да изпълни в следващите 24 часа, за да нормализира отношенията си с Рияд, предаде ТАСС.\r\nСпоред наличната информация от дипломатически източници тези условия са предадени от Саудитска Арабия на емира на Кувейт, който във вторник се срещна със саудитския крал Салман в град Джеда. Сред условията, представени пред Доха са прекъсването на дипломатическите отношения с Иран, изгонването от територията на страната на всички членове на групировките „Мюсюлмански братя“ и \"Хамас\", а също така замразяването на сметките им в катарските банки. Освен това Саудитска Арабия настоява за незабавно изменяне на редакционната политика на катарския информационен телевизионен канал „Ал Джазира“ и за смяна на ръководството му. \r\n В понеделник Бахрейн, ОАЕ, Саудитска Арабия, Египет, Йемен , Либия, Малдивите и Мавриций обявиха, че прекъсват дипломатическите си отношения с Катар заради това, че според тях Доха подкрепя тероризма и екстремизма.  Виктор Турмаков", "date": "2017-06-07", "title": "ТАСС: Саудитска Арабия представи 10 условия пред Катар за нормализация на двустранните отношения"}
{"url": "http://www.focus-news.net/news/2017/06/07/2402149/premierat-borisov-mezhdu-parizh-i-berlin-obzor.html", "text": "Първите международни посещения на министър-председателя Бойко Борисов след встъпването му в длъжност са във Франция и Германия. Във вторник премиерът Борисов разговаря в Елисейския дворец с новоизбрания президент на Френската република Еманюел Макрон. Във фокуса на срещата им бяха темите, свързани с Еврозоната, миграцията, Шенген, българското председателство на Съвета на ЕС и тероризма. Според френският президент България показва силна воля и отваряне към всички държави към интеграция. „Повдигнахме и въпроса за двустранното сътрудничество, както и темата за еврото и перспективите за сътрудничеството между двете държави в този сектор“, каза още Макрон. От своя страна премиерът Борисов уточни, че страната ни има рядък шанс да атакува чакалнята на Еврозоната. Премиерът отказа да отговори дали може да се говори, че това ще се случи през януари 2018 г. ПО думите му не се приема за добър тон да предспоставяш срокове. „Факт е, че в рамките на един ден и Франция, и Германия на най-високо ниво разговарят с България по тези теми и ги поставят в дневния си ред“, заяви Бойко Борисов.\r\nПо повод сигурността в Европа, след поредната терористична атака в Лондон, министър-председателят уточни, че отношенията между нашите служби и тези в европейските страни винаги са били много добри.\r\nБорисов уточни, че изпращайки го Макрон му е заявил, че България в момента и като стабилност, и като дисциплина, и като финансови и икономически показатели е много по-близко до сърцето на Европа, отколкото много от държавите вътре, в централната част.\r\nСлед срещата премиерът Борисов съобщи, че френският президент Еманюел Макрон ще посети България през месец август. „Ще има възможност да посети границата и да види как охраняваме и сухопътните и черноморските граници на шенгенското пространство“, добави Борисов.\r\nСлед срещата си с Макрон, премиерът Борисов отлетя за Берлин, където се срещна с президента на Федерална република Германия Франк-Валтер Щайнмайер. При срещата им Щайнмайер поздрави премиера Борисов за третия му мандат начело на изпълнителната власт в страната и му пожела успех в отговорната му работа през следващите четири години. Двамата се съгласиха, че от взаимен интерес е да продължат да се развиват и задълбочават взаимоотношенията между България и Германия. \"Европа има нужда от Вас и Вашето правителство, Балканите имат нужда от Вас, България има нужда от Вас\", с тези думи Щайнмайер се обърна към Борисов. „Високо ценим отличните и приятелски отношения с Германия“, изтъкна премиерът Бойко Борисов. По думите му интензивният двустранен политически диалог е ясен сигнал за волята и на двете страни да укрепват партньорството си по въпросите от взаимен интерес. Българският министър-председател добави, че страната ни ще продължи да разчита на германския опит и ценна подкрепа в приоритетни за България области. Той даде за пример важни теми като подготовката на българското председателство на Съвета на ЕС, сигурността и охраната на границите, инвестициите и дуалното образование.\r\nПремиерът Борисов благодари за разбирането и солидарната подкрепа, която България получава от Германия в рамките на партньорството в ЕС и в НАТО. Той специално акцентира върху усилията на страната ни за влизането в чакалнята на еврозоната и за присъединяването ни към Шенген. „Убеден съм, че добрите отношения между България и Германия, в духа на традиционното приятелство и споделените европейски ценности, допринасят за реализирането на общата цел - изграждане на силна, стабилна, просперираща и обединена Европа, която да отговори на очакванията на гражданите и успешно да се справи с предизвикателствата“, каза още министър-председателят.\r\nПрезидентът Щайнмайер прие българския премиер в двореца „Белвю“, който е една от най-известните сгради в Германия, а паркът му се причислява към най-красивите градини. Дворецът подслонява и първия музей за съвременно немско изкуство. От 1994 година „Белвю“ е първото седалище на Федералния президент. \r\nВ сряда предстои българският премиер да се срещне и с канцлера на Германия Ангела Меркел.", "date": "2017-06-07", "title": "Премиерът Борисов между Париж и Берлин (ОБЗОР)"}
{"url": "http://www.focus-news.net/news/2017/06/07/2402147/reuters-britanskata-politsiya-e-arestuvala-svarzan-s-napadenieto-v-manchestar-chovek-na-letishte-hiytrou.html", "text": "Британската полиция съобщи, че е арестувала мъж на лондонското летище „Хийтроу“ във връзка с разследването около терористичния акт в Манчестър през май, оставил след себе си 22 мъртви, предаде  Reuters.\r\n„38-годишният мъж бе арестуван по подозрение, че е извършвал нарушения на Закона за тероризма и остава задържан“, пише в официално заявление на полицията в Манчестър.\r\n„Арестът е предварително планиран и не е имало пряка заплаха за летището“, пише още там.  Виктор Турмаков", "date": "2017-06-07", "title": "Reuters: Британската полиция е арестувала свързан с нападението в Манчестър човек на летище „Хийтроу“"}
{"url": "http://www.focus-news.net/news/2017/06/07/2402150/pregled-na-mezhdunarodnite-novini-do-6-chasa-agentsiya-fokus.html", "text": "Ирландската полиция е арестувала във вторник двама души, единият в последствие освободен без обвинения, във връзка с разследването спрямо един от тримата нападатели, убили в събота в Лондон седем души.\r\nИрландският министър-председател Енда Кени заяви, че единият от нападателите Рашид Редуан е живял в Ирландия за известно време, но не е привлякъл вниманието на полицията. Ирландската полиция съобщава, че е задържала двама мъже в областите Лимерик и Уексфорд, като единият от тях е бил освободен.\r\nМестните медии сочат, че двамата са заподозрени, че са използвали документи, свързани с Редуан. Ирландският министър на правосъдието Франсис Фитзджералд заяви, че полицията на Ирландия поддържа пряка връзка с британските си колеги около разследването. \r\n***. Британската полиция съобщи, че е арестувала мъж на лондонското летище „Хийтроу“ във връзка с разследването около терористичния акт в Манчестър през май, оставил след себе си 22 мъртви.\r\n„38-годишният мъж бе арестуван по подозрение, че е извършвал нарушения на Закона за тероризма и остава задържан“, пише в официално заявление на полицията в Манчестър.\r\n„Арестът е предварително планиран и не е имало пряка заплаха за летището“, пише още там. \r\n*** Източник от френската полиция заяви, че нападателят пред катедралата „Света Богородица“, който атакува с чук полицейски служител, е бил прострелян от друг представител на правоохранителните органи.\r\nНападнатият полицай е пострадал леко. Засега не са ясни мотивите на атакувалия го мъж.\r\nФренската прокуратура за борба срещу тероризма започна разследване на случая.\r\n*** Саудитска Арабия представи 10 условия на Катар, които емиратът трябва да изпълни в следващите 24 часа, за да нормализира отношенията си с Рияд.\r\nСпоред наличната информация от дипломатически източници тези условия са предадени от Саудитска Арабия на емира на Кувейт, който във вторник се срещна със саудитския крал Салман в град Джеда. Сред условията, представени пред Доха са прекъсването на дипломатическите отношения с Иран, изгонването от територията на страната на всички членове на групировките „Мюсюлмански братя“ и \"Хамас\", а също така замразяването на сметките им в катарските банки. Освен това Саудитска Арабия настоява за незабавно изменяне на редакционната политика на катарския информационен телевизионен канал „Ал Джазира“ и за смяна на ръководството му.\r\nВ понеделник Бахрейн, ОАЕ, Саудитска Арабия, Египет, Йемен , Либия, Малдивите и Мавриций обявиха, че прекъсват дипломатическите си отношения с Катар заради това, че според тях Доха подкрепя тероризма и екстремизма.\r\n***. Международната коалиция, водена от САЩ, е нанесла удар по правителствените сили на Сирия в град Ат Танфе. Загинали са двама сирийски военнослужещи, а още 15 са ранени.\r\nВ официално съобщение на коалицията се съобщава, че са унищожени „допълнителни сили, подкрепящи сирийския режим в установената зона за избягване на конфликти в Южна Сирия“. „Въпреки предходните предупреждения, поддържащите режима сили навлязоха в установената зона за избягване на конфликти. Става дума за танк, артилерия, средства за ПВО, носещи въоръжение автомобили и повече от 60 войници, които са представяли заплаха за коалицията и партньорските сили, намиращи се в гарнизона на Ат Танфа“,пише в съобщението. Съюзниците съобщават, че след няколко предупреждения са „унищожени две единици артилерия, една единица ПВО, а танкът е повреден“.\r\nКоалицията отбеляза, че военните ѝ се намират в Ат Танфе вече няколко месеца и тренират местните жители за борба срещу „Ислямска държава“. Във връзка с новите удари командването на съюзниците подчерта, че не възнамерява да воюва със сирийските власти, но ще се защитава при необходимост. Президентът на САЩ Доналд Тръмп е информиран за случилото се.\r\nМосква реагира на събитието. Първият заместник-председател на Съвета на федерацията по отбрана и сигурност Франц Клинцевич определи удара като „пряко участие на коалицията във военния конфликт“ и заяви, че Русия ще постави въпроса по време на извънредно свикване на Съвета за сигурност на ООН.\r\n***. Президентът на САЩ Доналд Тръмп посочи необходимостта от единство сред страните от Персийския залив по време на телефонен разговор с краля на Саудитска Арабия Салман. Думите му идват по време на дипломатическа криза, разделила няколко ключови съюзника на САЩ в региона.\r\nДвамата са говорили по инициативата на Рияд, след като Саудитска Арабия прекъсна отношения и наложи блокада на малкия си съсед Катар, обвинявайки го, че спонсорира терористи.\r\n„Двамата обсъдиха важната цел да се предотврати финансирането на терористичните организации и да се елиминира подкрепата на тероризма от всички нации в региона“, пише в официално заявление на Белия дом. „Президентът подчерта, че обединен Съвет за сътрудничество в Персийския залив е необходим за победата над тероризма и за регионалната стабилност“, пише още там.\r\nПо-рано Тръмп подкрепи усилията на арабските държави да изолират Катар, където е разположена най-голямата американска военновъздушна база в Близкия изток. \r\n***. Президентът на Русия Владимир Путин заяви по време на интервю с американския кинорежисьор Оливър Стоун, че открит и мащабен въоръжен конфликт между Русия и САЩ няма да остави жив никого.\r\n„Смятам, че никой няма да преживее такъв конфликт“, заяви руският президент, отговаряйки на въпрос дали САЩ ще спечелят, ако противостоенето между Москва и Вашингтон премине през „гореща“ фаза. Освен това Стоун се поинтересува дали избирането на Доналд Тръмп за президент на САЩ ще даде надежда за изменяне към по-добро на руско-американските отношения. „Надежда винаги има“, посочи Путин.\r\nОчаква се пълното интервю на Путин да бъде публикувано в американските медии в средата на юни. \r\n***. Земетресение с магнитуд 5,5 по скалата на Рихтер е регистрирано в северната част на Чили край мястото, където границите на страната с Боливия и Аржентина се съединяват.\r\nЕпицентърът на трусовете се намира на 53 км. южно от чилийския град Калама, където живеят около 150 хил. души. Дълбочината му е била на дълбочина 116 км.\r\nНяма данни за жертви и разрушения.\r\n***", "date": "2017-06-07", "title": "Преглед на международните новини до  6 часа /Агенция “Фокус”/"}
{"url": "http://www.focus-news.net/news/2017/06/07/2402142/izvestiya-spored-andriya-mandich-cherna-gora-parva-shte-napusne-nato.html", "text": "Председателят на опозиционната партия „Нова сръбска демокрация“ Андрия Мандич по време на интервю пред руския вестник  „Известия“  посочи причината за дипломатическата криза между Русия и Черна гора, за вътрешнополитическата ситуация в страната и за планирания референдум за членството на страната в НАТО.\r\n„Историята показва, че Черна гора никога не е имала по-близки съюзници от Сърбия и Русия. Но водещите страни от НАТО в течение на дълги години влагаха немалко средства и усилия за да прекъснат тези връзки и да създадат антисръбска и антируска Черна гора. Тази нова Черна гора трябваше да стане \"балкански самолетоносач\" в борбата срещу Москва и Белград. Затова и всички, които имат традиционно връзки с Русия и Сърбия днес се възприемат враждебно. А тези, които се борят за запазването на отношенията с традиционните съюзници се наричат основни врагове“, посочи Мандич. \r\n„Страната на практика се намира на границата на граждански сблъсък още от 2006 г. , когато се проведе съмнителния референдум за независимостта. На фона на решението на властите да влязат в НАТО и да въведат антируски санкции този разкол се засилва. Освен това управляващият режим започна да използва по-остри методи срещу опозицията“, добави опозиционерът. \r\n„На първо място искаме да проведем ревизия на позициите спрямо НАТО. Повечето граждани са срещу влизането на страната в Алианса, защото изтребителите му водеха бомбардировки на територията на Черна гора още преди да нападнат Сърбия. Затова и след смяната на властта ние ще организираме референдум за присъствието ни във военнополитическия блок и така Черна гора ще стане първата държава, която ще напусне НАТО. Ние ще отменим антируските санкции и ще анулираме признаването на независимостта на несъществуващата държава Косово. Наш главен приоритет ще бъде възстановяването на отношенията с Русия и със Сърбия. Но същевременно сме готови да водим конструктивен диалог със всички наши съседи, в това число и с членовете на ЕС и на НАТО“, добави той.  Виктор Турмаков", "date": "2017-06-07", "title": "Известия: Според Андрия Мандич „Черна гора първа ще напусне НАТО“"}
{"url": "http://www.focus-news.net/news/2017/06/07/2402151/cnn-donald-tramp-predlaga-varhu-stenata-po-granitsata-s-meksiko-da-se-postavyat-slanchevi-paneli.html", "text": "Президентът на САЩ Доналд Тръмп предложи върху обещаната от него стена по границата с Мексико  да се поставят слънчеви панели. Той е предложил това по време на среща с конгресмени от Републиканската партия, сочат източници, запознати с разговора, предаде  CNN.\r\nСпоред президента слънчевите панели са начин тя да носи печалби и да изплати стойността си. \r\nВъпреки че Тръмп на няколко пъти да обещаваше да построи стена по протежението на южната граница по време на предизборната си кампания, заплатена при това от Мексико, Конгресът все още не е одобрил средства за правителството, за да може проектът за бъде осъществен. \r\nВъпреки, че опозиционната Демократическа партия да подкрепя възобновяемата енергия едва ли добавянето на слънчеви панели ще промени мнението ѝ относно стената.  Виктор Турмаков", "date": "2017-06-07", "title": "CNN: Доналд Тръмп предлага върху стената по границата с Мексико да се поставят слънчеви панели"}
{"url": "http://www.focus-news.net/news/2017/06/07/2402128/reuters-emanyuel-makron-zayavi-na-printsa-na-abu-dabi-che-frantsiya-shte-e-bezkompromisna-v-borbata-sreshtu-terorizma.html", "text": "Президентът на Франция Еманюел Макрон посочи на престолонаследника на Абу Даби Шейх Мохамед бин Зайед ал Нахиян, че е дълбоко притеснен от надигащото се напрежение в Персийския залив и че Франция ще бъде „безкомпромисна\" в борбата срещу тероризма, предаде  Reuters.\r\nПо-рано във вторник Макрон проведе разговор с емира на Катар Шейх Тамим бин Хамад ал Тани и с президента на Турция Реджеп Тайип Ердоган за кризата в дипломатическите отношения между страните от Персийския залив в два отделни телефонни разговора.\r\n„Франция ще бъде безкомпромисна в борбата срещу тероризма и финансирането на тероризма“, заяви представител на френското президентство, цитиращ какво е казал Макрон на престолонаследника на Абу Даби. Френският президент е потвърдил в преговорите с Абу Даби, едно от емирствата в ОАЕ, че е важно стабилността в региона да бъде запазена и че подкрепя инициативите, стремящи се към намаляване на напрежението, избухнало между Катар и арабските му съседи. \r\nОАЕ, заедно с Бахрейн, Египет и Саудитска Арабия прекъснаха дипломатически връзки с Катар в понеделник, обвинявайки го, че подкрепя тероризма. По-късно към тях се присъединиха Либия и Йемен.  Виктор Турмаков", "date": "2017-06-07", "title": "Reuters: Еманюел Макрон заяви на принца на Абу Даби, че Франция ще е безкомпромисна в борбата срещу тероризма"}
{"url": "http://www.focus-news.net/news/2017/06/07/2402152/pluvane-kayl-chalmars-premina-prez-sardechna-operatsiya.html", "text": "Австралийския плувец Кайл Чалмърс премина през успешна сърдечна операция, предаде  ABC News.\r\n18-годишният олимпийски шампион страда от тахикардия. Заради операцията той ще пропусне световното първенство по плуване в Будапеща през юли. \r\nЧалмърс завоюва златото на Олимпиадата в Рио де Жанейро през 2016 г. на 100 метра свободен стил.  Виктор Турмаков", "date": "2017-06-07", "title": "Плуване: Кайл Чалмърс премина през сърдечна операция"}
{"url": "http://www.focus-news.net/news/2017/06/07/2402153/antonio-guterish-nedostigat-na-vodni-resursi-po-sveta-stava-vse-po-ostar.html", "text": "Според генералния секретар на ООН Антонио Гутереш изчерпването на водните ресурси по света ще доведе до това, че към  2050 г.  четвърт от световното население ще усеща хроничен недостиг на вода, предаде ТАСС.\r\n„В условия, когато потребността от питейна вода расте  към средата на века примерно с около 40%, а също така и в условията на глобалните климатични изменения, оказващи въздействия на всички страни, въпросът за недостига на питейна вода предизвиква нарастващо притеснение“, подчерта той, отбелязвайки, че „водата, мирът и сигурността са неразделно свързани“.\r\n„Ако не бъде изработен ефективен механизъм за управление на водните ресурси, ние рискуваме да се окажем в ситуация, когато рязко ще се изострят споровете между отделните общности и дори държави“, подчерта той, напомняйки, че по света има 270 речни басейна, които се използват като източник на прясна вода от две или повече страни и тези речни басейни дават питейна вода на 40% от световното население.  Виктор Турмаков", "date": "2017-06-07", "title": "Антонио Гутериш: Недостигът на водни ресурси по света става все по-остър"}
{"url": "http://www.focus-news.net/news/2017/06/07/2402154/plovdiv-vremenno-dvizhenieto-se-osashtestvyava-v-po-edna-lenta-v-dvete-posoki-pri-km-112-na-avtomagistrala-trakiya-poradi-avariral-tezhkotovaren-avtomobil.html", "text": "Временно движението се осъществява в по една лента в двете посоки при км 112 на автомагистрала \"Тракия\" поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2017-06-07", "title": "Пловдив: Временно движението се осъществява в по една лента в двете посоки при км 112 на автомагистрала \"Тракия\" поради аварирал тежкотоварен автомобил"}
{"url": "http://www.focus-news.net/news/2017/06/07/2402159/predstoyashti-mezhdunarodni-sabitiya-za-7-yuni-agentsiya-fokus.html", "text": "Германският канцлер Ангела Меркел ще проведе среща с българския министър-председател Бойко Борисов.\r\n***Германският външен министър Зигмар Габриел ще проведе среща със своя колега от Саудитска Арабия - Абдел ал-Джубер, чиято страна тази седмица прекрати дипломатически отношения с Катар.\r\n***Германският кабинет ще вземе решение дали да изтегли военнослужещите на страната от турската авиобаза „Инджирлик“.\r\n***Европейската комисия ще представи планове за финансирането на отбраната на Европейския съюз след Брекзит.\r\n***Последен ден на кампанията преди предсрочните парламентарни избори във Великобритания.\r\n***", "date": "2017-06-07", "title": "Предстоящи международни събития за 7 юни (Агенция „Фокус“)"}
{"url": "http://www.focus-news.net/news/2017/06/07/2402157/predstoyashti-sabitiya-v-stranata-za-7-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 13.00 часа в зала 203 на Община Шумен министърът на културата Боил Банов ще проведе работна среща с представители на културните институти и творците в града. В срещата ще участват и кметът на града Любомир Христов, заместник-кметът по образование и култура Найден Косев и областният управител проф. Стефан Желев. \r\n***\r\nОт 16.30 часа в Ритуалната зала на община Велико Търново министърът на културата Боил Банов ще проведе работна среща с представители на културни и образователни институти. От 17.00 часа министърът на културата Боил Банов ще даде брифинг.\r\n***\r\nОт 09.00 часа в в хотел „КООП“ Столична община и Асоциация за развитие на София са домакин на работна среща от партньорството \"Дигитален преход“. На събитието ще присъства председателят на Столичния общински съвет Елен Герджиков.\r\n***\r\nОт 09.00 часа 19 състав на СГС ще гледа делото срещу Веселин П. и др. (чл. 243-250 чл.)\r\n***\r\nОт 09.30 часа 3 състав на СГС ще гледа делото срещу Георги К., Петър П. И др. за инцидента с падналата сграда на ул. „Алабин“ при който загинаха две момичета (чл. 123 НК).\r\n***\r\nОт 09.30 часа в зала „Ню Йорк“ в „Кeпитал Форт“ ще се проведе кръгла маса с международно участие на тема: „Пожароустойчиви врати и прозорци – обхват и прилагане на продуктов стандарт БДС EN 16034:2014\".\r\n***\r\nОт 10.00 часа в хотел „Холидей Ин – София“ ще бъде открит Четвъртият конгрес на Националния Борд по Туризъм. Събитието се провежда под патронажа на Министър-председателя на Република България, Бойко Борисов.\r\n***\r\nОт 10.00 часа в Националния пресклуб на БТА Националeн инициативен комитет за качествена и иновативна образователна система ще даде пресконференция, на която ще обяви началото на Национална гражданска инициатива с предложения за промени в образователната система.\r\n***\r\nОт 10.00 часа в сградата на КЕВР ще се проведе обществено обсъждане на проект на решение, относно изменение на цени на електрическата и топлинна енергия на \"Топлофикация Перник\" АД.\r\n***\r\nОт 10.00 часа в Специализирания наказателен съд ще се гледа делото срещу Ваня Д., Кирил Г., Николай Д. и Роберт В. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Иван И., Христо Г., Ани С. и др. за образуване и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Радослав К., Генчо П., Венцислав П. и др. за образуване и ръководене на организирана престъпна група. \r\n***\r\nОт 10.00 часа в хотел „Феста София“ Софийски арбитражен съд организира семинар, на който ще бъде разисквана темата как арбитражния съд помага на бизнеса. Гост лектор ще бъде Ирина Гириф - Генерален секретар на Международния съд в Париж при „Международна арбитражна камара в Париж” /CAIP/.\r\n***\r\nОт 11.00 часа в Националния Пресклуб на БТА, екипът на ИнтелиАгро ще представи анализа „10 години ОСП в България - постига ли целите си Общата селскостопанска политика на ЕС?\".\r\n***\r\nОт 11.00 часа в кафе-клуба на Драматичния театър, експертният съвет на Международния фестивал на камерната музика ще даде пресконференция във връзка  с предстоящото 53-то издание на Фестивала, който ще се проведе от 10 до 20 юни в Етнографския музей.\r\n***\r\nОт 11.00 часа в зала „Музейна“ в сградата на Секретариата на БЧК ще се състои пресконференция във връзка с традиционната Седмица на водното спасяване. На събитието ще се проведе демонстрация, в която за първи път ще се включат деца, преминали обучение по водна безопасност по програмите на ВСС.\r\n***\r\nОт 12.30 часа зам.-кметът на Столичната община Йоана Христова ще провери функционирането на системата на сметосъбиране на територията на Женския пазар и резултатите от използването на сензори, отчитащи обема на отпадъците в съдовете за смет.\r\n***\r\nОт 13.00 часа в Специализирания наказателен съд ще се гледа делото срещу Симеон Т., Добрин Д. и др. за образуване и ръководене на организирана престъпна група. \r\n***\r\nОт 13.00часа в градината нa „Miyabi Japanese restaurant\" ще се състои пресконференция на стилист Капанов и международна фризьорска организация Intercoiffure Bulgaria по повод доброто представяне на Intercoiffure Bulgaria от български фризьори на 22 Световен конгрес в Осака, Япония.\r\n***\r\nОт 13.00 часа в зала „Арена“ в „Арена ди Сердика Ресиденс Хотел“, Българската асоциация за персонализирана медицина (БАПЕМЕД) организира училище за персонализирана медицина на тема: „Персонализирана медицина: молекулярна диагностика в онкохематологията – реалност, възможности и предизвикателства“.\r\n***\r\nОт 18.30 часа в зала „Пеша Николова“ на Центъра за култура и дебат „Червената къща” ще бъде открито Осмото издание на „Месец на фотографията“ 2017. \r\n***\r\nОт 19.00 часа в голямата зала на Национална Музикална Академия „Проф. Панчо Владигеров”, световноизвестният италиански музикант Маестро Франко Петраки ще дирижира концерт на АСО, в който са включени творби от Джовани Ботезини, Нино Рота, Армандо Травайоли, както и негови произведения.\r\n***\r\nОт 19.30 часа в Централно фоайе на НДК официално ще бъде открита фотоизложба „Лицето ни“, в която ще бъдат представени кадри от най-ярките събития в Двореца, реализирани по време на подготовката за Председателството. \r\n***\r\nОт 20.00 часа на Столичния куклен театър ще бъде представено „Кино на живо” – на кинорежисьорите Брент Грийн, аниматор и Сам Грийн –номиниран за Оскар за най-добър документален филм с „The Weather Underground“ през 2004г.\r\n***\r\nОт 20.00 часа в театър 199 ще се състои премиера на постановката „4000 МИЛИ\" от Ейми Херцог.\r\n***\r\nОт 18.30 часа в Регионален исторически музей ще бъде открита гостуваща изложба на РИМ - Ловеч „Старинният квартал Вароша - вечната любов в сърцето на градовете\", а преди това ще бъдат изнесени доклади от специалисти по повод националната среща „Музеите и устойчивото развитие“.\r\n***\r\nОт 10.00 часа на летище „Сарафово” ще се проведе Съвместен семинар на МВР и служители на Министерството на транспорта, работещи по направление „Сигурност“.\r\n***\r\nОт 17.00 часа Археологическият музей организира уики ден, в който всеки желаещ може да създаде дигитално съдържание в Уикипедия.\r\n***\r\nОт 18.00 часа в Дом на писателя, Илеана Стоянова, потомка на Добри Чинтулов, ще представи книга със събрана любовна лирика. \r\n***\r\nОт 19.30 часа в Летния театър при вход свободен, корейската група за перкусии „Норъм Мачи\" ще разкрие екзотиката и неповторимата атмосфера на своята страна.\r\n***\r\nОт 09.00 часа в зала „Ривиера” на хотел „Ривиера бийч” заместник-министърът на енергетиката Красимир Първанов ще участва в традиционната конференция „Българската атомна енергетика – национална, регионална и световна енергийна сигурност“.\r\n***\r\nОт 10.00 часа в хотел „Черно море“ ще се проведе конференция на тема: „Противодействие на радикализма и езика на омразата“. Събитието е организирано от дирекция „Превенции“ към Община Варна, съвместно с Общинската комисия за борба срещу противообществените прояви на малолетните и непълнолетните (ОКБППМН).\r\n***\r\nОт 15.00 часа ще отвори врати Изнесеният център за кариерно консултиране и кандидатстудентски прием, намиращ се на ул. „Асен Златаров“ №8 ще отвори врати.\r\n***\r\nОт 09.00 часа в Интерхотел Велико Търново ще се проведе Откриване на XI Национална конференция за превенция на наркоманията. \r\n***\r\nОт 09.15 часа в Интерхотел Велико Търново ще се проведе Откриване на обучителен семинар на трафик на хора, организиран от Международна служба по миграция. \r\n***\r\nОт 11.00 часа в зала 1 на Регионалното управление на образованието – Велико Търново ще се проведе връчване на годишните награди за учебната 2016/2017 година „Директор на годината“ и „Учител на годината“. \r\n***\r\nОт 18.30 часа в Читалище „Надежда” ще бъде открито Творческо ателие „Красотата на българския фолклор“ с ръководител Райчо Димитров. \r\n***\r\nОт 18.30 часа в Изложбени зали „Рафаел Михайлов” ще се проведе Концерт на хор „Царевец“ и хор „Кантилена“. \r\n***\r\nОт 20.00 часа на сцената на „Арт лято”, парк „Боруна” ще се проведе Представяне на книгата „Крайпътна обител“ на Александър Христов. \r\n***\r\nОт 08.30 часа в спортна зала \"Фестивална\" ще бъде даедно началото на традиционния футболен турнир на малки врати за ученици 5 - 7 клас. Кметът на Община Видин Огнян Ценков ще награди победителите в 14.15 часа.\r\n***\r\nОт 19.00 часа в камерна зала на ДКТ ще се играе постановката „Женитбата“ от Н. В. Гогол. \r\n***\r\nОт 18.00 часа в база „Хорова зала на „Добруджански звуци“ ще се проведе годишен концерт на деца от Музикална къща „Катлин“ и приятели.\r\n***\r\nОт 10.00 часа финландската учителка Мария Хелстола ще проведе обучение по „Драма метод за преподаване на езици” в Дома на културата „Борис Христов“.\r\n***\r\nОт 10.00 часа в сградата на ОФ \"Пловдив 2019\" (ул. \"Арх. Христо Пеев\" 6) ще се състои пресконференция, на която ще бъдат представени дейностите на фондацията след решението на Министерски съвет за артистичните проекти, част от програмата на \"Пловдив 2019\".\r\n***\r\nОт 11.00 часа ще бъде открит новият туристически информационен център на Главната улица в Пловдив.\r\n***\r\nОт 14.00 часа, зала 10 в Районен съд Пловдив ще се гледа делото срещу адвокат от Хасково, обвинен по чл. 144 ал. 3 от НК за това, че през месец ноември 2014 г. се е заканил с убийство на журналист от интернет-сайта “Хасково.нет”\r\n***\r\nОбщинските съветници от ПП ГЕРБ ще проведат приемни за граждани. В офиса на ПП ГЕРБ в район „Южен“ от 16.00 до 18.00 часа граждани ще приемат Радослава Ташкова, председател на Групата на ПП ГЕРБ и заместник-председател на Общински съвет  - Пловдив и Георги Василев. От 17.00 до 18.00 часа в същия офис граждани ще приема д-р Аргир Аргиров. От 16.30 до 18.00 часа в офиса на ПП ГЕРБ в район „Източен” с граждани ще се срещнат  Ани Лафчиева и Емил Русинов. \r\n***\r\nОт 18.00 часа в Балабановата къща в Пловдив ще се открие изложбата „Преподаватели и студенти“. Тя включва произведения на преподаватели и студенти от Академията за музикално, танцово и изобразително изкуство.\r\n***\r\nОт 19.00 часа на площад „Централен“ ще се състои концерт от Coca-Cola The Voice Happy Energy Tour 2017.\r\n***\r\nОт 17.00 часа по главната пешеходна улица ще премине литийно шествие по повод официалното откриване на фестивала „Св. Богородица – Достойно естъ“.\r\n***\r\nОт 15.00 часа на „Алеята на народите“ в пристанище „Марина Диневи“ ще бъде барелеф на Джанюариъс Макгахан. На церемонията ще присъстват 14 от наследниците на Макгахан, както и посланикът на САЩ Ерик Рубен.\r\n***\r\nОт 17.30 часа в плувния басейн в Смолян ще бъдат показани демонстрации на спасителни техники. \r\n***\r\nОт 11.00 часа в зала „Байер“ ще бъде открит международен пленер по живопис „Дружба“. \r\n***\r\nОт 11.00 часа в парк „Пети октомври“ ще се проведе VI Международен фестивал „Джаз форум Стара Загора“ – „Големите звезди и големите оркестри“. \r\n***\r\nОт 11.30 часа в зала 203 на Общината кметът на Стара Загора Живко Тодоров ще се срещне със спортистите-ветерани от града, които участваха в 9-те Световни мастърс игри.\r\n***\r\nВ 13.00 часа в залата на 2 ет. в Община Хасково ще се състои пресконференция, на която ще бъдат дадени повече подробности за 11-тия фестивал „Вълшебен свят“. \r\n***\r\nВ 09.45 часа в двора на ОДЗ „Щурче“ ще се състои брифинг и открит урок по пътна безопасност. \r\n*** \r\nОт 13.00 часа в зала 203 на Общината министърът на културата Боил Банов ще проведе работна среща с кмета на Община Шумен и с представители на културните институции в града.", "date": "2017-06-07", "title": "Предстоящи събития в страната за 7 юни (Агенция „Фокус“)"}
{"url": "http://www.focus-news.net/news/2017/06/07/2402156/aktualna-patna-obstanovka.html", "text": "Информация за състоянието на републиканските пътища \r\nи въведени ограничения, предоставена от Агенция “Пътна инфраструктура”.\r\nМетеорологична обстановка:\r\nНа 07.06.2017 г. След обяд и до полунощ над Западна и Централна България ще се развива купеста и купесто-дъждовна облачност. Ще има краткотрайни валежи, в отделни райони интензивни, придружени с гръмотевици и временно усилване на вятъра. Възможни са градушки. Предимно слънчево ще се задържи над Източна България. Максималните температури ще са между 27° и 32°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“ – София;\r\n- път I-9 Варна – Бургас;\r\n- път II-18 Околовръстен път София;\r\n- път II-99 Бургас-Царево\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок от 08:30 до 17:30 ч на 07.06.2017 г.; от км 324+000 до км 355+000 в участъка Карнобат-Българово - поставяне на бордюри в двете посоки. Срок до 15.06.2017 г.; на км 339+000 посока Бургас - извършва подмяна на ОСП. Срок до 07.06.2017 г.; област Пазарджик: от км 63+000 до км 66+000 в посока София при Церово – косене в средната разделителна ивица. Срок до 07.06.2017г.; от км 75+000 до км 80+000 в посока София при Калугерово – косене в средната разделителна ивица. Срок до 07.06.2017 г.; област София: движение в една лента при Вакарел посока Бургас от км 20+000 до км 29+000 поради частични ремонтни дейности в изпреварващата лента. Движението се осъществя в активната лента. Срок до 07.06.2017 г. \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД да приключи най-късно до 31.08.2017 г.;\r\nОграничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.; ограничено движението на км 78+500  /пътна връзка Прелок/ посока Варна, поради ремонтни дейности по мантинелите от 11:00 до 15:00 часа. Обходния маршрут: отбивката на км 76+500 по околовръстното на Ябланица. Срок до 07.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по път Смоляновци-Д.Вереница, поради полагане на хоризонтална маркировка. Срок до 09.06.2017 г.; движение в една лента по път Монтана-Сумер, полагане на хоризонтална маркировка. Срок до 12.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво  платно за движение по ул „Илинден“  и затворен за движение бул. „Васил Кънчов“ от км 143+400 до км  144+200 – частични ремонтни дейности на асфалтовата настилка. Срок до 07.06.2017г.\r\nОбходен маршрут: \r\n \tпосока Монтана-Враца:  ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца- Монтана: път Обход Враца;  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София  от км 196+700 /с. Врачеш/ до км 229+700 /с.Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 397+150 до км 401+420 – полагане на хоризонтална маркировка. Срок до 11.06.2017г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В.Търново от км 99+300 до км 99+400 – ремонтни дейности на асфалтовата настилка. Срок до 15.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; Ново село-В.Търново в участъка от км 65+200 до км 115+300 – движението се извършва последователно в една лента в двете посоки и се регулира от служители на МВР и сигналисти, поради частични ремонтни дейности на асфалтовата настилка и банкетите. Срок до 10.06.2017 г.; област Ловеч: Малиново-Севлиево от км 36+668 до км 58+382, – движение в една лента, поради възстановяване на ограничителни системи. Срок до 08.06.2017г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 85+000 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: ВОБД по път 5/Е85 сп.Джебел-п.в.Кирково-граница Гърция в участъка от км 387+780 до км 388+542, между надлез Кирково-граница Гърция, поради извършване на СМР. Движението се извършва в дясната лента за движение посока граница Гърция. Срок до 18.09.2017г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Стара Загора: разклон  Горно Сахране-Казанлък от км 276 до км 307 – полагане на хоризонтална маркировка. Движение с повишено внимание. Срок до 09.06.2017 г.; област Бургас: от км 445+000 до км 450+000 – частични ремонтни дейности.Срок до 09.06.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОД на Аспарухов мост - движението преминава изцяло двупосочно по ремонтираното източно платно. За регулиране на движението от бул. „Христо Ботев“ и ул. „Девня“ е предвиден светофар. За обслужване на пристанище Варна „Изток“ е предвидена лента за ляво завиване и се регулира от сектор „Пътна полиция“ при ОД на МВР Варна. Движението по посока на движение вход град Варна от АМ „Черно море“ се осъществява в най-крайната лява лента на Аспарухов мост, а тези които идват от квартал Аспарухово и Галата в дясната лента на моста. \r\nПри необходимост е предвидена дясната лента на Аспарухов мост посока град Варна да се обособи само за автобуси на градски транспорт и МПС със специален режим на движение. \r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“. Движение с повишено внимание по Аспарухов мост - ограничение на скоростта на 40 км/час. Краен срок за завършване на ремонтните работи до 15.06.2017 г.;\r\nКранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: Сл. бряг–Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.; от км 168+100 до км 224+500 в участъка Обзор-Сарафово – ръчно и машинно косене на тревни площи. Движение с повишено внимание. Срок 09.06.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-Разлог-Гоце Делчев-граница Гърция от км 50+000 до км 67+700 – поради извършване на частични ремонтни работи по асфалтовата настилка движението ще се извършва  в дясната или лявата лента за движение, съгласно поставените  пътни знаци и указанията на регулировчиците. Срок до 09.06.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.; път II-79 от км 38+000 до км 77+000 Желязковo-Константиново се извършва косене на тревни площи. Срок 15.06.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 от км 49 до км 58 – машинен ремонт на пътната настилка. Срок до 09.06.2017 г.; път II-99 от км 20 до км 49 в участъка Созопол-Царево – рязане на храсти и косене на трева. Срок до 30.06.2017 г. път III-539 Айтос-Средец от км 24+000 до км 34+000 – движение с повишено внимание, поради ремонтни дейности на асфалтовата настилка. Срок до 12.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности:\r\nПът ІІІ-303 Михалци-Мусина в участъка от км 39+000 до км 51+400 – МПС се пропускат последователно в двете посоки. Движението се регулира от регулировчици, поради дейности по ремонт на асфалтовата настилка и профилиране на банкети. Срок до 07.06.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1401 между п.к. II-14 и с. Киряево от км 4+300 до км 5+970 – ремонтни дейности на асфалтовата настилка. Срок до 09.06.2017г.;\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n- за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-552 Димовци-Торбалъжите от км 5+000 до км 28+746 – движение с повишено внимание, поради изсичане на храсти и косене на тревни площи. Срок до 09.06.2017 г.; път III-4404 Дебел дял-Музга oт км 15+000 до км 18+000 – движение в една лента, поради ремонтни дейности по асфалтовата настилка. Срок до 09.06.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5002 Донино-Велковци от км 0+000 до км 6+000 – движение с повишено внимание, поради изсичане на храсти. Срок до 09.06.2017 г. \r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 09.06.2017 г.;път III-6001 Гърляно-Бобешино от км 0+000 до км 13+000 в участъка движение с повишено внимание, поради извършване на ремонтни дейности: профилиране на банкети, оформяне на земни окопи и др. Стесняване на една от лентите за движение. Сигнализирано с пътни знаци. Срок до 17:30 часа на 10.06.2017 г.; път III-6372 от км 24+650 до км 33+170 в участъка Косово- Трекляно движение с повишено  внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 08.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-867 Злагоград-Бенковски от км 56+000 до км 67+800 в участъка между с. Дрянова глава и с. Подкова – частични ремонтни дейности на асфалтовата настилка. Срок до 09.06.2017 г.;\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът III-103 Роман-Брестница от км 36+065 до км 58+919 – частични ремонтни дейности по пътната. Срок до 13.06.2017г.; път III-358 Гложене-Ябланица от км 65+000 до км 76+000 – частични ремонтни дейности по пътната настилка. Срок до 13.06.2017г.; път ІІІ-401 Ловеч-Петко Славейков от км 28+000 до км 46+170 – движение в една лента, поради частични дейности работи по пътната настилка. Срок до 09.06.2017 г.; път ІІІ-402 Български Извор-Борима от км 0+000 до км 15+000 – частични ремонтни дейности по пътната настилка. Срок до 16.06.2017 г.;\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 15.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІ-81 от км 50+870 до км 70+500 –  почистване на водостоци и канавки. Срок до 09.06.2017 г.; път ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 30.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът II-37 Радилово-Пещера от км 140+000 до 145+000 – частичен ремонт на асфалтовата настилка. Движение в една лента. Срок до 07.06.2017 г.; път ІІІ-801 Средищна-Панагюрище от км 25+150 до км 54+500 – частичен ремонт на асфалтовата настилка. Движение в една лента. Срок до 07.06.2017 г.; път III-6006 Петрич-Поибрене от км 14+760 до км 23+060 – частичен ремонт на асфалтовата настилка. Движение в една лента. Срок до 07.06.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-6032 Лесковец-Батановци от км 4+100 до км 5+500 – локален ремонт на асфалтова настилка. Срок до 07.06.2017 г.;  път ІІІ-6301 Велиново-Глоговица от км 6+000 до км 7+000 – частични ремонтни дейности на асфалтовата настилка. Движението се осъществява в свободната лента. Срок: 09.06.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът IIІ-2102 Черешово-Юпер-Божурово-Бисерци- ІІ-49 от км 15+500 до км 31+155 – частичен ремонт на асфалтова настилка. Срок до 13.06.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 16.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 0+000 до км 12+500 – частичен ремонт на асфалтова настилка. Срок до 11.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-53 Стара река-Сливен от км 72+000 до км 118+000 – ремонт на ОС /мантинела/. Движение с повишено внимание. Срок до 12.06.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-37 Граница с ОПУ Пазарджик-Доспат-Барутин от км 200+600 до км 219+340 – частични ремонтни дейности на асфалтовата настилка. Срок до 07.06.2017 г.; път ІІ-86 Чепеларе-проход Рожен от км 80+100 до км 87+600 –почистване на наноси от пясък след проливни дъждове. Срок до 10.06.2017 г.; път ІІІ-197 Тешел-Девин от км 78+100 до км 78+300, поради пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 м. Забрал-Девин от км 88+900 до км 92+100 – полагане на хоризонтална маркировка. Движение с повишено внимание в свободната лента. Срок до 07.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Софийски околовръстен път при 25-ти километър – движението на МПС се извършва двупосочно в едното платно, поради ремонт на пътен възел Околовръстен път-Челопешко. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Необходимо е шофьорите да спазват стриктно поставената пътна сигнализация, ограничението на скоростта до 40 км/ч. и указанията на контролните органи. Срок до 17.06.2017 г; път II-82 София-Самоков от км 62+500 до км 80+000 – частични ремонтни дейности на асфалтовата настилка. Ремонтните дейности ще се извършват в часовия интервал от 10:00 часа до 18:00 часа. Срок до 08.06.2017 г\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-66 Богомилово-Ракитница от км 72+700 до км 76+000 – ремонтни дейности. Движението на МПС се осъществява при стесняване на едната лента за движение. Срок до 11.06.2017 г.; път ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.; път III-5008 Борилово-Пряпорец от км 0+000 до км 10+578 – частичен ремонт на асфалтова настилка. Срок до 11.06.2017г.; път III-5031 км 0+000 до км 13+000 – движение в една лента, поради извършване на частичен ремонт на асфалтова настилка. Срок до 11.06.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът II-48 Омуртаг-Котел от км 0+000 до км 17+800 – полагане на хоризонтална маркировка. Движение с повишено внимание. Срок до 07.06.2017 г.;\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът ІІІ-2073 Векилски-Пет могили от км 0+000 до км 12+753 – ремонтни дейности на асфалтовата настилка. Движение в една лента. Срок 07.06.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-6601 Kермен-Скалица от км 17+600 до км 39+400 – частични ремонтни дейности по пътното платно. Срок до 09.06.2017г.;път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 09.06.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-07", "title": "Актуална пътна обстановка"}
{"url": "http://www.focus-news.net/news/2017/06/07/2402158/dnes-informatsionna-agentsiya-fokus-navarshva-17-godini.html", "text": "Днес Информационна агенция „Фокус“ навършва 17-годишна възраст. Точно преди 17 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция.\r\nЗа тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия. \r\nЗа нас, във „Фокус“, винаги най-важни са били и остават обективността, точността, конкретността и бързината в отразяването на събитията. \r\nПо тази причина новините на „Фокус\" винаги имат водещо място за всичко, което се случва в момента на събитието навсякъде в България, на Балканите, в Европа и по света. \r\n„Фокус“ е доказан, уважаван и желан партньор на световни информационни агенции, на десетки медии от Балканите, Европа и целия свят, благодарение на работата на своите редактори, репортери и кореспонденти. \r\n„Фокус“ е единствената българска медия, която целенасочено и постоянно работи за поддържането на българския национален дух, съхраняването на българското национално чувство и духовното обединение на българите от историческата българска диаспора. \r\nВ услуга на своите читатели и слушатели и за тяхното пълноценно и своевременно информиране, „Фокус\" създаде и най-голямата българска новинарска радиоверига, включваща 56 регионални радиостанции, 12 самостоятелни програми и 17 собствени офиса.\r\n„Фокус“ благодари на всички свои настоящи и бивши служители, оставили следа в историята на първата българска частна информационна агенция.\r\nБлагодарим на своите читатели и слушатели за 17-годишното доверие и обещаваме да не ги разочароваме. \r\n„Фокус“ ще запази извоюваното си водещото място на достоверен, бърз и ефективен източник на информация за всичко, което се случва в момента на събитието, защото за нас проблемът с фалшивите новини не съществува и е вярно само това, което вече се е случило, а не това за което се говори.", "date": "2017-06-07", "title": "Днес Информационна Агенция „Фокус“ навършва 17 години"}
{"url": "http://www.focus-news.net/news/2017/06/07/2402160/nimh-dnes-nad-zapadna-i-tsentralna-balgariya-shte-se-razviva-kupesta-i-kupesto-dazhdovna-oblachnost-shte-ima-kratkotrayni-valezhi.html", "text": "Днес преди обяд ще бъде предимно слънчево. След обяд и до полунощ над Западна и Централна България ще се развива купеста и купесто-дъждовна облачност. Ще има краткотрайни валежи, в отделни райони интензивни, придружени с гръмотевици и временно усилване на вятъра. Възможни са градушки. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Предимно слънчево ще се задържи над Източна България. Максималните температури ще са между 27° и 32°. Атмосферното налягане е близко до средното за месеца, след обяд ще се понижава и ще бъде по-ниско от обичайното.  \r\nПо Черноморието ще е предимно слънчево. Ще духа слаб вятър от юг-югоизток. Максималните температури ще са 23 - 26°. Температурата на морската вода е 19-22°. Вълнението на морето ще е 2 бала.  \r\nНад планините в сутрешните часове ще бъде предимно слънчево. Около и след обяд ще има временни увеличения на облачността. На места ще превали и прегърми, вятърът временно ще се усилва. В отделни райони валежите ще са интензивни и значителни по количество. Максималната температура на височина 1200 метра ще е около 23°, на 2000 метра – около 16°.", "date": "2017-06-07", "title": "НИМХ: Днес над Западна и Централна България ще се развива купеста и купесто-дъждовна облачност, ще има краткотрайни валежи"}
{"url": "http://www.focus-news.net/news/2017/06/07/2402163/vitseprezidentat-iliyana-yotova-shte-uchastva-v-diskusiyata-kohezionna-politika-v-planinskite-regioni.html", "text": "Днес вицепрезидентът Илияна Йотова ще открие дискусията „Кохезионна политика в планинските региони“ с изказване на тема „Ролята на планините в бъдещата кохезионна политика“. Това съобщиха от прессекретариата на държавния глава. Форумът се организира от Главна дирекция „Регионална и селищна политика“ на Европейската комисия и Европейската асоциация на планинските региони „Евромонтана“. \r\nВицепрезидентът е специален участник в събитието заради нейната инициатива, по време на мандата ѝ като евродепутат, за приемането на Доклад относно политиката на сближаване в планинските райони на ЕС. Дискусията ще се проведе в конферентен център „Албер Боршет“ в Брюксел.", "date": "2017-06-07", "title": "Вицепрезидентът Илияна Йотова ще участва в дискусията „Кохезионна политика в планинските региони“"}
{"url": "http://www.focus-news.net/news/2017/06/07/2402164/parlamentat-shte-razgleda-proekt-za-iztsyalo-nov-zakon-za-kontsesiite-tselyasht-da-zadovoli-obshtestvenite-nuzhdi-ot-kachestveni-uslugi.html", "text": "Парламентът ще разгледа проект за изцяло нов Закон за концесиите. Това е предвидено като точка трета в седмичната проектопрограма за работа на Народното събрание. Законопроектът е внесен от ПГ на ГЕРБ и цели прехвърляне на задължения и  функции, свързани със строителство и с предоставяне на услуги от публични органи на икономически оператори. Проектозаконът цели да освободи администрацията от неприсъщи дейности и да задоволи належащите нужди на обществото от редица качествени инфраструктурни, образователни, културни, спортно-туристически, здравни, охранителни и обществени услуги, при най-доброто съотношение качество – цена. Със законопроекта се предлага, когато определеният срок за концесия за строителство или за услуги е 35 години  или по-дълъг, да е необходимо решение на Народното събрание. За общинските концесии, когато  максималният рок е 20 години, се предлага процедурата за определяне на концесионер да се открива след решение на общинския съвет. Като точка първа в дневния ред на парламента е залегнал проектът за изцяло нов Закон за жестомимичния език. Той е внесен от ПГ на „БСП за България”. С него се уреждат обществените отношения , свързани с използването на този език като средство за общуване на хората с увреден слух. Законопроектът за жестомимичен език цели да обучи преводачи, които да работят с деца и възрастни с увреден слух. Законопроектът цели да въведе необходимостта от осигуряване на превод от и на жестомимичен език на хората с увреден слух при осъществяване на комуникацията им с институциите, местното самоуправление и със съдебните органи.", "date": "2017-06-07", "title": "Парламентът ще разгледа проект за изцяло нов Закон за концесиите, целящ да задоволи обществените нужди от качествени услуги"}
{"url": "http://www.focus-news.net/news/2017/06/07/2402161/premierat-boyko-borisov-e-na-ofitsialno-poseshtenie-v-germaniya.html", "text": "Премиерът Бойко Борисов е на официално посещение в Германия. Това съобщиха от правителствената информационна служба. В Берлин премиерът Борисов ще разговаря с федералния канцлер Ангела Меркел. Акценти в официалните разговори са развитието на двустранните отношения и сътрудничеството в рамките на Европейския съюз.\r\nПри посещението си в Германия министър-председателят е придружаван от вицепремиера Томислав Дончев и министъра на финансите Владислав Горанов.", "date": "2017-06-07", "title": "Премиерът Бойко Борисов е на официално посещение в Германия"}
{"url": "http://www.focus-news.net/news/2017/06/07/2402168/sport-evropeyskiyat-parlament-podkrepi-kandidaturata-na-parizh-za-provezhdane-na-olimpiyskite-igri-prez-2024-godina.html", "text": "Комисията по спорта в Европейския парламент подкрепи кандидатурата на Париж за провеждане на летните Олимпийски игри през 2024 г., предаде Insidethegames.biz.\r\nФренската делегация начело с министъра на спорта на Франция Лора Фласел представи проекта за кандидатурата в Брюксел. Председателят на Европейския парламент Антонио Таяни изрази своята подкрепа.\r\nЛос Анджелис също претендира да бъде домакин на игрите. Изборите за домакин на събитието ще се проведат на 13 септември 2017 г. на сесия на МОК в Лима. Виктор Турмаков", "date": "2017-06-07", "title": "Спорт: Европейският парламент подкрепи кандидатурата на Париж за провеждане на Олимпийските игри през 2024 година"}
{"url": "http://www.focus-news.net/news/2017/06/07/2402140/pentagonat-dzheyms-matis-provede-telefonen-razgovor-s-ministara-na-otbranata-na-katar.html", "text": "Прессекретар на Пентагона съобщи, че министърът на отбраната на САЩ Джеймс Матис е провел разговор със своя катарски колега след решението на арабските държави да прекъснат отношенията си със страната, предаде  Reuters. \r\nПрессекретарят не изложи подробности от разговора. \r\nПо-рано във вторник Пентагонът посочи, че високо цени Катар за това, че на негова територия има военновъздушна база на САЩ и за това „че устойчиво подкрепя регионалната стабилност“, в опит да успокои страната, въпреки че президентът Доналд Тръмп рещи да аплодира решението на арабските държави за прекъсването на отношенията. Виктор Турмаков", "date": "2017-06-07", "title": "Пентагонът: Джеймс Матис проведе телефонен разговор с министъра на отбраната на Катар"}
{"url": "http://www.focus-news.net/news/2017/06/07/2402167/ministar-boil-banov-shte-provede-rabotni-sreshti-s-kulturnata-obshtestvenost-v-shumen-i-veliko-tarnovo.html", "text": "Министърът на културата Боил Банов продължава поредицата срещи с културната общественост по градове, които започнаха на 1 юни от Ловеч, съобщиха от пресцентъра на Министерство на културата. \r\nДнес, от 13.00 часа, в зала 203 на Община Шумен министър Банов ще проведе работна среща с представители на културните институти и творците в града. В срещата ще участват и кметът на града Любомир Христов, заместник-кметът по образование и култура Найден Косев и областният управител проф. Стефан Желев. В този формат с акцент върху създателите на културен продукт, предложен от министъра, ще бъдат обсъдени актуални проблеми на работещите в сферата на изкуствата и начините за решаването им. \r\nОт 16.30 часа днес в Ритуалната зала на Община Велико Търново министър Банов ще проведе работна среща с представители на културни и образователни институти, сред които: Регионален исторически музей – В. Търново, Исторически музей – Горна Оряховица, Регионална библиотека „П. Р. Славейков” – Велико Търново, читалище „Надежда” – Велико Търново, читалище „Искра” – Велико Търново, читалищата в Дебелец и Килифарево, Музикално-драматичния театър „Константин Кисимов”. В срещата ще вземат участие и представители и експерти на общините Велико Търново и Горна Оряховица, както и заместник-кметът на Старата столица с ресор „Хуманитарни дейности” Ганчо Карабаджаков. \r\nВеднага след работната среща, в 17.00 часа, министърът на културата Боил Банов ще даде брифинг отново в Ритуалната зала на Община Велико Търново.", "date": "2017-06-07", "title": "Министър Боил Банов ще проведе работни срещи с културната общественост в Шумен и Велико Търново"}
{"url": "http://www.focus-news.net/news/2017/06/07/2402169/zam-kmetat-na-sofiya-yoana-hristova-shte-proveri-funktsioniraneto-na-sistemata-na-smetosabirane-na-teritoriyata-na-zhenskiya-pazar.html", "text": "Заместник-кметът на София Йоана Христова ще провери функционирането на системата на сметосъбиране на територията на Женския пазар и резултатите от използването на сензори, отчитащи обема на отпадъците в съдовете за смет. Това съобщиха от пресцентъра на Столична община.\r\nНа проверката ще присъства председателят на комисията по икономика и собственост към Столичния общински съвет Николай Стойнев. \r\nПроверката ще се състои днес, в 12.30 часа, в близост до ул. „Екзарх Йосиф“.", "date": "2017-06-07", "title": "Зам.-кметът на София Йоана Христова ще провери функционирането на системата на сметосъбиране на територията на Женския пазар"}
{"url": "http://www.focus-news.net/news/2017/06/07/2402162/afp-dvama-ot-zaginalite-po-vreme-na-napadenieto-v-london-sa-avstraliytsi.html", "text": "Австралийският външен министър Джули Бишъп съобщи, че двама граждани на страната са сред убитите по време на терористичното нападение от събота през нощта в Лондон, предаде  AFP.\r\n„Австралийското правителство е дълбоко опечалено да потвърди, че двама австралийци са убити по време на терористичното нападение в Лондон“, заяви Бишъп.  Виктор Турмаков", "date": "2017-06-07", "title": "AFP: Двама от загиналите по време на нападението в Лондон са австралийци"}
{"url": "http://www.focus-news.net/news/2017/06/07/2402166/vitsepremierat-ekaterina-zaharieva-shte-se-sreshtne-s-premiera-na-rumaniya-sorin-grindyanu-i-s-ministara-na-vanshnite-raboti-teodor-meleshkanu.html", "text": "Заместник министър-председателят по правосъдната реформа и министър на външните работи Екатерина Захариева ще бъде на работно посещение в Румъния днес, съобщиха от пресцентъра на Министерство на външните работи.\r\nВ Букурещ вицепремиерът Захариева ще се срещне с министър-председателя на Румъния Сорин Гриндяну.\r\nВ рамките на визитата си Екатерина Захариева ще разговаря и с румънския министър на външните работи Теодор Мелешкану. Във фокуса на срещата между двамата първи дипломати ще бъдат двустранните отношения и сътрудничеството в различните регионални формати. Екатерина Захариева и Теодор Мелешкану ще обсъдят още актуални теми от европейския и международния дневен ред, както и въпроси по сигурността.", "date": "2017-06-07", "title": "Вицепремиерът Екатерина Захариева ще се срещне с премиера на Румъния Сорин Гриндяну и с министъра на външните работи Теодор Мелешкану"}
{"url": "http://www.focus-news.net/news/2017/06/07/2402170/denyat-7-yuni-v-balgarskata-istoriya.html", "text": "2012 г.\r\nПрезидентът на Р България връчва Орден „Стара планина“ на Юдит Ланг, извънреден и пълномощен посланик на Унгария в Република България - първа степен за „за изключително големите ѝ заслуги за развитието на българо-унгарските отношения и по повод окончателното ѝ отпътуване от страната“\r\n2006 г.\r\nИзлиза от печат монографията “История на музейното дело в България” от доц. д-р Симеон Недков. \r\nМонографията на доц. Недков е посветена на всички музейни дейци в България, работили всеотдайно за опазване на богатото ни културно наследство, тя излиза и по повод 150-годишнината на музейното дело в България.\r\nДоц. д-р Симеон Недков е преподавател по музеология в СУ “Св. Кл. Охридски”. Член е на Международния съвет на музеите /ИКОМ/ и заместник-председател на Българския национален комитет на ИКОМ. Неговите научни интереси са в областта на историята на музейното дело в България и по проблемите на съвременната музеология. Автор е на десетки публикации, посветени на тези теми. Доц. Недков е гостуващ преподавател в Кейптаунския университет и Западнокейпския университет в ЮАР, както и в Лятната музеоложка школа на Центъра “Диана” на Народния музей в Белград. Участник е и в редица международни музеоложки конференции.\r\nСъветът на директорите на АЕЦ “Козлодуй” ЕАД избира за нов изпълнителен директор Иван Генов, доскорошен член на Съвета на директорите и заместник-изпълнителен директор на атомната централа. \r\nИван Генов е роден на 19 май 1953 г. в село Гита, община Чирпан. Завършва Московския енергетически институт, специалност “Атомни електроцентрали и установки”. През 1980 г. започва работа в АЕЦ “Козлодуй”. Последователно преминава през всички длъжности в оперативното звено от 1 до 4 блок до позицията - дежурен инженер на блок. Участва в пуска на V блок като дежурен инженер на смяна. От 1991 г. до ноември 2005 г. е ръководител на направление: “Експлоатация” в Електропроизводство – 2.\r\nЧрез стипендия на Международната агенция за атомна енергия специализира “Управление на надпроектни аварии” в научно-техническата експертна и изследователска организация GRS – Германия. Преминал е курсове на обучение в Арагонската лаборатория, САЩ, в Япония, Русия, Франция и др.\r\nПрез 2003 г. завършва Стопанската академия “Д. А. Ценов” – Свищов с квалификация “Мениджър по организация и управление на бизнеса”. Владее руски и английски език.\r\n2001 г.\r\nПрезидентът Петър Стоянов отправя обръщение към нацията, в което обявява, че ще се кандидатира като независим в президентските избори през есента. Мотивите за решението му е насочена срещу НДСВ.\r\nПетър Стоянов е юрист, политически и държавен деец. Роден е на 25 май 1952 г. в Пловдив. Завършва право в Софийския университет \"Св. Климент Охридски\" и до 1992 г. работи като адвокат в София. След 10 ноември 1989 г. се включва активно в обществено-политическия живот на страната. Влиза в Клуба за гласност и преустройство и в Съюза на демократичните сили (СДС). От 1993 г. е заместник-председател на Националния клуб за демокрация (НКД) . Депутат е в ХХXVII Народно събрание. Заема и отговорни държавни постове: заместник-министър на правосъдието в правителството на Филип Димитров (1991-1992 г.).От 1997 до 2002 г. е президент на Република България . Автор е на \"Сериозно за развода\", на статии и др. След загубата си в президентските избори от ноември 2001 г. декларира, че се оттегля временно от политическия живот на страната. От март 2002 г. е в неправителствената организация \"Джърман Маршал Фонд\" във Вашингтон, САЩ. През 2005 г. участва в парламентарните избори като водач на листа от СДС в рамките на коалиция ОДС (СДС на Надежда Михайлова, \"Гергьовден\" на Любен Дилов, Демократическа партия на А. Праматарски и партия ДРОМ). Депутат е в XL Народно събрание. През ноември 2005 г. е избран за лидер на СДС, като успява да се наложи над другите издигнати кандидатури, включително тази на Надежда Михайлова.\r\n1991 г.\r\nНа посещение в България за 6 часа е вицепрезидентът на САЩ Дан Куейл.\r\n1988 г.\r\nВ дните между 7 - 17 юни се състои полет на втория български космонавт Александър Александров заедно с руските космонавти Александър Соловьов и Виктор Савиних с корабите “Союз ТМ-5” и “Союз ТМ-4” и на изследователския комплекс “Мир”. През първите две обиколки на Земята екипажът провежда серия от проверки за способностите на системите и агрегатите на космическия кораб. През следващите обиколки се започва подготовката за сближаването на \"Съюз-ТМ5\" и орбиталната станция \"Мир\". Последният етап на сближаването е завършен на 33 обиколка около Земята. Достигайки на разстояние 200-300 км от космическата станция \"Мир\", екипажът се подготвя за \"стиковка\". На 9 юни в 18 ч. 57 мин. 12 сек.\"Съюз ТМ5\" се скачва с орбиталната станция \"Мир\" с екипаж Владимир Титов и Муса Манаров.От 10 юни започва изпълнението на експериментите \"Лабиринт\", “Люлин\", \"Прогноза\", \"Стандарт\", \"Просвет\", “Георесурс-1\"и \"Климент-Рубидий\". На 17 юни в 13 ч. и 13 мин. завършва вторият космически полет на България.\r\nАлександър Александров е роден на 1 декември 1951 г. Завършва специалност летец-инженер през 1974 г. До 1978 г. служи в бойните части на Военновъздушните сили като изтребител-бомбардировач. През 1983 г. завършва аспирантура в Института за космически изследвания към АП на бившия СССР, Москва. Получава научна степен \"кандидат на техническите науки\" доктор на науките. По време на полета извършва над 56 успешни научни експеримента. Той е военен летец първи клас, заслужил летец, летец-космонавт на Република България.\r\n1981 г.\r\nПровеждат се избори за VIII НС, за народни съвети, кметове и народни съветници, за съдии и съдебни заседатели от районните и окръжните съдилища.\r\n1979 г.\r\nОт 7 до 9 юни се провежда Втора международна писателска среща \"София 79\" под девиза \"Мирът - надежда на планетата\".\r\n1977 г.\r\nБългарска културна делегация, оглавявана от Людмила Живкова, е на официално посещение в САЩ в периода 7 – 15 юни за участие в откриването на 8 юни в Метрополитън музей в Ню Йорк на изложбата \"Тракийското изкуство по българските земи\". На 14 юни е подписана първата спогодба със САЩ за научно-техническо и културно сътрудничество и програма за културен, образователен, научен и технически обмен между двете страни за 1977- 1978 г.\r\nЛюдмила Тодорова Живкова е български политик, историк. Тя е дъщеря на Тодор Живков. През 1979 г. става почетен доктор на Токийския университет. Народна представителка е в VII НС. През 1965 г. завършва история в СУ “ Св. Климент Охридски”. От 1974 г. е старши научен сътрудник. в Института за балканистика . От 1975 г. е председателка на Комитета за изкуство и култура (от 1977 г. - Комитет за култура). Тя е председател на творчески съюзи и на Националния комплекс \"Художествено творчество, културна дейност и средства за масова информация\". От 1976 г. е член на ЦК на БКП. От 1979 г. е член на Политбюро на ЦК на БКП. Людмила Живкова е председател на Инициативния и организационния комитет на международна детска асамблея \"Знаме на мира\", проведена през август 1979 г. в България. Автор е на съчиненията \"Англо-турските отношения 1933-1939 г.” (1971 г., на английски език 1976 г.), \"Казанлъшката гробница\" (1974 г.; на немски език 1973 г.), \"Четвероевангелието на цар Иван Александър\" (1979 г., на немски език 1977 г., на руски език 1979 г.).\r\n1963 г.\r\nРоден е Александър Праматарски – юрист, политически и държавен деец. Завършва право в Софийския университет \"Св. Климент Охридски\". След 10 ноември 1989 г. участва активно в обществено-политическия живот на страната. Председател е на Демократическата партия от 26 февруари 2000 г. Депутат е в VII Велико народно събрание и в ХХXVI, ХХXVIII и ХХXIX Народно събрание. От май до декември 1992 г. е министър на търговията. Във второто правителство на Иван Костов (1999-2001 г.) е министър без портфейл. Съпредседател е на коалиция Народен съюз. През 2005 г. преди парламентарните избори напуска съюза с Анастасия Мозер и се включва в коалицията ОДС (СДС, Демократическа партия, Движение \"Гергьовден\", БЗНС-НС - БЗНС, ДРОМ). Става депутат в XL НС от София.\r\n1958 г.\r\nЗавършва седмият конгрес на БКП. На него е обявена \"победата на социалистическия строй\" и приема директиви за трети петгодишен план (1958-1962 г.). На него присъства и Никита Хрушчов. В избраното от конгреса Политбюро няма нови лица, докато в Секретариата и в ЦК са избрани хора, поддържащи Тодор Живков в борбата му за ръководните постове в партията и държавата (Митко Григоров, Пенчо Кубадински). Конгресът изпълнява съветската повеля: да се даде отпор на обвиненията в хегемонизъм, които югославските комунисти отправят към КПСС, и да се отхвърлят \"националните пътища\" към социализма. Отчетено е, че през 1958 г. в ТКЗС вече са включени 92 % от обработваемата земя и \"социалистическите производствени отношения\" са победили напълно. Конгресът предвижда индустриализацията да продължи с приоритетно развитие на тежката промишленост, а кооперираното селско стопанство да се ориентира към интензивни методи като напояване и механизация. До края на 1962 г. националният доход трябва да се увеличи с 50 %, а реалните доходи на населението - най-малко с 30 % в сравнение с 1957 г.\r\n1954 г.\r\nВ Москва е подписана първата дългосрочна спогодба за взаимните доставки на стоки между България и СССР в рамките на три години (1955-1957 г.) и за оказване на техническа помощ от СССР на България в строителството на промишлени предприятия за пет години (1954-1958 г.).\r\n1934 г.\r\nС царски указ е създадена Дирекция на обществената обнова. Тя има за задача да насочва духовния живот в страната в служба на нацията и държавата, да следи духовния живот в чужбина и да осведомява външния свят за състоянието, развитието и нуждите на българската материална и духовна култура, както и да съдейства за организирането на гражданството в единна идейна обществена групировка. Намира се на пряко подчинение на министър-председателя и се ръководи от главен директор. Към нея действа Постоянен съвет, в който влизат ръководителите на отделите й. По места има на разположение щатни областни и околийски дейци и доброволни сътрудници във всяко селище. Дирекцията разгръща огромна дейност за разработване и пропагандиране на идеите на деветнадесетомайското правителство за преустройство на страната по нов модел. Осъществява контрол върху печата, театрите, кината и събранията. Организира мащабна лекционна пропаганда. Изпълнява важни правителствени поръчения по организиране на населението по професии, изграждането на единна младежка организация и създаването на солидна политическа опора на правителството и др. Закрита е с наредба закон от 28 юни 1935 г., като функциите и се поемат от МС – по организацията на младежта, от Министерството на външните работи и изповеданията – по печата, от Министерството на вътрешните работи и народното здраве – по пропагандата, от Министерството на народната просвета – по културните въпроси, и от Министерството на народното стопанство – по организиране на населението по професии.\r\n1901 г.\r\nСветият синод свиква за първи път епархиални събори на свещениците по инициатива на митрополит Натанаил Охридски и Пловдивски и утвърждава типовия им устав на 27 март 1903 г.\r\nМитрополит Натанаил Охридски и Пловдивски е висш духовник, книжовник, участник в националноосвободителното движение, почетен член на Българско книжовно дружество (дн. БАН). Роден е на 26 октомври 1820 г. в с. Кучевища, Скопско. Учи първоначално в Скопие, а след това в Самоков и Прилеп. Приема монашество в Зографския манастир. През 1838 г. заминава за Русия, където следва в Духовната семинария в Кишинев, в Одеса и в Духовната академия в Киев. През 1853 г. се завръща и става учител в Зографския манастир. След това е изпратен за управител на имотите на Добровецкия манастир в Молдавия. През периода 1872–1877 г. е екзархийски митрополит в Охрид. Преследван от османските власти, е принуден да напусне епархията. От края на 1879 г. до 1891 г. управлява Ловешката епархия. След това е изпратен за митрополит на Пловдив, където остава до края на своя живот. Натанаил Охридски и Пловдивски е привърженик на идеята за извоюване на църковна независимост. Поддържа връзки с Георги С. Раковски и Васил Левски и взема участие в националноосвободителната борба. Един от организаторите и ръководителите е на Кресненско – Разложкото въстание 1878 – 1879 г.\r\n1876 г.\r\nЧетата на Таньо Стоянов води сражение в района на с. Аязлар (дн. Светлен, Поповско). След като се отскубват от преследвачите, четниците се установяват на Керчан баир, край с. Араплар (дн. Априлово, Поповско), където боят продължава. През нощта четниците правят опит да се измъкнат, но без успех.На тази дата са родени:\r\n1923 г.\r\nРоден е Юри Буков – български музикант, пианист. През 1945 г. учи в Музикалната академия в София при проф. Андрей Стоянов, а от 1946 г. - в Парижката консерватория. Само за 1 година завършва специалност \"Пиано\", а през 1947 г. отново за 1 година – специалност \"Камерна музика\". Ученик е на Маргьорит Лонг. От 1947 г. започва кариерата му на солист на Запад. Има над 1 000 концерта. Записва повече от 30 плочи, лауреат е на международни конкурси в Париж, Брюксел, Женева и др.\r\n1907 г.\r\nРоден е Младен Исаев – български поет и писател. Участва в Септемврийския селски бунт през 1923 г. През 1926 г. емигрира в Югославия. През 1929 г. се завръща в София. Сътрудник е на левия литературен печат, отговорен редактор е на в. \"Ехо\" и на сп. \"Наша мисъл\". През 1932 г. е политически затворник. От 1933 г. до 1942 г. работи в СБП. След 1941 г. се включва в нелегалната комунистическа дейност. Участва в Отечествената война като военен писател. След 9 септември 1944 г. е секретар на СБП (1944-1947 г., 1956-1958 г.), заместник-председател на СБП (1962-1966 г.), редактор в сп. \"Изкуство\" (1946-1948 г.), заместник-главен редактор на в. \"Литературен фронт\" (1958-1960 г.), редактор в сп. \"Български воин\" (от 1960 г.). Първите му стихосбирки \"Пожари\" (1932 г.) и \"Жертви\" (1934 г.), го нареждат между имената на \"септемврийските писатели\". Книги: \"Младост\" – 1949 г., \"Звезда на мира\" – 1950 г., \"Обич\" – 1954 г. Автор е на произведения за деца, превежда поети от руска литература, издава книги с очерци и есета, мемоари (\"Незабравимото\" – 1976 г.).\r\n1868 г.\r\nРоден е Чарлз Рени Макинтош – шотландски архитект. Работи в Глазгоу и Лондон. Един от представителите на стила модерн. Оказва изключително влияние върху развитието на рационализма във Великобритания, Германия и Австрия. Участва в обединението на художниците конструктори “The Four”, организирано през 1890 г. Най-големият му проект е сградата на Училището по изкуства в Глазгоу (1898-1909 г.). Работи и върху оформление на интериори и конструиране на мебели.На тази дата умират:\r\n1977 г.\r\nУмира Григор Кръстанов Ленков – български поет и преводач. През 1962 г. завършва българска филология в СУ “ Св. Климент Охридски”. Работи като учител, литературен консултант във в. \"Студентска трибуна\" (1965 г.). В периода 1965-1968 г. е редактор за чуждестранна литература при Радио София,от 1968 г. е заместник-главен редактор на сп. \"Родна реч\" . През 1974-1977 г. е секретар на секция \"Художествен превод\" при Съюза на преводачите в България. Дебютира със стихове през 1957 г. Превежда поезия от 1959 г. от чешки, руски, сърбохърватски, полски и други езици. Превежда \"Евгений Онегин\" на Пушкин (1971 г.), В. Незвал, В. Михалек и др. Преводите му се характеризират с чистота на поетическата фраза, спазване на ритмиката, образността и логическите акценти на оригинала.За изготвянето на историческата справка на Агенция “Фокус” са използвани следните източници:", "date": "2017-06-07", "title": "Денят 7 юни в българската история"}
{"url": "http://www.focus-news.net/news/2017/06/07/2402141/afp-donald-tramp-prizova-po-vreme-na-razgovor-sas-sauditskiya-kral-kam-edinstvo-na-stranite-ot-persiyskiya-zaliv.html", "text": "Президентът на САЩ Доналд Тръмп посочи необходимостта от единство сред страните от Персийския залив по време на телефонен разговор с краля на Саудитска Арабия Салман. Думите му идват по време на дипломатическа криза, разделила няколко ключови съюзника на САЩ в региона, предаде  AFP.\r\nДвамата са говорили по инициативата на Рияд, след като Саудитска Арабия прекъсна отношения и наложи блокада на малкия си съсед Катар, обвинявайки го, че спонсорира терористи.\r\n„Двамата обсъдиха важната цел да се предотврати финансирането на терористичните организации и да се елиминира подкрепата на тероризма от всички нации в региона“, пише в официално заявление на Белия дом. „Президентът подчерта, че обединен Съвет за сътрудничество в Персийския залив е необходим за победата над тероризма и за регионалната стабилност“, пише още там.\r\nПо-рано Тръмп подкрепи усилията на арабските държави да изолират Катар, където е разположена най-голямата американска военновъздушна база в Близкия изток.   Виктор Турмаков", "date": "2017-06-07", "title": "AFP: Доналд Тръмп призова по време на разговор със саудитския крал към единство на страните от Персийския залив"}
{"url": "http://www.focus-news.net/news/2017/06/07/2402172/6-000-petoklasnitsi-shte-se-yavyat-na-vanshno-otsenyavane-po-geografiya.html", "text": "6 000 петокласници ще се явят на външно оценяване по география и икономика днес. Това съобщиха от пресцентъра на Министерството на образованието и науката. Изпитът ще се проведе в 215 училища от всички региони на страната, избрани на случаен принцип. \r\nВъншното оценяване започва в 10.00 часа за учениците от първа смяна и в 13.00 часа за тези, които са на училище следобед. Продължителността е 50 минути и е съобразена с възрастовите особености на децата. Тестът включва 25 задачи, от които 18 са с избираем отговор и 7 със свободен. \r\nОсновната цел на външното оценяване е да се установи какви знания са усвоили учениците, дали разбират материала и дали могат да приложат наученото. Друга цел е мониторинг на образователния процес, за да бъдат приложени мерки за подобряване качеството на образованието. На база резултатите от външното оценяване Министерството на образованието и науката ще направи анализ до каква степен децата покриват очакванията от обучението по география и икономика, определени в новата учебна програма за пети клас. Няма да се правят съпоставки на ниво регион, училище, отделен клас или ученик. Децата няма да получават текущи оценки, които да бъдат вписани в бележниците им. Анализът на резултатите ще има за цел да разкрие връзката между обема на учебното съдържание и образователните изисквания на новата учебна програма. \r\nИзследването е разработено от Център за оценяване в предучилищното и училищното образование, МОН и Асоциацията на професионалните географи и регионалисти.", "date": "2017-06-07", "title": "6 000 петокласници ще се явят на външно оценяване по география"}
{"url": "http://www.focus-news.net/news/2017/06/07/2402174/toplofikatsiya-sofiya-poradi-planovi-remonti-shte-bade-spryana-toplata-voda-v-nyakolko-stolichni-rayona.html", "text": "„Топлофикация София” ЕАД напомня на своите клиенти, топлоснабдявани от ТЕЦ „София“, че в периода 07 юни  – 16 юни 2017г. предстои спиране на централата и в този период ще бъде спряна топлата вода към клиентите в няколко столични района, съобщават от пресцентъра на дружеството. Топлата вода ще бъде спряна в районите: ул. „История Славянобългарска”, бул. „Данаил Николаев”, ул. „Проф. Милко Бичев”, бул. „Евлоги и Христо Георгиеви”, бул. „Фритьоф Нансен”, бул. „Патриарх Евтимий”, бул. „Прага”, бул. „Пенчо Славейков”, бул. „Ген. Тотлебен”, ул. „Йоаким Кърчовски”, ул. „Дамян Груев”, района на „Руски паметник”, Зона Б - 5, Зона Б -17, Зона Б-18, Зона Б-19, ул. „Опълченска”, бул. „Княгиня Мария Луиза”, района на Сточна гара, ж.к „Банишора”, ж.к „Света Троица” и ж.к „Фондови жилища”.\r\nВ рамките на това спиране, с оглед повишаване сигурността на топлопреносната мрежа, ще бъдат извършени ремонти на тръбопроводи и подмяна на секционираща арматура на три обекта – под Централна гара, на ул. „Димитър Петков” и ул. „ Пиротска”, на бул. „Сливница” при ул. „Странджа” и  ул. „Беласица”.\r\nДопълнително се извършва и рехабилитация на топлопреносната мрежа, като в отделни участъци вече се подменят амортизирани тръби. Инвестициите в топлопреносната мрежа водят до намаление на транспортните разходи и топлинните загуби по преноса. „Топлофикация София” е дружеството с най-ниски разходи по преноса сред всички топлофикации в страната – средно 17 % през последните години. \r\nИнформацията за сроковете на спиране на топлата вода, графиците на плановите ремонти и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат на информационния телефон в Кол центъра на компанията – 0 700 11 111. За  времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения", "date": "2017-06-07", "title": "„Топлофикация София”: Поради планови ремонти ще бъде спряна топлата вода в няколко столични района"}
{"url": "http://www.focus-news.net/news/2017/06/07/2402173/24newscomua-emanyuel-makron-podkrepi-kandidaturata-na-balgariya-za-vlizane-v-shengenskoto-prostranstvo-i-v-evrozonata.html", "text": "Президентът на Франция Еманюел Макрон обеща на българския министър-председател Бойко Борисов да подкрепи действията на София по присъединяването към Еврозоната и Шенгенското пространство, предаде 24news.com.ua.\r\n„Всеки път, когато България прилага конкретни усилия по присъединяването към Еврозоната и Шенген, Франция ще подкрепя тези, които ги прилагат“, посочи Макрон по време на съвместна пресконференция с Борисов. „Отбелязах истинските проевропейски позиции на министър-председателя Борисов, което не може да не радва“, добави той. \r\nНа свой ред Борисов поздрави Макрон с избирането му за президент на Франция и го призова да не забравя за периферните страни на ЕС. „Благодарение на вашата енергия Европа ще може да се движи напред. Това ще бъде силна и обединена Европа, но не забравяйте и периферните страни“, отбеляза Борисов. Виктор Турмаков", "date": "2017-06-07", "title": "24news.com.ua: Еманюел Макрон подкрепи кандидатурата на България за влизане в Шенгенското пространство и в Еврозоната"}
{"url": "http://www.focus-news.net/news/2017/06/07/2402175/vav-vrazka-s-traditsionnata-sedmitsa-na-vodnoto-spasyavane-vodnospasitelnata-sluzhba-na-bchk-organizira-preskonferentsiya-s-demonstratsiya.html", "text": "Във връзка с традиционната Седмица на водното спасяване, организирана от Българския Червен кръст, която тази година се провежда от 5 до 11 юни в цялата страна, Водноспасителната служба (ВСС) на Българския Червен кръст организира пресконференция с демонстрация, в която за първи път ще се включат деца, преминали обучение по водна безопасност по програмите на ВСС. Това съобщиха от пресцентъра на БЧК. Събитието ще се проведе днес, от 11.00 часа, в зала „Музейна“ в сградата на Секретариата на БЧК (бул. \"Джеймс Баучър\" №76). \r\nПредседателят на БЧК акад. Христо Григоров, председателят на Националната комисия по водно спасяване доц. Стоян Андонов и директорът на Водноспасителната служба на БЧК Антон Налбантов ще дадат информация за:\r\n- Обучените водни спасители през 2016 г. и готовността на БЧК за осигуряване на спасители през предстоящия активен летен сезон.\r\n- Статистика за водния травматизъм през 2016 г.\r\n- Актуалното състояние на плажовете и най-често посещаваните водни площи в страната.", "date": "2017-06-07", "title": "Във връзка с традиционната Седмица на водното спасяване Водноспасителната служба на БЧК организира пресконференция с демонстрация"}
{"url": "http://www.focus-news.net/news/2017/06/07/2402171/dha-nova-portsiya-zadarzhaniya-na-sluzhiteli-v-dve-turski-ministerstva.html", "text": "Главната републиканска прокуратура в Анкара издаде заповеди за задържане на 17 служители в министерството на транспорта и на 30 служители в министерството на националното образование, предаде информационната агенция Догу хабер ажансъ (ДХА). \r\nСамите задържания и обиски са извършени на 6 юни и са в рамките на воденото от прокуратурата разследване  на т.нар. „гюленисти” в държавните органи и институции на Турция, посочва още ДХА.  Георги Димов", "date": "2017-06-07", "title": "ДХА: Нова порция задържания на служители в две турски министерства"}
{"url": "http://www.focus-news.net/news/2017/06/07/2402177/reuters-spored-doklad-na-pentagona-noviyat-kvantov-satelit-na-kitay-e-zabelezhitelen-napredak.html", "text": "Според доклад на Пентагона пред Конгреса на САЩ, публикуван във вторник, изстрелването от страна на Китай през 2016 г. на първия му експериментален квантов комуникационен сателит представлява „забележителен напредък в криптографското проучване“, предаде  Reuters.\r\n„Създателите на сателита търсят, че той има „огромни възможности“ в отбраната, придвижвайки Китай към далеч по-сигурни комуникации“, пише в доклада.\r\nИзчислено е, че общите разходи по отбрана на Китай за 2016 г. надхвърлят 180 млрд. долара.  Виктор Турмаков", "date": "2017-06-07", "title": "Reuters: Според доклад на Пентагона новият квантов сателит на Китай е „забележителен напредък“"}
{"url": "http://www.focus-news.net/news/2017/06/07/2402176/denyat-7-yuni-v-svetovnata-istoriya.html", "text": "2015 г.\r\nТурската Партия на справедливостта и развитието (AKP) печели парламентарните избори с 41% от вота на избирателите.\r\n2014 г.\r\nПетро Порошенко встъпва в длъжност президент на Украйна.\r\n2013 г.\r\nРусия и Пакистан се договарят за укрепване на връзките между двете страни.\r\n2006 г.\r\nЧерногорското министерство на външните работи внася искане за членство на Черна гора в Съвета на Европа. В писмо до генералния секретар на организацията Тери Дейвис се изразява увереността на Черна гора, че като независима държава ще получи членство в Съвета на Европа, както и готовността й да съдейства за запазване и прилагане на идеите и принципите, които представляват общо наследство на европейското семейство. Черна гора изцяло приема принципите на върховенството на закона, преди всичко защитата на правата на човека и малцинствата и на свободата на своите граждани, се изтъква в писмото.\r\n1989 г.\r\nВисокопоставеният комунистически реформатор Имре Пожгай призовава за сформиране на движение за демократична Унгария.\r\n1982 г.\r\nОтваря врати за посетители \"Грейсланд\" - имението, в което е живял попидолът Елвис Пресли.\r\n1962 г.\r\nЗавършва съвещание на представители на комунистически и работнически партии на страните - членки на СИВ обсъжда икономическото сътрудничество между тях. То се провежда в Москва. Съветът за икономическа взаимопомощ е междуправителствен съюз, учреден през 1949 г. от СССР, България, Чехословакия, Унгария, Полша и Румъния, който подпомага взаимната международна търговия и координацията на националните икономически планове. Той е доминиран от СССР. Системно подчинява икономиката на политиката и интересите на Съветския съюз. Разпуснат е през 1991 г.\r\n1948 г.\r\nЧехословашкият президент Едуард Бенеш подава оставка, за да не бъде принуден да подпише новата конституция, която утвърждава властта на комунистите.\r\nЕдуард Бенеш е чешки общественик и държавник. В периода 1935-1938 г. е президент . От 1921 г. до 1922 г. е министър-председател и министър на външните работи на Чехия от 1918 г. до 1935 г. Той е един от инициаторите, създателите и активните функционери на т. нар. Малка Антанта. В периода 1923-1927 г. е член на Съвета и председател на Комитета за сигурност (1927-1938 г.) на Обществото на народите. След нахлуването на Вермахта в Чехословакия през октомври 1938 г. подава оставка като президент и заминава в САЩ, където е професор в Чикагския университет. След Втората световна война отново става президент на Чехословашка република - официално е избран на 19 април 1946 г.\r\n1929 г.\r\nПапската държава е възстановена под името Ватикана, след като е ликвидирана през 1870 г. Ватикана е папска държава, намираща се в центъра на гр. Рим, на хълма Монте Ватикан на брега на Тибър. Официалният език е латински, италиански. Паричната единица е ватиканска лира. Носи името на хълма, на който през средновековието е построен дворецът-резиденция на римския папа. \r\nДнешния статут е установен през 1929 г. въз основа на Латеранските договори, преразгледани през 1984 г. Има правила, поведение, церемонии, като тези на кралския двор. Страната се охранява от швейцарската гвардия, формирана през XVI в. Членовете £ носят ренесансови униформи, проектирани от Микеланджело. Ватикана е комплекс от култови сгради, дворцови и крепостни съоръжения, вътрешни дворове и паркове.\r\n1916 г.\r\nУмира Емил Фаге – френски литературен историк, член на Френската академия от 1900 г. Последовател е на Иполит Тен. Отдава предпочитание на литературен портрет (“Волтер”, 1894 г.), характеристики на писатели (“Флобер”, 1899 г.), разглежда отделни страни от тяхното творчество (“Русо против Молиер”, 1912 г.). С известен консерватизъм е белязана серията “Шестнадесети век” (1894 г.), “Седемнадесети век” (1895 г.) и “История на френската литература” (1900-1901 г.).\r\n1914 г.\r\nПрез новооткрития Панамски канал преминава първият кораб.\r\nПанамският канал е воден път с международно значение в Централна Америка. Дължината му е 81 600 метра. Свързва пристанищата на Карибско море (Кристобал, Колон) и на Тихия океан (Панама, Балбоа). Построен през 1914 г., каналът е официално открит през 1920 г. От 1914 до 1979 г.се намира под юрисдикцията на САЩ. До 2000 г. се управлява от специална комисия, след което преминава под пълната власт на Панама. Широчината му е от 150 до 300 м, дълбочината на фарватера - 12,8-25,9 м и 12 шлюза.\r\n1905 г.\r\nШвеция и Норвегия подписват договор за разделяне, с който прекратяват съществуването си като обединена държава.\r\nПрез 1814 г. Норвегия се отцепва от Дания и сключва уния с Швеция, която от 1818 г. е управлявана от нова династия в лицето на Бернадот. По време на либералното управление на Оскар I и Оскар II Швеция се стабилизира в стопанско отношение, но вътрешните политическите борби довеждат до отделянето на Норвегия, която през 1905 г. се обявява за самостоятелно кралство.\r\n1879 г.\r\nВисоката порта назначава комисия по реформите в европейските вилаети в изпълнение на чл. 23 от Берлинския договор. През септември проектът е одобрен от Държавния съвет (Дивана) и през ноември е изпратен за обсъждане във вилаетите.\r\n1498 г.\r\nХристофор Колумб се отправя на третото си пътешествие. Третата експедиция (1498-1500 г. ) се състои от 6 кораба, 3 от които Колумб повежда през Атлантическия океан, и на 31 юни 1498 г. открива о-в Тринидат, навлиза от юг в залива Пария, открива устието на р. Ориноко и п-в Пария, с което слага началото на откриването на Южна Америка. През 1500 г. е арестуван по донос и изпратен в Кастилия, където е освободен.\r\n1494 г.\r\nЗа запазване на добрите отношения Испания и Португалия подписват под егидата на папата договора от Тордесиляс, с който си поделят Новия свят. Според определената мислена линия, минаваща от север на юг през Атлантическия океан, всички земи – открити или не – на запад от нея, се считат за собственост на Испания, а в другата посока – за собственост на Португалия, независимо коя от двете държави прави новите открития. По този начин Португалия получава откритата от испанците Бразилия.\r\n1099 г.\r\nВойните от Първия кръстоносен поход започват обсадата на Йерусалим. След месец и половина те завземат града и го подлагат на пълно опустошение, като избиват много от жителите му – и мюсюлмани, и евреи, въпреки своето обещание да пощадят живота им.\r\nКръстоносните походи са завоевателни походи на западноевропейските феодали на Изток (1096-1270 г.). Организирани са под лозунга за освобождаване на християнските светини в Палестина от властта на мюсюлманите. Участниците в тях се наричат кръстоносци, защото към дрехите им са пришити бели кръстове. Повод за нахлуване в Източното Средиземноморие е завладяването от селджукските турци на византийски владения в Мала Азия и Йерусалим, смятан за свещен град на християните. Византия много пъти иска помощ от западните страни за борба против селджукските турци. От това се възползва Папството, което е идеен вдъхновител и непосредствен организатор на Кръстоносните походи. Целта на папите е да разпалят религиозен фанатизъм, за да заздравят и разширят влиянието на Католическата църква и да подчинят Православната църква на Рим. Основната маса от кръстоносците са обеднелите рицари и големите земевладелци, които се надяват да завладеят икономическо по-развитите страни от Близкия изток. Отначало в Кръстоносните походи участват и много бедни селяни. Първият Кръстоносен поход се състои в периода 1096-1099 г. Той е обявен в Клермон от папа Урбан II (1095 г.). В него се включват много селяни. Кръстоносците завладяват Йерусалим през юли 1099 г., който става столица на Йерусалимското кралство. \r\nВторият Кръстоносен поход е в годините между 1147-1149 г. Ръководен е от френския крал Луи VII и германския крал Конрад III и завършва с неуспех.\r\nНеуспешно завършва и Третият Кръстоносен поход (1189-1192 г.), предизвикан от завладяването на Йерусалим от египетския султан Саллах ад-Дин. Кръстоносните войски са предвождани от германския император Фридрих I Барбароса, френския крал Филип II Август и английския крал Ричард I Лъвското сърце. \r\nЧетвъртият Кръстоносен поход е организиран от папа Инокентий III (1199 г.) и в него участват френски, германски и италиански кръстоносци. Кръстоносците завладяват Цариград (ноември 1202 г.) и създават Латинската империя (април 1204 г.). Проява на религиозен фанатизъм са детските Кръстоносни походи (1212 г.), в които умират десетки хиляди деца (част от тях загиват по време на буря в Средиземно море, а останалите живи са продадени в робство в Египет). \r\nКръстоносните походи от Петия до Осмия са завоевателни. Петият се провежда от 1217 г. до 1221 г. и е срещу Египет. В него участват австрийския херцог Леополд VI и унгарския крал Андраш II. Походът е неуспешен. \r\nПо време на Шестия Кръстоносен поход от 1228 до 1229 г., командван от германския император Фридрих II, християните успяват отново да завладеят Йерусалим (1229 г.), но мюсюлманите си го връщат обратно (1244 г.).\r\nСедмият Кръстоносен поход (1248-1254 г.) е в Египет, а Осмият (1270 г.) - в Тунис. Двата похода са командвани от френския крал Луи IХ Свети, но завършват с пълен крах за кръстоносците. По време на Кръстоносните походи търговията в Средиземно море значително се разраства. Връзките с Изтока позволяват на западноевропейски страни да използват техническите, стопанските и културните постижения на източните държави. Същевременно продължителните кръвопролитни войни предизвикват огромни човешки и материални загуби, което носи отрицателни последствия за развитието на европейски страни.На тази дата са родени:\r\n1963 г.\r\nРоден е Александър Праматарски – юрист, политически и държавен деец. Завършва право в Софийския университет \"Св. Климент Охридски\". След 10 ноември 1989 г. участва активно в обществено-политическия живот на страната. Председател е на Демократическата партия от 26 февруари 2000 г. Депутат е в VII Велико народно събрание и в ХХXVI, ХХXVIII и ХХXIX Народно събрание. От май до декември 1992 г. е министър на търговията. Във второто правителство на Иван Костов (1999-2001 г.) е министър без портфейл. Съпредседател е на коалиция Народен съюз. През 2005 г. преди парламентарните избори напуска съюза с Анастасия Мозер и се включва в коалицията ОДС (СДС, Демократическа партия, Движение \"Гергьовден\", БЗНС-НС - БЗНС, ДРОМ). Става депутат в XL НС от София.\r\n1958 г.\r\nРоден е Принс – американски рокпевец и рокмузикант. Роден е в семейство на джазов музикант (мулат) и певица (от италиански произход). Свири от малък на различни инструменти, а от 12-годишни възраст участва в различни групи в родния си град. Музикалната му концепция е еклектична, в нея се откриват елементи, напомнящи за Л. Ричърд, М. Джагър или Дж. Хендрикс, като блус, диско, рок, фънк. Работи с групите \"Тайм\", \"Венити сикс\", \"Революшън\" и \"Аполония сикс\". Популярност му носи албумът \"Виолетов дъжд\" (1984 г., едноименен филм), който се задържа на първо място в класацията на сп. \"Билборд\" в продължение на 22 седмици. \r\nАлбуми: \"For You\" (1978 г.), \"Prince\" (1979 г.), \"Dirty Mind\" (1980 г.), \"Controversy\" (1981 г.), \"1999\" (1982 г. ), \"Purple Rain\" (1984 г.), \"Around the World in a Day\" (1985 г.), \"Parade\" (1986 г.), \"Sign O the Times\" (1987 г.), \"Lovesexy\" (1988 г.), \"Batman (музика към филм)\" (1989 г.), \" Graffiti Bridge (музика към филм)\" (1990 г.), \"Diamonds and Pearls\" (1991 г., 1992 г.), \"Gold Nigga\" (1993 г.), \"The Hits/The B Sides\" (1993 г.), \"The beautiful Experience\" (1994 г.), \"1-800-New Funk\" (1994 г.), \"Come\" (1994 г.), \"The Black Album\" (1994 г.), \"Exodus\" (1995 г.), \"The Gold Experience\" (1995 г.), \"Girl 6” (1996 г.), \"Chaos and Disorder\" (1996 г.), \"Emancipation\" (1996 г.), \"Crystal Ball\" (1998 г.), \"The Truth/Kama Sutra\" (1998 г.), \"New Power Soul\" (1998 г.), \"Roadhouse Garden\" (1999 г.), \"Rave Und the Joy Fantastic\" (1999 г.), \"The Beautiful Experience [Bellmark]\" (2001 г.).\r\n1940 г.\r\nРоден е Том Джонс (псевдоним на Томас Удуърт) –известен английски поппевец. Пее от началото на 60-те години под псевдоним Томи Скот, когато организира оркестър. Заминава с продуцента Уелман Милс за Лондон и сключва договор с фирмата \"DECCA\". С името Том Джонс пее от 1964 г. През 70-те години пробива в САЩ, където участва в шоупрограми по телевизията и в увеселителни заведения в Лас Вегас. Повечето от песните му бързо се превръщат в шлагери. През 1987 г. изпълнява главна роля в мюзикъла \"Матадор\". В началото на 90-те години отново организира концерти.\r\n1896 г.\r\nРоден е Робърт Сандърс Мъликен – американски физико-химик. През 1966 г. получава Нобелова награда за изследване на химични връзки и електродните структури на молекулите чрез метода на молекулните орбити. През 1917 г. завършва Масачузетския технологичен институт. В Чикагския университет получава степен доктор по философия през 1921 г. и работи там до 1925 г., като едновременно преподава и в Харвардския университет. През 1926-1928 г. е преподавател в Нюйоркския университет. От 1928 г. се завръща в Чикагския университет (през 1931-1961 г. е професор по физика, от 1965 г. почетен професор). По време на Втората световна война работи по проекта за американско ядрено оръжие. Той е един от първите, които използват компютърните методи за изследване на молекулярната структура (50-те години на ХХ в.)\r\n1890 г.\r\nРоден е Карл Спенсър Лешли – американски психолог и физиолог, представител на съвременната невропсихология, професор от 1920 г. В периода 1920-1926 г. е преподавател в Минесота и Харвард (1935-1955 г.). Научните му интереси са в областта на изследването на мозъчната дейност във връзка с поведението на човека. Експериментално доказва несъстоятелността на съществуващите представи за мозъчната локализация, съгласно които дори най-сложните мозъчни функции са тясно свързани със специфичния анатомичен субстрат, като противопоставя на това схващане разбирането за пластичността на висшите раздели на главния мозък и функционалната многозначност на мозъчната структура. Трудовете на Лешли са отправен пункт за разработката на съвременните схващания за мозъчната организация на висшите психични функции при човека.\r\n1879 г.\r\nРоден е Кнуд Расмусен – датски полярен изследовател и етнограф. В периода 1902-1933 г. взима участие и ръководи редица експедиции в Гренландия и арктическа Америка. Един от най-големите изследователи на ескимоската култура. Умира на 21 декември 1933 г. в Копенхаген.\r\n1877 г.\r\nРоден е Петър Ацев – деец на македоно-одринското революционно движение. За периода 1897–1901 г. е учител в Прилеп, Крушево и други селища в Македония. В началото на 1902 г. излиза в нелегалност, няколко месеца по-късно е околийски войвода в Прилепско. Взема участие в Илинденско-Преображенското въстание - 1903 г. След потушаването му продължава да се сражава с турските войски и със сръбските и гръцките чети. През 1906 г. е избран за член на Битолския окръжен революционен комитет. След Младотурската революция излиза от нелегалност и се установява да живее в Прилеп. Две години по-късно е арестуван и 15 месеца е разкарван из различни затвори в Македония и Мала Азия. Освободен е през 1911 г. и се заселва в Пловдив. Участва като доброволец в Балканската война 1912–1913 г. Член е на Илинденската организация.\r\n1868 г.\r\nРоден е Чарлз Рени Макинтош – шотландски архитект. Работи в Глазгоу и Лондон. Един от представителите на стила модерн. Оказва изключително влияние върху развитието на рационализма във Великобритания, Германия и Австрия. Участва в обединението на художниците конструктори “The Four”, организирано през 1890 г. Най-големият му проект е сградата на Училището по изкуства в Глазгоу (1898-1909 г.). Работи и върху оформление на интериори и конструиране на мебели.\r\n1862 г.\r\nРоден е Филип Едуард Антон фон Ленард – германски физик. Доцент е в Бон, професор в Бреслау, Аахен и Хайделберг. Заедно с професор Волф издава трудове върху капилярността, фосфоресценцията, последиците от виолетовата светлина, електрическия капацитет на бисмута и др. Изследванията на Ленард позволяват на Рьонтген да открие лъчите Х. Лауреат е на Нобелова награда за физика (1905 г.). Умира на 20 май 1947 г. в Меселхаузен, Германия.\r\n1848 г.\r\nРоден е Пол Еужен Анри Гоген – френски живописец, постимпресионист. Пол Гоген е морски офицер. През 70-те години напуска Франция и се преселва на о-в Таити, Полинезия. В творчеството си изобразява хармонията между човека и природата, бита на народите на Океания. Композициите му се отличават с уравновесеност, вътрешен ритъм, статичност, пространството е разгърнато не перспективно, а плоскостно, поради което картините му наподобяват фрески. Изкуството на Гоген влиза в историята като първата съзнателна вълна на реакция срещу импресионизма. Влиянието му е многообразно и особено силно в първите години на ХХ в. - върху постимпресионистите, традиционалистите и др. Сред най-известните му картини са: \"Видение след проповед\" (1888 г.), \"Жълтият Христос\" (1889 г.), \"Жена, държаща плод\" (1893 г.).\r\n1794 г.\r\nРоден е Пьотр Яковлевич Чаадаев – руски мислител и публицист. Роден е в дворянско семейство. От 1808 г. до 1811 г. учи в Московския университет, където се сближава с Н. И. Тургенев и И. Д. Якушкин. Взема участие в Отечествената война (1812 г.) и задграничните походи (1813-1814 г.). Член е на масонската ложа (от 1816 г.) “Сдружени братя” заедно с А. С. Грибоедов, П. И. Пестел, С. П. Волконски и др., на”Съюза на благоденствието” (1819 г.), на Северното общество на декабристите (1821 г., без да бъде особено деен член на тайните общества). От 1823 г. до 1826 г. пътува в чужбина (Германия, Великобритания, Франция), където се запознава с Шелинг и Ф. Ламение. Завръща се в Москва (1829 г.) и създава своите основни произведения - “Писма за философията на историята” (на френски език, първото от “философските писма” е публикувано в сп. “Телескоп”, 1836 г.). Философско-историческата мисъл на Чаадаев се явява мощен стимул за развитието и самоопределянето на руската философия като цяло. Умира на 26 април 1856 г. в Москва. \r\n1724 г.\r\nРоден е Антон Маулберч – австрийски живописец и офортист, майстор на монументално-декоративната живопис в стил барок. Живее във Виена от 1739 г. Учи във Виенската художествена академия (1741-1750 г.), където е професор от 1770 г. Работи в различни градове на Австрия, Унгария, Германия, Чехия, Словакия. Творчеството му е повлияно от венецианската живопис и стила на Рембранд. Някои произведения: фрески в църквата на пяристите (1752-1753 г.), университета (1756-1759 г.) и двореца Хофбург (1772 г.) във Виена, църкви в Хайлигенкройц - Гутенбрун (Долна Австрия, 1757-1758 г.), Шюмеге (Унгария, 1758 г.), Корнойбург (Долна Австрия, 1772 г.), съборната църква в Пати (Унгария, 1780-1781 г.), дворци в Крамержиже (Чехия, 1758-1760 г.), Инсбрук (1735-1776 г.), Сомбатхей (Унгария, 1783 г.) и др.На тази дата умират:\r\n1968 г.\r\nУмира Фьодор Василиевич Токарев – руски конструктор на стрелково оръжие, доктор на технически науки (1940 г.). Роден е на 14 юни 1871 г. През 1900 г. завършва Казашкото юнкерско училище и служи в казашки полк. През 1907 г. е слушател при Офицерското стрелково училище в Ораниенбаум. Същата година преработва магазинната винтовка образец от 1891 г. в автоматична, а през 1908-1914 я усъвършенства в Сестрорецкия оръжеен завод. В началото на Първата световна война е в действащата армия. След 1917 г. работи в Тулския оръжеен завод. През 1925 г. в Червената армия е въведена картечницата “МТ”, преработена от Токарев от картечницата “Максим”. През 1927 г. разработва първия руски картечен пистолет (автомат) с револверни патрони. През 1930 г. на въоръжение е приет самозарядният пистолет “ТТ”, а през 1938 г. - самозарядната винтовка “СВТ”.\r\n1935 г.\r\nУмира Иван Владимирович Мичурин – руски биолог и селекционер, създател на много сортове култури, почетен член е на Академията на науките на СССР (1935 г.). Разработва методи за селекция на плодово-ягодните растения, като използва метода на отдалечената хибридизация. Полага началото на отглеждането на север на множество южни култури. Последните години от живота си работи под наблюдението и ръководството на Н. Ив. Вавилов.\r\n1934 г.\r\nУмира Макарий Неврокопски (светско име: Марин Стамов) – висш духовник, митрополит. Роден е на 21 ноември 1876 г. в с. Драгижево, Търновско. Учи в родното си село, после в Одринската българска мъжка гимназия \"Д-р Петър Берон\" и в Петропавловската семинария край Лясковец, а след нейното преместване и в Самоков. През 1901 г. завършва Киевската духовна семинария и продължава образованието си в Санктпетербургската духовна академия, където получава научната степен \"кандидат на богословието\". След завръщането си в България е учител надзирател в Софийската духовна семинария. Приема монашество през 1904 г. През 1909 г. е удостоен с архимандритско достойнство и служи като протосингел в Софийската митрополия. От 1912 до 1915 г. е ректор на Софийската духовна семинария. Междувременно на 21 юни 1915 г. е избран за неврокопски митрополит, но поради смъртта на екзарх Йосиф I и включването на България в Първата световна война 1914–1918 г. хиротонисването му се извършва чак на 17 април 1916 г. Заема поста си през март 1918 г. През юли 1930 г. е избран за член на Светия синод.\r\n1840 г.\r\nУмира Фридрих Вилхем III – пруски крал от 1797 г. Той е роден на 3 август 1770 г. в Потсдам. Син е на Фридрих Вилхелм II. Присъединява се към четвъртата антифренска коалиция през 1806 г. По време на войната пруска армия е разбита и според Тилзитския мир (1807 г.) отстъпва на Франция 1/2 от територията на Прусия. В периода 1807-1804 г. е принуден да проведе редица буржоазни реформи. През 1812 г. участва с войски в похода на Наполеон срещу Русия. След победата на Русия обявява война на Франция през март 1813 г. По решение на Виенския конгрес (1814-1815 г.) получава Рейнската област, Вестфалия и голяма част от Саксония. Влиза в Свещения съюз. Участва с войски в потушаването на Полското въстание (1830-1831 г.).\r\n1825 г.\r\nРоден е Ричард Додридж Блекмор – английски писател. Учи в Оксфорд. Работи като юрист и учител. Известни произведения: сборник \"Стихове на Мелантер\" (1854 г.), исторически романи \"Лорна Дун\" (1869 г.), \"Момичето на Скера\" (1872 г.) и др. Умира на 20 януари 1900 г. в Тедингтън.\r\n555 г.\r\nУмира Вигилий – римски папа. Една от най-спорните фигури, заемала папския престол в периода на Ранното средновековие. Ръкоположен е с подкрепата на византийски императорски двор, след като обещава на императрица Теодора, съпруга на Юстиниан I (527-565 г.), да подкрепи отмяната на решенията на IV вселенски събор в Халкидон (451 г.). Подкрепя осъждането като еретически на съчинения на гръцки теолог от III в. Ориген, но не и на издадения от Юстиниан през 543 г. едикт срещу \"трите глави\", в който за еретически са обявени някои от съчинения на Теодор Мопсуетски, Теодорит Кирски и Ива Едески - теолози от V в., които не са приемани от монофизититеп (които Юстиниан настоява да се интегрират обратно в империята). В стремежа си да прекърши съпротивата на западните епископи императора арестува папата 22 ноември 545 г. и го отвежда в Константинопол, където след дълги преговори римски епископ утвърждава едикта (1 април 548 г.). Острата реакция на западни епископи обаче го принуждава да оттегли подкрепата си за едикта. На V вселенски събор в Константинопол (553 г.), на който \"трите глави\" са осъдени, императора компрометира папата, като изважда наяве тайната си кореспонденция с него. Поставен под домашен арест на 8 декември 553 г. папата утвърждава решенията на V вселенски събор, причина за продължилата до началото на VII в. в Западната църква схизма по въпроса за \"трите глави\".За изготвянето на историческата справка на Агенция “Фокус” са използвани следните източници:", "date": "2017-06-07", "title": "Денят 7 юни в световната история"}
{"url": "http://www.focus-news.net/news/2017/06/07/2402179/sofiya-e-domakin-na-evropeyska-sreshta-ot-partnyorstvoto-digitalen-prehod-na-7-i-8-yuni.html", "text": "На 7 и 8 юни Столична община и Асоциация за развитие на София са домакин на работна среща от партньорството „Дигитален преход“. Това съобщиха от пресцентъра на Столичния общински съвет. София е координатор на това партньорство заедно с Естония и финландския град Оулу. Събитието започва на 7 юни от 09.00 часа в хотел „КООП“ в присъствието на председателя на Столичен общински съвет Елен Герджиков. \r\nИнициативата е част от „Градският дневен ред за ЕС“, който се изпълнява посредством иновативен метод на широки партньорства между представители на държавите-членки, градските власти, Европейската комисия, управляващи органи на оперативни програми, Европейската инвестиционна банка, експерти, неправителствени организации и представители на частния сектор.\r\nОсновната му цел е да подобри съществуващите политики в областта на законодателството, образованието и европейското финансиране и да повиши ефективността им чрез въвеждане на нови мерки.\r\nГрадският дневен ред за ЕС ще създаде нови форми на взаимодействие, фокусирайки върху градските проблеми и предизвикателства с европейско измерение.\r\nОсновният механизъм за изпълнение на Градския дневен ред на са тематичните партньорства. В рамките на тези партньорства Европейската комисия, държавите-членки, европейските градове ще работят заедно за засилването на градското измерение на европейските политики.\r\nПартньорствата ще работят по 12 приоритетно теми, определени в Градския дневен ред за ЕС.\r\nСофия кандидатства и бе избрана заедно с Естония и Оулу, Финландия за координатор на партньорството Дигитален преход.\r\nЦелта на партньорството Дигитален преход е да подобри обществените услуги за граждани и да създаде нови бизнес възможности.\r\nОсновните панелни дискусии в София са: \r\n- Е-управление; \r\n- Нови умения и обучението на бъдещето;\r\n- Стандартизация на бази данни и съвместимост;\r\n- Градско планиране;\r\n- Здравните и социални грижи на бъдещето;\r\n- Нови бизнес модели, ускоряващи градския растеж;\r\n- 5G и други ключови базови технологии\r\nРаботен език на дискусията е английски език. Не е осигурен превод на български език. \r\nКоординатор на партньорството „Дигитален преход“ е Вероника Манова.", "date": "2017-06-07", "title": "София е домакин на европейска среща от партньорството „Дигитален преход“ на 7 и 8 юни"}
{"url": "http://www.focus-news.net/news/2017/06/07/2402180/ivan-hinovski-energiynata-sistemata-ima-potrebnost-ot-postepenno-povishavane-na-tsenata-na-toka-zashtoto-druzhestvata-vlizat-v-spirala-na-dekapitalizatsiya.html", "text": "Електроразпределителните дружества с неизпълнени инвестиционни програми няма как да настояват за по-голямо от предвиденото с 1.4% повишаване на цената на тока. Това каза в сутрешния блок „Добро утро, България“ на Радио „Фокус“ Иван Хиновски, председател на Български енергиен форум. По думите му редица разходи на ТЕЦ-овете и топлофикациите не са признати и те имат основание да са недоволни. „Регулаторът отчита потенциал от недоволство в случай при по-високи повишения на цените, но системата има потребност и в последните години се декапитализира бавно и постепенно, но не с драматичен темп. Смятам, че трябва да се отпуснат малко цените, защото дружествата влизат в една спирала на декапитализация. Докладът на Световната Банка препоръчва здравословно да бъде планиран един ръст и повишаване на цената от крайното потребление средно между 2% и 5% в следващите 4 години. Това е един фактор, който би могъл да се компенсира с интензивни мерки за енергийната бедност“, коментира Иван Хиновски. \r\nТой каза още, че увеличението с около 1% на тока няма да бъде усетено от крайните потребители. Намаляването на цената за малките фирми е нелогична и не води до отваряне на българския енергиен пазар, коментира още експертът.", "date": "2017-06-07", "title": "Иван Хиновски: Енергийната системата има потребност от постепенно повишаване на цената на тока, защото дружествата влизат в спирала на декапитализация"}
{"url": "http://www.focus-news.net/news/2017/06/07/2402183/burgas-xiv-mezhdunaroden-festival-na-pravoslavnata-muzika-sv-bogoroditsa-dostoyno-esty-shte-bade-otkrit-v-pomorie.html", "text": "Днес се открива XIV Международен фестивал на православната музика „Св. Богородица – Достойно есть” в Поморие, предаде репортер на Агенция \"Фокус\". Фестивалът се провежда с благословението на Негово високопреосвещенство Сливенския митрополит Йоаникий и под патронажа на кмета на Поморие Иван Алексиев. Фестивалът ще продължи до 11 юни 2017 г. В него ще вземат участие православни хорове от България, Русия, Украйна, Чехия, Румъния, Сърбия, Гърция. Откриването ще стане в 17.00 часа с посрещане на чудотворното копие на чудотворната икона \"Св. Богородица - Достойно есть\", Литийно шествие и Водосвет.  Никола ПЕТКОВ", "date": "2017-06-07", "title": "Бургас: XIV Международен фестивал на православната музика „Св. Богородица – Достойно есть” ще бъде открит в Поморие"}
{"url": "http://www.focus-news.net/news/2017/06/07/2402184/kyustendil-dvizhenieto-da-se-izvarshva-s-povisheno-vnimanie-po-glaven-pat-e-79-v-rayona-na-paten-vazel-kocherinovo-poradi-prevoz-na-izvangabariten-tovar.html", "text": "С повишено внимание трябва да се извършва движението на главен път Е-79, при кръговото кръстовище на пътен възел „Кочериново“, при км 355+564, от 9.00 до 16.00 часа, поради превоз и преминаване на влекачи с ремаркета с греди с дължина 32 м по временен бетонов път. Това съобщиха за Радио „Фокус“ – Кюстендил от Областно пътно управление – Кюстендил. След преминаване на влекачите движението се възстановява. В едната лента се извършва движението по третокласен път 107, след Рилския манастир, от км 31+350 до км 31+450, поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Ограничено е движението на тежкотоварни автомобили с тегло над 12 тона по пътя Смоличано - Пелатиково, от км 10+000 до км 14+000, поради пропадане на част от пътното тяло при км 10+650, км 11+720, км 12+830 и км 13+360. Временната организация на движението е сигнализирана с пътни знаци за срок до 31 юли. Активизирало се свлачище пък е причината движението по пътя Бобов дол - Жедна при км 14+900 да се извършва само в едната лента. По пътя Гърляно - Бобешино, от км 0+000 до км 13+000, движението трябва да бъде с повишено внимание, поради извършване на ремонтни дейности: профилиране на банкети, оформяне на земни окопи и други. Едната лента за движение е стеснена. Трафикът по автомагистрала „Струма“ и главен път Е-79 в частта им от областта е нормално интензивен.\r\nЛивия НИНОВА", "date": "2017-06-07", "title": "Кюстендил: Движението да се извършва с повишено внимание по главен път Е-79, в района на пътен възел „Кочериново“, поради превоз на извънгабаритен товар"}
{"url": "http://www.focus-news.net/news/2017/06/07/2402185/plovdiv-obshtinskite-savetnitsi-ot-pp-gerb-shte-provedat-priemni-s-grazhdani.html", "text": "Общинските съветници от ПП ГЕРБ в град Пловдив ще проведат приемни с гражданите, съобщиха от пресцентъра на партията. Днес ще се проведат приемни с граждани на общински от ПП ГЕРБ в Общински съвет - Пловдив, както следва:\r\n- Радослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани, от 16.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А. \r\n- Георги Василев, от 16.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А. \r\n- Д-р Аргир Аргиров, от 17.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А. \r\n- Ани Лафчиева, от 16.30 до 18.00 часа, в офиса на ПП ГЕРБ в район „Източен” на ул. „Коста Паница” №5. \r\n- Емил Русинов, от 16.30 до 18.00 часа, в офиса на ПП ГЕРБ в район „Източен” на ул. „Коста Паница” №5. \r\nНа 8 юни общинските съветници от ПП ГЕРБ в Пловдив ще проведат приемни с гражданите, както следва:\r\n- Петър Попов, от 16.00 до 18.00 часа, в офиса на ПП ГЕРБ в район „Западен” на ул. „Царевец” №9. \r\n- Ясен Михайлов, от 16.30 до 18.00 часа, в офиса на ПП ГЕРБ в район „Западен” на ул. „Царевец” №9. \r\n- Гошо Къчков, от 16.00 до 18.00 часа, в офиса на ПП ГЕРБ в район „Северен” на бул. „Марица” №91. \r\n- Пенчо Малинов, от 16.00 до 18.00 часа, в офиса на ПП ГЕРБ в район „Източен” на ул. „Коста Паница” №5. \r\n- Веселин Маневски, от 16.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А.", "date": "2017-06-07", "title": "Пловдив: Общинските съветници от ПП ГЕРБ ще проведат приемни с граждани"}
{"url": "http://www.focus-news.net/news/2017/06/07/2402181/veliko-tarnovo-ministarat-na-kulturata-boil-banov-shte-dade-brifing-v-ritualna-zala-na-obshtinata.html", "text": "В 17.00 часа днес министърът на културата Боил Банов ще даде брифинг в Ритуална зала на Община Велико Търново. Това съобщиха от пресцентъра на Община Велико Търново. Поводът е предстоящата работна среща на министър Банов с представители на културните и образователните институции във Велико Търново.", "date": "2017-06-07", "title": "Велико Търново: Министърът на културата Боил Банов ще даде брифинг в Ритуална зала на Общината"}
{"url": "http://www.focus-news.net/news/2017/06/07/2402186/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-do-9-yuni.html", "text": "„Софийска вода” временно ще прекъсне водоснабдяването в някои части на столицата от 08.30 часа днес до 00.30 на 9 юни. Това съобщиха от пресцентъра на водоснабдителното дружество. Във връзка със спиране, източване, пълнене и пускане на водоподаването по Главна напорна деривация от язовир „Искър“, с цел провеждане на оглед и пробни манипулации със затворните органи на хидромеханичните съоръжения от специалисти на предприятие „Язовири и каскади“ ЕАД, се налага спиране на водоподаването от 08.30 часа на 7 юни до 00.30 на 9 юни 2017 г. на клиентите на „Софийска вода”, живеещи в района на:\r\n- ресторант \"Златна рибка\" – от 21.30 ч. на 7 юни 2017 г. до 01.00 ч. на 9 юни 2017 г.; \r\n- с. Кокаляне - карето между ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“ - от 22.00 ч. на 7 юни 2017 г. до 01.30 ч. на 9 юни 2017 г.; \r\n- с. Панчарево – карето между ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“ - от 22.00 ч. на 7 юни 2017 г. до 01.30 ч. на 9 юни 2017 г. \r\n- Южна част на бул. „Околовръстен път“ между пътя за лифт „Симеоново“ до бул. „България“ – „Сити клиник“, бензиностанция „Шел“, база на „Волф“, Езиково училище и частна детска градина „ЕСПА“ и комплекс „Царско село“ - от 18.30 ч. на 7 юни 2017 г. до 03.00 ч. на 9 юни 2017 г.\r\nС понижено налягане до I-ви етаж ще бъдат клиентите на „Софийска вода“ АД:\r\nОт 18.30 ч. на 7 юни 2017 г. до 03.00 ч. на 9 юни 2017 г.\r\n- ЖСК „Малинова долина“ \r\nС понижено налягане до II-ри етаж ще бъдат клиентите на „Софийска вода“ АД:\r\nОт 18.30 ч. на 7 юни 2017 г. до 03.00 ч. на 9 юни 2017 г.:\r\n- кв. „Витоша“ - комплекси „Макси“, „Преслав“ и „Градина“ \r\n- кв. „Витоша“ - карето между ул. „Йордан Радичков“, ул. „Борис Арсов“, ул. „Милко Борисов“ и ул. „Станчо Ваклински“. \r\n- бул. „Черни връх“ от №91 до №151;\r\n- кв. „Мирчо Драганов“ - ул. „Ген. Иван Колев“.\r\nАлтернативно водоснабдяване с водоноски, ще бъде осигурено на адреси: \r\n- с. Кокаляне – ул. „Димитър Благоев“ и ъгъла с ул. „Васил Левски“ - от 21.30 ч. на 7 юни 2017 г. до 01.00 ч. на 9 юни 2017 г.;\r\n- с. Панчарево - на площада – ул. „Елин Пелин”, ъгъла с ул. „Васил Левски” - от 21.30 ч. на 7 юни 2017 г. до 01.00 ч. на 9 юни 2017 г.;\r\n- „Сити Клиник“ на бул. \"Околовръстен път\"№127 - от 18.00 ч. на 7 юни 2017 г. до 03.00 ч. на 9 юни 2017 г.;\r\n- ЖСК „Малинова долина“ пред бл.29 - от 18.30 ч. на 7 юни 2017 г. до 03.00 ч. на 9 юни 2017 г.;\r\n- Частно езиково училище \"ЕСПА\" на ул. \"Градина\" №23 - от 07.00 ч. до 19.00 ч. на 8 юни 2017 г.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0700 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-07", "title": "„Софийска вода” временно ще прекъсне водоснабдяването в някои части на столицата до 9 юни"}
{"url": "http://www.focus-news.net/news/2017/06/07/2402189/blagoevgrad-dvizhenieto-da-se-osashtestvyava-s-povisheno-vnimanie-po-glaven-pat-e-79-ot-km-397150-do-km-401420-poradi-polagane-na-horizontalna-markirovka.html", "text": "Движението да се осъществява с повишено внимание по главен път Е-79, от км 397+150 до км 401+420, поради полагане на хоризонтална маркировка. Това съобщиха за Радио „Фокус“ - Пирин от Областно пътно управление – Благоевград. Към този час трафикът по основните пътни направления в областта е нормално натоварен, няма образували се задръствания или колони от автомобили по автомагистрала „Струма“, главен път Е-79 и второкласен път 19 Симитли – Гоце Делчев. Пътните настилки навсякъде са сухи и нормално проходими. Времето е слънчево и топло. В дясната или лявата лента се извършва движението по второкласен път 19 Симитли - Разлог - Гоце Делчев - граница Гърция, от км 50+000 до км 67+700, поради извършване на частични ремонтни работи по асфалтовата настилка. Организацията на движението се извършва съгласно поставените пътни знаци и указанията на регулировчиците. Очаква се ремонтните дейности да продължат до 9 юни. С повишено внимание трябва да се извършва движението по второкласен път 84 Звъничево - Ветрен дол - Велинград - Юндола - Якоруда - о.п. Разлог, при км 98+500, тъй като пътния участък е стеснен поради дестабилизиран банкет в ляво. Движението е урегулирано с необходимите пътни знаци за срок до 30 юни. По третокласен път 198 Гоце Делчев - Катунци - Петрич, при км 38+380, в село Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Преминаването е урегулирано с необходимите пътни знаци до 31 август.\r\nЛивия НИНОВА", "date": "2017-06-07", "title": "Благоевград: Движението да се осъществява с повишено внимание по главен път Е-79, от км 397+150 до км 401+420, поради полагане на хоризонтална маркировка"}
{"url": "http://www.focus-news.net/news/2017/06/07/2402187/pregled-na-osnovnite-temi-v-dobrudzhanskiya-pechat.html", "text": "„Затягат контрола на шума по морето“, съобщава на първа страница вестник „Нова добруджанска трибуна“. Областният управител на Добрич е участвал в работно заседание за готовността за туристическия сезон. В рамките на работната среща Красимир Кирилов е представил готовността на Добричка област за лятото. Обсъдено е сътрудничеството между институциите по отношение на осигуряване на нормални условия за туристи и гости. Ще се следи стриктно за спазване на забраната за силен шум след 24.00 часа. „Пропадна делото на държавата срещу „Евроманган“. Окръжният съд в Добрич е прекратил делото, заведено от държавата чрез Министерство на енергетиката срещу концесионера на мина „Оброчище“, защото държавата не е внесла дължимата такса за заведените искове. Вестникът припомня, че е бил заведен иск за 298 410 лв. заради неплатени концесионни задължения. „Мамаду Диабате се завръща в България за фест в „Двореца“, съобщава изданието. В края на септември тази година той ще бъде участник в концертната етно програма на осмия международен арт форум „БезГраници“, който ще се проведе от 22 до 24 септември в „Двореца“ в Балчик. \r\n„Екоминистърът: Да направим вноса на стари коли неизгоден“ е водещото заглавие на първа страница в другия регионален вестник „Добруджанска трибуна“. Министърът на околната среда и водите Нено Димов да се вземат мерки за преодоляване на замърсяването на въздуха. Една от тях е да се направи икономически неизгоден вносът на стари коли от чужбина. Основен приоритет на екоминистерството е чистотата на въздуха. През следващите десетина дни ще бъде сформирана работна група по проблема. В нея ще има представители и на други министерства, като това на транспорта и вътрешните работи. Една от стъпките ще е по-строг контрол на пунктовете за технически преглед. „Спектакълът „Джанки в Манхатън“ на д-р Хасан Ефраимов на добричка сцена“, съобщава всекидневникът. Представлението ще се играе на сцената на Младежкия център на 21 юни от 19.00 часа, входът е свободен. Това е театрален вариант на едноименния разказ от книгата „Дервишки караконджул“ на д-р Ефраимов. Представлението се реализира със съдействието на Община град Добрич, участва актьорът Красимир Демиров. От региона – „Литературен конкурс „Земя на пеещите колелета“ обявяват в Генерал Тошево“, съобщава изданието. Със свои разкази могат да участват автори от цялата страна. Националният конкурс е посветен на големия български писател – Певеца на Добруджа Йордан Йовков. Творбите се приемат в срок до 30 септември.", "date": "2017-06-07", "title": "Преглед на основните теми в добруджанския печат"}
{"url": "http://www.focus-news.net/news/2017/06/07/2402155/ria-novosti-filipinite-ogranichavat-dostapa-na-rabotnitsi-v-katar.html", "text": "Филипинските власти съобщиха, че няма да изпращат свои граждани на работа в Катар, докато ситуацията в региона не се изясни. Същевременно правителството на страната отбеляза, че се притеснява за съдбата на 140-те хиляди филипинци, работещи на територията на арабската държава, предаде  РИА Новости.\r\n„Известен ни е фактът, че Катар не произвежда собствени хранителни продукти. Ако нещо се случи и има дефицит от продукти, започнат гладни бунтове, то първите им жертви без съмнение ще са нашите работници“, заяви филипинският министър на труда Силвестро Бело. Той добави, че властите на Филипините, „трябва да оценят ситуацията“ преди да може работниците отново да посещават Катар. \r\nНаселението на Катар е около 2,2 млн. души, като по-голямата част от населението му е от гастарбайтери. Освен филипинците, в страната се намират около 650 хил. индийци, 400 хил. непалци и 70 хил. египтяни.  Виктор Турмаков", "date": "2017-06-07", "title": "РИА Новости: Филипините ограничават достъпа на работници в Катар"}
{"url": "http://www.focus-news.net/news/2017/06/07/2402188/plovdiv-tir-se-e-preobarnal-v-rayona-na-km-112-na-avtomagistrala-trakiya-dvizhenieto-e-zatrudneno.html", "text": "ТИР се е преобърнал в района на км 112 на АМ „Тракия“. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента е подаден към 05.00 часа тази сутрин. Според първоначалната информация камионът е с турска регистрация и е пътувал в посока Бургас. Предполага се, че водачът е заспал зад волана, преминал е средната разделителна линия, разкъсал е мантинелата, попаднал е в насрещното движение и се е преобърнал в канавка. Водачът на ТИР-а, който е турски гражданин, е откаран в болница за прегледи, но няма опасност за живота му. Движението в района на катастрофата е затруднено и се осъществява само в по една лента и в двете посоки. Екипи разчистват пътното платно. На място са и полицейски екипи. Водачите трябва да шофират с повишено внимание и съобразена скорост, за да не се създават предпоставки за пътни инциденти. \r\nТони МИХАЙЛОВ", "date": "2017-06-07", "title": "Пловдив: ТИР се е преобърнал в района на км 112 на автомагистрала „Тракия“, движението е затруднено"}
{"url": "http://www.focus-news.net/news/2017/06/07/2402191/haskovo-preskonferentsiya-po-povod-11-tiya-festival-valsheben-svyat-shte-se-provede-v-sgradata-na-obshtinata.html", "text": "Пресконференция по повод 11-тия фестивал \"Вълшебен свят\" ще се проведе в сградата на Общината. Това съобщиха от пресцентъра на Община Хасково. Пресконференцията ще се състои в 13.00 часа в залата на втория етаж на Общината. Фестивалът \"Вълшебен свят\" ще се проведе в Хасково от 9 до 11 юни. Заявки за участие с повече от 900 танца са дали над 50 танцови колектива от страната и чужбина.", "date": "2017-06-07", "title": "Хасково: Пресконференция по повод 11-тия фестивал \"Вълшебен свят\" ще се проведе в сградата на Общината"}
{"url": "http://www.focus-news.net/news/2017/06/07/2402192/plovdiv-povishena-e-opasnostta-ot-svlichane-na-zemna-masa-po-patishtata-v-planinskite-rayoni-na-oblastta.html", "text": "Трафикът по основните направления в Пловдивска област е изключително интензивен, но се извършва без затруднения. Това съобщи за Радио „Фокус“ – Пловдив дежурен в Областно пътно управление. Най-натоварен автомобилен трафик се отчита по участъка на АМ „Тракия“ в областта. Дежурният посочи, че завишена опасност от свличане на земна маса има по пътищата в планинските райони на Пловдивска област – Юговско ханче - Югово - Лъки - Здравец, Асеновград - Смолян, София - Карлово - Бургас, Смолян - Кричим - Стамболийски, Кричим - Михалково, както и при проходите „Козница” и „Стражата”. Водачите трябва да шофират със съобразена скорост и да спазват необходимата дистанция.\r\nЕкипи на КАТ „Пътна полиция“ са разположени по невралгични точки на областта и контролират поведението на шофьорите. Извършват се проверки за правоспособност, употреба на алкохол и наркотици, за превишена скорост и други нарушения на Закона за движение по пътищата.\r\nВъведени са ограничения на движението в Пловдивска област. Проходът Троян - Кърнаре е затворен за преминаване на камиони над 10 тона, заради ремонт на мост. Забранено е движението на камиони над 5 тона по пътя Плодовитово - Първомай - Асеновград в района на км 6. Причината е влошено състояние на стоманен мост на р. Марица. Обходният маршрут е през път II-66 Стара Загора - Поповица и път I-8 София - Пловдив - Свиленград. До 20 декември остава забранено движението на камиони над 12 тона по пътя Поповица - Болярци. Забранено е и преминаването на МПС с височина над 4 метра през тунелите по път II-86 Асеновград - Нареченски бани. Обходният маршрут за по-високите превозни средства е по пътя Кричим-Девин.\r\nИнтензивен е трафикът на територията на град Пловдив, движението е затруднено. Задръствания се образуват по главните градски булеварди „Христо Ботев“, „Цар Борис III Обединител“, „Пещерско шосе“ и „Руски“. Затворено за движение е източното платно на бул. „Руски“, в участъка от ул. „Гладстон“ до ул. „Преслав“. Причината са ремонтни дейности, а срокът за изпълнението им е 9 юли.\r\nТони МИХАЙЛОВ", "date": "2017-06-07", "title": "Пловдив: Повишена е опасността от свличане на земна маса по пътищата в планинските райони на областта"}
{"url": "http://www.focus-news.net/news/2017/06/07/2402193/yambol-stareyshini-gerb-organizirat-treto-izdanie-na-praznik-na-pesenta-yambolski-glasove.html", "text": "Старейшини ГЕРБ – Ямбол организират трето издание на Празник на песента „Ямболски гласове”. Това съобщиха от пресцентъра на ПП ГЕРБ. Събитието ще се проведе на 10 юни, от 10.00 часа, в Зрителната зала на Община Ямбол. В надпяването ще се включат 20 певчески формации. Ще участват състави от клубовете на пенсионера в Ямбол, както и самодейци от селата Завой, Чарган, Маломир, Хаджи Димитрово и др. Гости на празника на песента ще бъдат и певчески  пенсионерски състави от съседния град Сливен.", "date": "2017-06-07", "title": "Ямбол: Старейшини ГЕРБ организират трето издание на Празник на песента „Ямболски гласове”"}
{"url": "http://www.focus-news.net/news/2017/06/07/2402194/sofiya-vavezhda-se-organizatsiya-na-dvizhenieto-vav-vrazka-sas-sabitie-v-sofiyskata-gradska-hudozhestvena-galeriya.html", "text": "Въвежда се организация на движението във връзка със събитие в Софийската градска художествена галерия (СГХГ). Това съобщиха от пресцентъра на Столична община. От 14.00 до 18.00 часа днес се забранява престоят и паркирането на пътни превозни средства, с изключение на товарния автомобил извършващ товаро-разтоварни дейности на ул. „Кн. Александър І”, в частта до местата в режим на платено паркиране „служебен абонамент” обслужващи Софийска градска художествена галерия.", "date": "2017-06-07", "title": "София: Въвежда се организация на движението във връзка със събитие в Софийската градска художествена галерия"}
{"url": "http://www.focus-news.net/news/2017/06/07/2402190/nzz-predsedatelyat-na-amnesti-interneshanal-v-turtsiya-e-arestuvan.html", "text": "Международната правозащитна организация „Амнести Интернешънъл“ алармира, че председателят на представителството й в Турция, Танер Кълъч, е задържан под стража, съобщава швейцарският вестник Die Neue Zuercher Zeitung. \r\nЗаповедта за арест срещу Калъч е изпълнена в ранните часове на вторник. Той е задържан в дома си в крайбрежния град Измир на основание предполагаемо членство в движението на живеещия в САЩ проповедник Фетхуллах Гюлен. \r\nУточнява се, че Кълъч е арестуван заедно с още 22-ма адвокати. Освен това са извършени обиски в дома и офиса му. Местни медии съобщават, че председателят на „Амнести Интернешънъл“ в Турция е популяризирал идеята за съставяне на правителство в Анкара от привърженици на Гюлен. \r\n„При липса на надеждни и допустими доказателства за участие в международно призната престъпна мрежа, ние призоваваме турските власти да освободят Кълъч и 22-ма други адвокати, и незабавно всички обвинения срещу тях да бъдат оттеглени\", се казва в разпространеното от „Амнести Интернешънъл“ съобщение.\r\nГенералният секретар на правозащитната организация заяви: \"Фактът, че турската кампания за чистка след преврата, повлече председателят на „Амнести Интернешънъл“ в Турция в своя водовъртеж, показва още веднъж колко дълбока и произволна е тя“. \r\nКълъч в продължение на години защитава \"именно тези свободи, които сега турските власти потъпкват“, допълни генералният секретар на организацията.Тереза Герова", "date": "2017-06-07", "title": "NZZ: Председателят на „Амнести Интернешънъл“ в Турция е арестуван"}
{"url": "http://www.focus-news.net/news/2017/06/07/2402178/zam-ministar-zhecho-stankov-zaplatite-na-minyorite-ot-mina-obrochishte-shte-badat-izplateni-na-8-yuni-2017g.html", "text": "Заплатите на миньорите от „Оброчище“ ще бъдат изплатени на 8 юни. Това каза за Агенция „Фокус“ зам.-министърът на енергетиката Жечо Станков. „Вчера около 19.00 часа се чух с представители на концесионера. Като първо отправих запитване за заплатите на миньорите, както и за основните им задължения по договора. Не можем да бъдем безразлични към съдбата на всеки един миньор, защото те изпълняват задълженията си в мината и е необходимо да получават възнагражденията си. Това, което получих като информация е, че към момента на обаждането ми финансовият отдел разпечатваше фишовете със заплатите на миньорите, като по техни данни на 8 юни (четвъртък) на миньорите ще бъдат преведени заплатите“, обясни Станков. По думите му на същата дата  ще бъдат преведени и концесионните задължения на концесионера „Евроманган“ ЕАД към Министерство на енергетиката, които са в размер на малко над 205 хил. лв.\r\n„След като направят превода, ни уведомяват с изпращане на платежния документ. Ние проверяваме изпълнението на техните задължения, които сме посочили. Ако то е изпълнено, на концесионерът биват възстановени правата“, уточни зам.-министърът. „В момента, в който концесионерът плати задълженията си, ще получи обратно правото да добива и преработва рудата и да я реализира на пазара“, добави зам.-министър Станков.\r\nТой припомни, че с временното спиране на концесията Министерството на енергетиката е ограничило  правата на концесионера, свързани с добива и преработката на мангановата руда, но всички задължения по договора за поддържане на рудника в експлоатация –изпомпването на водата, нагнетяване на въздух и това миньорите да могат да изпълняват задълженията си по укрепване на галериите, остават.Агенция „Фокус“ припомня:  На 5 юни т.г. Министерство на енергетиката временно спря концесията на мина „Оброчище“ заради неизплатени концесионни възнаграждения към бюджета. Тогава енергийният министър Теменужка Петкова обясни, че през месец октомври 2016 г. Министерството е изпратило писмо до концесионера – „Евроманган“ АД за доброволно изпълнение на задължението. Въпреки това, към 30 май 2017 г. неизплатените концесионни такси са в размер на близо 205 хил. лв. Концесията бе прекратена до изпълнение на ангажиментите на концесионера, който разполага с 14-дневен срок да стори това . Министърът обясни, че временното спиране на договора не е основание да се търсят неустойки от страна на концесионера. По думите и не трябва да се счита също, че срокът на концесията трябва да бъде задължително увеличен заради периода, в който ще бъде спрян договорът с концесионера. Министър Петкова подчерта също, че мината се наблюдава стриктно и независимо, че договорът се прекратява временно, а концесионерът има задължение да осигурява безопасни условия на труд на служителите си и да обезопасява рудника. \r\nВ резултат на действията на министъра на енергетиката работниците в мината, които прекараха няколко дни на 300 метра под земята земята заради поредното забавяне на техните заплати и ваучери за храна, прекратиха протеста си и излязоха на повърхността. Междувременно по лично разпореждане на главния прокурор Сотир Цацаров Окръжна прокуратура-Добрич започна спешна проверка по реда на надзора за законност в мината за добив на обогатена манганова руда в „Оброчище“. Проверката цели да установи дали обявената за добита обогатена манганова руда съответства на продадената такава от дружеството концесионер, както и дали се спазва на трудовото законодателство и изпълняват ли се ангажиментите на концесионера по опазването на околната среда и водите. \r\nВасилена ЙОРДАНОВА", "date": "2017-06-07", "title": "Зам.-министър Жечо Станков: Заплатите на миньорите от мина „Оброчище“ ще бъдат изплатени на 8 юни 2017г."}
{"url": "http://www.focus-news.net/news/2017/06/07/2402195/ekathimerini-riksat-ot-grekzit-vse-oshte-sashtestvuva-predupredi-zhoze-manuel-barozu.html", "text": "Говорейки в рамките на Конкордската среща на върха в Атина - годишен форум по глобалните въпроси, който се провежда за първи път на територията на Европа, бившият председател на Европейската комисия Жозе Мануел Барозу предупреди, че рискът от Грекзит все още съществува, но той ще зависи от действията на гръцкото правителство, съобщава електронното издание Ekathimerini.\r\nБарозу отбеляза, че Гърция вече не е системно предизвикателство пред Еврогрупата, каквато бе в периода  2011-2012 г., и че държавите и международните пазари вече са по-добре подготвени да посрещнат подобни предизвикателства.\r\nСегашният неизпълнителен председател на \"Голдман Сакс Интернешънъл\" добави, че някои в Европейския съюз имат убеждението, че еврото ще бъде по-добре без Гърция,  а други отиват дори по-далеч, изразявайки готовност дори да платят за излизане на Гърция от еврозоната.Тереза Герова", "date": "2017-06-07", "title": "Ekathimerini: Риксът от Грекзит все още съществува, предупреди Жозе Мануел Барозу"}
{"url": "http://www.focus-news.net/news/2017/06/07/2402196/pazardzhik-po-patya-sredishtna-panagyurishte-ot-km-25-do-km-54-dvizhenieto-se-izvarshva-samo-v-ednata-lenta-zaradi-chastichni-remont-na-asfaltovata-nastilka.html", "text": "Нормално проходими са пътищата в област Пазарджик, съобщи за Радио „Фокус“ – Пазарджик дежурният в Областно пътно управление. В областта са въведени няколко ограничения заради ремонти. На автомагистрала „Тракия“, от км 63 до км 66, в посока София и от км 75 до км 80, в посока София, при Калугерово, се извършва косене на средна разделителна ивица. В тези участъци водачите трябва да преминават внимателно и с по-ниска скорост. Ограниченията са обозначени с пътни знаци. На второкласния път Радилово - Пещера в 5-километров участък се извършва частичен ремонт на асфалтовата настилка. Движението е само в едната лента. Ремонти се извършват и по третокласните пътища. По отсечката Средищна - Панагюрище, от км 25 до км 54, и по отсечката Петрич - Поибрене, от км 14 до км 23, движението се извършва само в едната лента заради частични ремонт на асфалтовата настилка. В областта е въведено ограничение и на моста в село Бошуля, като там е забранено преминаването на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля.\r\nТеодора ДИМИТРОВА", "date": "2017-06-07", "title": "Пазарджик: По пътя Средищна - Панагюрище, от км 25 до км 54, движението се извършва само в едната лента заради частични ремонт на асфалтовата настилка"}
{"url": "http://www.focus-news.net/news/2017/06/07/2402201/gabrovo-po-patya-sevlievo-veliko-tarnovo-se-izvarshvat-remontni-deynosti-na-asfaltovata-nastilka.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Пътните настилки са сухи. Температурата на въздуха в областта е 17 градуса. На прохода \"Шипка\" е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 9 юни в участък от път Севлиево - Велико Търново ще се извършват ремонтни дейности по асфалтовата настилка. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско - Малък Вършец), при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2017 г. Затворена е отсечка от пътя Габрово – Дебел дял поради пропадане на пътното платно. Ограничението е въведено в участъка от разклона за к.к. „Люляците” до с. Дебел дял и е в сила до 30 юни. Ограничено е движението за МПС над 3,5 т на пътя Габрово-Стомонеците, поради аварийно състояние (срутена конзола) на мост при км 4+375. Пътят е сигнализиран с пътни знаци. Движението ще бъде възстановено до 31 декември. В участък от път Димовци - Торбалъжите движението трябва да се извършва с повишено внимание, поради изсичане на храсти и косене на тревни площи до 9 юни. В участък от път Дебел дял - Музга движението също е в една лента, поради ремонтни дейности по асфалтовата настилка. До 30 юни ще се извършват ремонти в участък от пътя Чехлевци - Велчевци. В участък от пътя Палаузово - Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 30 юни. Поради ремонти в едната лента е и движението в участък от път Велико Търново - Дряново. В участък от път Донино - Велковци движението трябва да се осъществява с повишено внимание, поради изсичане на храсти, до 9 юни.\r\nНадежда КРЪСТЕВА", "date": "2017-06-07", "title": "Габрово: По пътя Севлиево - Велико Търново се извършват ремонтни дейности на асфалтовата настилка"}
{"url": "http://www.focus-news.net/news/2017/06/07/2402197/yambol-narodniyat-predstavitel-ot-gerb-d-r-yuliyan-papashimov-provede-otkrita-priemna-v-grada.html", "text": "Народният представител от ГЕРБ  д-р Юлиян Папашимов проведе първа открита приемна в Ямбол. Това съобщиха от пресцентъра на ПП ГЕРБ. Жителите на Ямбол поискаха съдействие за решаване на различни проблеми. Най-често поставяните въпроси бяха свързани с осигуряване на трудова заетост и възможностите, които предлагат правителствени програми в тази сфера. Представени бяха и инфрастуктруни проблеми с водоснабдителното дружество в града. В рамките на приемния ден бяха поставени още въпроси, касаещи трудово-правните отношения  и имотни казуси. От своя страна д-р Юлиян Папашимов се ангажира да предостави на ресорните министерства и други институции представените казуси, с искане да бъдат предприети мерки за разрешаването им.\r\nОткритите приемни за граждани от Ямболска област ще продължат по график, както следва:\r\n- всеки първи понеделник на месеца - от 16.00 до 18.00 часа в Ямбол\r\n- всеки втори понеделник на месеца - от 13.00 до 14.30 часа в община Болярово и от 15.00 до 17.00 часа в община Елхово\r\n- всеки трети понеделник на месеца - от 15.00 до 17.00 часа в община Стралджа\r\n- всеки четвърти понеделник на месеца – от 15.00 до 17.00 часа в община Тунджа.", "date": "2017-06-07", "title": "Ямбол: Народният представител от ГЕРБ д-р Юлиян Папашимов проведе открита приемна в града"}
{"url": "http://www.focus-news.net/news/2017/06/07/2402198/sky-news-neposredstvena-zaplaha-za-letishte-hiytrou-ne-e-imalo-pri-aresta-vav-vrazka-s-teroristichnoto-napadenie-v-manchestar.html", "text": "Мъж на 38 г. е арестуван на лондонското летище „Хийтроу“ във връзка с терористичното нападение в Манчестър, предава Sky News.\r\nПолицията съобщава, че мъжът е задържан по подозрение за терористични престъпления като част от планирана операция. При ареста му не е имала непосредствена заплаха за летището, увериха правоохранителните органи. \r\nОбщо седем души бяха арестувани във връзка със самоубийствения атентат пред „Манчестър Арена“, в резултат на който загинаха 22-ма души.Тереза Герова", "date": "2017-06-07", "title": "Sky News: Непосредствена заплаха за летище „Хийтроу“ не е имало при ареста във връзка с терористичното нападение в Манчестър"}
{"url": "http://www.focus-news.net/news/2017/06/07/2402199/korneliya-ninova-bsp-informirah-vatreshniya-ministar-che-sreshtu-men-ima-zaplahi-otkazvam-ohrana-zashtoto-danatsite-na-horata-ne-tryabva-da-otivat-za-tova.html", "text": "Информирах вътрешния министър, че срещу мен има заплахи, отказвам охрана, защото данъците на хората не трябва да отиват за това. Това каза лидерът на БСП Корнелия Нинова в предаването „Денят започва“ по БНТ. \r\nВъв връзка с това, че повече от година е лидер на БСП, Нинова заяви, че се е научила да носи повече отговорност. Относно това, което се изписало и казало за нея откакто е на този пост Корнелия Нинова уточни, че тези атаки не успяват да я изненадат. \r\nНа въпрос за заплахите, които е получила и тя ли е информирала съответните служби, лидерът на БСП заяви:  „Информирах министъра на вътрешните работи, че срещу мен има заплахи. Отказвам охрана, защото данъците на хората не трябва да отиват за това. Дано да не се налага, но ако се наложи, ще използвам услугите на частна фирма. Ще плащам, няма да харча държавни пари”.   \r\nПо думите й с управляващите може да има национално съгласие по важните теми – една от тях е бъдещото председателство на България на ЕС. „Нашето мнение е да не се допуска разделението на страните в Европа, докато те все още не заемат позиция по въпроса“, коментира тя.\r\nОтносно състоянието на сигурността и националната отбрана, Нинова заяви, че в МВР нямат от 4 години униформи, а мигрантите продължават да минават границата ни.", "date": "2017-06-07", "title": "Корнелия Нинова, БСП: Информирах вътрешния министър, че срещу мен има заплахи, отказвам охрана, защото данъците на хората не трябва да отиват за това"}
{"url": "http://www.focus-news.net/news/2017/06/07/2402202/georgi-dimov-bivsh-generalen-konsul-na-balgariya-v-odrin-nay-veroyatno-evropa-nyama-da-dade-taka-iskanata-ot-ankara-liberalizatsiya-na-vizoviya-rezhim.html", "text": "Най-вероятно Европа няма да даде така исканата от Анкара либерализация на визовия режим. Това коментира в сутрешния блок „Добро утро, България“ на Радио „Фокус“ Георги Димов, бивш генерален консул на България в Одрин. Според него, предстоящите разговори между Турция и ЕС ще бъдат белязани от напрежението, което се роди в отношенията с Германия. „Анкара вече официално потвърди и то с решение на заседание на Съвета за Национална сигурност от 31 май четири основни ултиматума към Брюксел. Първо, даване на нужните гаранции в изпълнение на целта за пълноправно членство. На второ място е получаването на т.нар. визова либерализация, на трето място е премахването на пречките за откриването на нови преговорни глави. Четвъртото е изпълнението на дадените уверения от Брюксел за указване на финансова помощ за обгрижване на бежанците на турска територия“, посочи Димов. \r\n„Същностни са вторите две: визите и парите за мигрантите. Искам да вметна какъв е подходът и на Москва. В Русия няма да има безвизово пътуване за турци. В Европа по подобна желязна логика най-вероятно няма да има визова либерализация, така желана от Анкара“, коментира  Георги Димов. Той каза още, че България не бива да допуска повече намеса във вътрешните ни работи, но да поддържа нормални и добросъседски отношения. Дали ще бъдат приятелски и съюзнически зависи единствено от Анкара, коментира Димов.", "date": "2017-06-07", "title": "Георги Димов, бивш генерален консул на България в Одрин: Най-вероятно Европа няма да даде така исканата от Анкара либерализация на визовия режим"}
{"url": "http://www.focus-news.net/news/2017/06/07/2402204/blagoevgrad-vi-natsionalna-sreshta-muzeite-i-ustoychivoto-razvitie-zapochva-v-grada.html", "text": "VI Национална среща „Музеите и устойчивото развитие“ започва в Благоевград. Това съобщи за Радио „Фокус“ – Пирин Райка Иванова, главен уредник в Регионален исторически музей – Благоевград. Събитието се организира ежегодно от Министерство на културата и ИКОМ, като всяка година се избира различен град за домакин. Тази година това е Регионален исторически музей – Благоевград и Община Благоевград. Програмата на шестата национална среща „Музеите и устойчивото развитие“ започва от 14.00 часа и ще продължи до 8 юни. „В нея ще бъдат представени презентации на различни теми и дискусии. Конференцията днес ще открие историкът Снежана Захариева, която ще представи доклад на тема: „Леон Ламуш – забравеният почетен гражданин на Горна Джумая“, каза още Райна Иванова. В рамките на форума днес ще бъдат представени още доклади на следните теми: „Документиране, представяне и популяризиране на наследство, свързано с овцевъдството и пастирския живот“; „Колекцията на ОББ и не/познатите от нейния златен фонд“; „Старата църква „Св. Георги“ в гр. Разлог“; „Стратегия на петте „0“-та. Или как да направим Литературния музей обект на културен туризъм“; „Крилатото наследство на „Сборяново““; „Чуждестранните банкноти във фонда на ИМ Севлиево“; „Визуалната антропология и музеят“; „Аладжа манастир. Архитектура и манастирски бит“; „Проектът 1300 г. България“; „Експозицията „Гена Димитрова““; „От идеята до постоянната експозиция“; „Какво е Бийкън и има ли почва у нас?“; „Бешков – художник, мислител и учител“; „Унищожаването на културното наследство като нарушение на правата на човека“; „Ролята на виртуалните музеи за опазване на визуалното изкуство“; „Природа-музей-човек“; „Съвременни предизвикателства“; „Да съградим отново“; „Иван Мърквичка и ние“; „Херменгилд и Карел Шкорпил за природните богатства на България“. През утрешния ден пък ще бъдат представени доклади и презентации, отнасящи се за: „Възрожденският Мелник – съвременна туристическа дестинация“; „Френският юрист Жорж Дебон и впечатленията му за розовата индустрия в България“; „200 г. от рождението на Вернер фон Сименс“; „Кое е най-старото изделие от нетъкан текстил, познато на Балканите“; „Приносът на най-добрите китайски преводачи за популяризиране на българската литература в Китай“; „Истинската заслуга е скромна и достойна“; „Собствен визуален език – създай за музей“; „Език мой, враг мой“; „Оживяване на народните традиции и визуалното им документиране в проект „Седянка““; „Онлайн репрезентации на университетските музеи“; „Презентираме, за да опазим /защитената местност „Мухалница““; „Американският художник Франсис Дейвид Милет и неговото пребиваване в България през руско-турската война“; „Географията на дарителството от тефтера на поп Атанас от Мелник 1872-1874 г.“; „Създаване на виртуални пътеводители за културното наследство в България“; „Братята, влюбени в България – филм за братя Прошек и приноса им към българската история“; „Предизвикателствата на новия закон и правилник за обществени поръчки“; „Иван Мърквичка. Българският чех“; „Странните земетресения и сеизмични огнища“; „Научните колекции в Националния природонаучен музей“; „Отблясъци на първата европейска цивилизация – актуални проучвания на Слатина-София и Провадия. Солницата“; „Феноменът „Магура“ – минало, настояще-бъдеще“; „Архитектурната култура на Волжките българи“; „Музеите и нематериалното културно наследство“; „Акад. Иван Буреш – патриарх на българската зоология“; „Просветни традиции и модерни времена /България и Европа/“; „Фритьоф Нансен – големият норвежки изследовател, политик и хуманист, помогнал на хиляди български бежанци“ и „Дарение о.з. полк. Райчо Пеев Харбалиев“.\r\nЛивия НИНОВА", "date": "2017-06-07", "title": "Благоевград: VI Национална среща „Музеите и устойчивото развитие“ започва в града"}
{"url": "http://www.focus-news.net/news/2017/06/07/2402207/die-zeit-vodenata-ot-sasht-mezhdunarodna-koalitsiya-e-napadnala-poveche-ot-60-voynitsi-na-rezhima-na-bashar-asad.html", "text": "Водената от САЩ международна коалиция срещу близкоизточната радикална групировка „Ислямска държава“ отново е извършила нападение срещу сирийски войници, съобщава германският национален ежедневник Die Zeit. \r\nОт Вашингтон съобщиха, че поразената по въздух група от „повече от 60 войници“ е представлявала „опасност“ за коалиционните сили край Ал Танаф. Сирийските сили са съсредоточили артилерия, танкове и други превозни средства в района. Чрез бомбардировките са унищожени част от артилерийските и зенитни оръжия.\r\n„Коалицията няма да се бори срещу сирийския режим или лоялни на него сили, но тя е готова да се защитава“, каза говорител на международната коалиция. Преди атаката чрез специална телефонна връзка с Русия са изпратени няколко предупреждения, но те са били игнорирани..Тереза Герова", "date": "2017-06-07", "title": "Die Zeit: Водената от САЩ международна коалиция е нападнала „повече от 60 войници“ на режима на Башар Асад"}
{"url": "http://www.focus-news.net/news/2017/06/07/2402205/na-17-iya-rozhden-den-na-agentsiya-fokus-se-obrashtame-kam-nashite-chitateli-i-slushateli-da-spodelyat-svoeto-mnenie-i-preporaki-za-rabotata-na-mediyata.html", "text": "На 17-ия рожден ден на Агенция „Фокус” се обръщаме към нашите читатели и слушатели да споделят своето мнение и препоръки за работата на медията. Вече 17 години „Фокус” предоставя бърза и точна информация от мястото на събитията. Следим в развитие най-важното от случващото се в страната и света по всяко времe на денонощието. Всеки рожден ден е повод за равносметка, ето защо е важна вашата оценка за нашата работа. Какво място отреждате на „Фокус“ сред българските медии? Какво искате да променим и какво да продължим да развиваме? Информация от кои сфери на обществения живот следите с най-голям интерес? Кои са темите, по които искате да прочетете мнението на специалисти? Може да се свържете с нас на телефон: 0882 802 802, да ни пишете на e-mail: focus@focus-news.net или на .", "date": "2017-06-07", "title": "На 17-ия рожден ден на Агенция „Фокус” се обръщаме към нашите читатели и слушатели да споделят своето мнение и препоръки за работата на медията"}
{"url": "http://www.focus-news.net/news/2017/06/07/2402208/prezidentat-rumen-radev-shte-se-sreshtne-s-glavniya-prokuror-sotir-tsatsarov.html", "text": "Президентът Румен Радев ще се срещне с главния прокурор Сотир Цацаров. Разговорът между двамата ще се състои по покана на държавния глава. Това е третата от поредицата срещи на държавния глава с представители на съдебната и изпълнителната власт, посветени на реформите в правосъдната система.\r\nВъв вторник Румен Радев разговаря с председателя на Върховния касационен съд Лозан Панов. След срещата си с президента, Панов се обяви за конституционни промени, които да изведат прокуратурата от съдебната власт и да я поставят като равно отдалечена институция.\r\nВ понеделник държавният глава се срещна с председателя на Върховния административен съд Георги Колев.", "date": "2017-06-07", "title": "Президентът Румен Радев ще се срещне с главния прокурор Сотир Цацаров"}
{"url": "http://www.focus-news.net/news/2017/06/07/2402182/cnn-sasht-podozirat-che-zad-krizata-v-katar-stoyat-falshivi-novini-razprostraneni-ot-ruski-hakeri.html", "text": "Американски следователи са уверени, че руски хакери са проникнали в държавната информационна агенция на Катар и са подали фалшив доклад, който е допринесъл за кризата сред най-близките съюзници в Персийския залив, предава новинарският телевизионен канал CNN, като се позовава на източници, информирани за хода на разследването.\r\nФедералното бюро за разследване (ФБР) неотдавна изпрати екип от следователи в Доха, за да помогнат на правителството на Катар да разследва предполагаемия инцидент с хакери, твърдят катарски и американски официални лица.\r\nРазузнавателните данни, събрани от американските служби за сигурност, показват, че руските хакери стоят зад намесата, съобщена от правителството на Катар преди две седмици, твърдят източници от САЩ. Медията припомня, че в Катар се намира една от най-големите американски военни бази в региона.\r\nПредполагаемото участие на руски хакери в скандала засилва загрижеността на американското разузнаване и правоохранителните органи, че Русия продължава да прилага някои от същите хакерски мерки върху американските съюзници, които спецслужбите смятат, че са използвани и за намеса в президентските избори в САЩ през 2016 г.Тереза Герова", "date": "2017-06-07", "title": "CNN: САЩ подозират, че зад кризата в Катар стоят фалшиви новини, разпространени от руски хакери"}
{"url": "http://www.focus-news.net/news/2017/06/07/2402210/pss-dobri-sa-usloviyata-za-turizam-v-planinite-do-obyad-sledobed-vremeto-barzo-shte-se-razvali.html", "text": "Добри са условията за туризъм в планините, но със завишено внимание в следобедните часове, защото времето ще се развали. Това съобщиха за Агенция „Фокус“ от Планинската спасителна служба (ПСС) при БЧК. Вече циклонът навлиза. Очакват се гръмотевични бури и валежи. Времето ще се развали бързо. Лифтовите съоръжения никъде не работят, само на Банско сутрин и в следобедните часове се качват 2-3 кабини за персонала, който работи в района. \r\nОт ПСС съветват туристите, които днес са решили да правят излет в планините, да стигнат до закътано място и да изчакат да отмине бурята или още преди да е започнала, да се върнат обратно. Не са регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-07", "title": "ПСС: Добри са условията за туризъм в планините до обяд, следобед времето бързо ще се развали"}
{"url": "http://www.focus-news.net/news/2017/06/07/2402209/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем „Скеле се срути от 12-ия етаж на санирания за 1.3 млн. лв. блок в центъра на Благоевград“. В регионалния ежедневник се уточнява, че хората от блока първоначално са решили, че става земетресение, тъй като се е чул силен тътен. Друго заглавие в изданието гласи „Под трасето на Лот 3 се „крие“ най-голямото в района на Благоевград селище от римската императорска епоха“. По темата четем, че 5 черепа, чифт кости от крака и 2 делви за зърно обнадеждиха археолозите, че ще получат ОК за пълно проучване на терена на автомагистрала „Струма“.\r\nОт страниците на другия ежедневник „Вяра“ пък научаваме, че „Прокуратурата подхваща рухналото скеле от санирания 13-етажен блок в Благоевград, полицията гонила техн. ръководител Н. Тодоров, съседи: Бог ни опази, можеше да има жертви“. В изданието се посочва, че Тодоров е заявил, че не е бягал от обекта. Според него основата на скелето на поддала. Друго заглавие във вестника е „5.9 млн. лв. инвестира ЧЕЗ в изграждане на нови съоръжения в Пиринско, строят още 3 нови трафопоста в Петрич, Благоевград и Сандански за 165 хил. лв.“. По темата четем, че 660 хил. лв. ще вложи компанията в реконструкция на два въздушни електропровода в Гоце Делчев.", "date": "2017-06-07", "title": "Преглед на основните теми в благоевградския печат"}
{"url": "http://www.focus-news.net/news/2017/06/07/2402203/miliet-masovi-zadarzhaniya-na-biznesmeni-v-istanbul.html", "text": "Рано тази сутрин екипи на отдела за борба с финансовите престъпления към Истанбулската дирекция по сигурността извършиха масови обиски и задържания на 103 различни адреси в световния мегаполис, съобщи електронното издание на вестник „Милиет”. Задържаните са предполагаеми членове на т.нар. „Терористична организация на гюленистите/Паралелна държавна структура”  (ФЕТО/ПДС). Издадените заповеди от Главната републиканска прокуратура в азиатската част на Истанбул касаят общо 128 заподозрени бизнесмени. Всичките са служители на 19 фирми, една фондация и едно дружество на холдинга „Кайнак”. Същият още от 2015 година е поставен под запрещение и има назначени надзорници, посочва още изданието.\r\nГеорги ДИМОВ", "date": "2017-06-07", "title": "„Милиет”: Масови задържания на бизнесмени в Истанбул"}
{"url": "http://www.focus-news.net/news/2017/06/07/2402214/veliko-tarnovo-gradat-shte-bade-domakin-na-obuchitelen-seminar-za-trafik-na-hora-organiziran-ot-mezhdunarodna-sluzhba-po-migratsiya.html", "text": "Велико Търново ще бъде домакин на обучителен семинар за трафик на хора, организиран от Международна служба по миграция. Това съобщи за Радио „Фокус“ – Велико Търново Благовеста Факирова, председател на Дарителско сдружение „Св. Иван Рилски“. Тя посочи, че по време на семинара Община Велико Търново ще представи проекта си „Отвори очи – има кой да ти помогне”, който е съвместен между Общината, Дарителското сдружение и МВР. Факирова припомни, че преди три година проектът бе отличен в конкурса на Европейската мрежа по превенция на престъпността, който се преведе в Националната полицейска академия в Рим. Общо бяха презентирани около 30 проекта с добри практики на 21 европейски страни. Сдружението стартира проекта през 2007 година. За шест месеца бяха създадени три центъра за деца и младежи – в Балван, Шемшево и Ресен. Центровете в община Велико Търново вече са 19 и развиват освен дейности по превенция на трафика на хора и различни инициативи за свободното време на децата и младежите в населените места. Очаква се от юли месец да бъде разкрит и 20-тия център – в град Дебелец.\r\nФакирова припомни, че по същия начин миналата година в Братислава успешно е бил представен и проектът „С грижа за възрастните хора“, който се реализира от Община Велико Търново, Дарителско сдружение „Св. Иван Рилски“, Сдружението на кметовете и кметските наместници „Янтра 2001“ съвместно с Областна дирекция на МВР – Велико Търново.\r\nНадежда КРЪСТЕВА", "date": "2017-06-07", "title": "Велико Търново: Градът ще бъде домакин на обучителен семинар за трафик на хора, организиран от Международна служба по миграция"}
{"url": "http://www.focus-news.net/news/2017/06/07/2402165/izolatsiyata-na-katar-se-zadalbochava-obzor.html", "text": "В понеделник, 5 юни, светът осъмна с внезапна криза в Персийския залив. Седем държави – Бахрейн, Саудитска Арабия, Обединените арабски емирства, Йемен, Египет, Либия и Малдивите, преустановиха дипломатическите си отношения с Катар, обричайки на изолация Доха след обвинения, че емирството оказва подкрепа на тероризма.   Мавритания обяви, че прекъсва дипломатическите си отношения с Катар. МВнР на страната отбелязва, че „решението е свързано с упорството на Катар да продължава да води настоящата политика“. „Катар цели разпространяването на анархията и безредиците в редица арабски държави. Политиката на Катар в региона бе свързана с подкрепа на терористични организации и разпространяване на екстремистки идеи“, се сочи в официално заявление на мавританското външно министерство.\r\nНационалният авиопревозвач на Мароко – авиокомпания „Роял еър Марок“ преустанови полетите си към Саудитска Арабия, ОАЕ, Йемен и Египет през столицата на Катар след решението на тези страни да прекъснато отношенията си с Доха и де прекратят полетите си с Катар. Имащото тесни връзки с Риад кралство все още се въздържа от прекъсване на дипломатическите си отношения с Катар.Йордания понижава равнището на двустранните си отношения с Катар и закрива офиса на катарската медия „Ал Джазира“ в Аман.\r\nПравителството на Филипините съобщи, че няма да изпраща повече свои граждани на работа в Катар, докато ситуацията в региона не се изясни. Същевременно правителството на страната отбеляза, че се притеснява за съдбата на 140-те хиляди филипинци, работещи на територията на арабската държава.  \r\nЕмирът на Кувейт, който не е прекъснал дипломатическите си отношения с Катар,  Шейх Сабах ал Ахмад ал Джабер ал Сабах бе на посещение в Саудитска Арабия където получи от саудитския крал Салман десет искания пред Катар, за да може дипломатическите отношения да бъдат възстановени. Според наличната информация от дипломатически източници тези условия са предадени от Саудитска Арабия на емира на Кувейт, който във вторник се срещна със саудитския крал Салман в град Джеда. Сред условията, представени пред Доха са прекъсването на дипломатическите отношения с Иран, изгонването от територията на страната на всички членове на групировките „Мюсюлмански братя“ и \"Хамас\", а също така замразяването на сметките им в катарските банки. Освен това Саудитска Арабия настоява за незабавно изменяне на редакционната политика на катарския информационен телевизионен канал „Ал Джазира“ и за смяна на ръководството му.\r\nПрезидентът на Турция Реджеп Тайип Ердоган защити Катар. „Смятаме, че санкциите срещу Катар не са добри“, заяви Ердоган по време на реч в Анкара. „Турция ще продължи да развива връзките си с Катар, както и с всички наши приятели, подкрепили ни в най-трудните ни моменти“, добави турският президент, посочвайки неуспешния опит за преврат срещу него от юли 2016 г.\r\n\"САЩ все още желаят да видят този проблем деескалиран и разрешен незабавно съответно с принципите, които президентът Доналд Тръмп представи по отношение на борбата срещу финансирането на тероризма и екстремизма“, заяви прессекретарят на Белия дом Шон Спайсър.\r\nПрезидентът Доналд Тръмп посочи необходимостта от единство сред страните от Персийския залив по време на телефонен разговор с краля на Саудитска Арабия Салман. Думите му идват по време на дипломатическа криза, разделила няколко ключови съюзника на САЩ в региона.\r\nПрезидентът на Франция Еманюел Макрон посочи на престолонаследника на Абу Даби Шейх Мохамед бин Зайед ал Нахиян, че е дълбоко притеснен от надигащото се напрежение в Персийския залив и че Франция ще бъде „безкомпромисна\" в борбата срещу тероризма.\r\nПресслужбата на Кремъл съобщава, че президентът на Русия Владимир Путин е обсъдил по време на телефонен разговор с емира на Катар Тамим бен Хамад ал Тани кризата в дипломатическите отношения.", "date": "2017-06-07", "title": "Изолацията на Катар се задълбочава (ОБЗОР)"}
{"url": "http://www.focus-news.net/news/2017/06/07/2402215/hristina-shopova-zam-kmet-na-blagoevgrad-s-festivala-frankofoli-gradat-predlaga-model-za-kulturen-turizam-za-tseliya-region.html", "text": "С фестивала „Франкофоли“ Благоевград предлага модел за културен туризъм за целия регион. Невероятна програма очаква гостите по време на концерта „Франкофоли“, каза в сутрешния блок „Добро утро, България“ на Радио „Фокус“ Христина Шопова, заместник-кмет на Благоевград. Хотелите в града са пълни още отпреди 2 месеца, но на гостите се оказва максимално съдействие при намиране на места за нощувки. Тя коментира какво означава за тях признанието, че Франция обяви концерта „Франкофоли“ за едно от стоте най-големи франкофонски събития в света. „Означава отговорност, че сме на прав път и че си заслужавахте усилията и борбата за този фестивал. Ние почти 5 години водихме битка да възстановим този фестивал и усилията се увенчаха с успех. Класацията на министъра на външните работи на Франция е едно признание, което е не само за нас, а за цяла България, защото „Франкофоли“ е събитието от целите Балкани, което стои на тази карта на 100-те обекта в голямата обиколка. Това е гордост за нас и за България. Това е музикално събитие на международно ниво и наистина отговорност да продължаваме да го правим“, отбеляза заместник-кметът. Христина Шопова допълни, че всички мерки за сигурност са предприети, гостите ще бъдат проверявани обстойно. Тя каза още, че тази година фестивалът ще се проведе на ново място – парк „Македония“ и ще има повече места за паркиране.", "date": "2017-06-07", "title": "Христина Шопова, зам.-кмет на Благоевград: С фестивала „Франкофоли“ градът предлага модел за културен туризъм за целия регион"}
{"url": "http://www.focus-news.net/news/2017/06/07/2402211/mvr-patni-politsai-podpomagat-dvizhenieto-na-avtomagistrala-trakiya-v-rayona-na-paten-vazel-tsalapitsa-pri-km-112.html", "text": "Пътни полицаи подпомагат движението на автомагистрала “Тракия”, в района на пътен възел “Цалапица”, при км 112. Това съобщиха от пресцентъра на МВР. Тежкотоварен автомобил е преминал през разделителната мантинела и е попаднал в канавката. Извършва се почистване на платната. Към 5.00 часа тази сутрин, в ОДМВР – Пловдив е получен сигнал за пътнотранспортно произшествие в района на 112 км на автмагистрала “Тракия” (пътен възел “Цалапица”). Според първоначалната информация, тежкотоварен автомобил с турска регистрация преминал през разделителната мантинела, навлязъл в насрещното платно за движение и попаднал в канавка. Шофьорът е откаран в болница за преглед. Взета му е кръвна проба за алкохол. \r\nСлужители на РУ - Стамболийски извършват оглед за изясняване на причините и обстоятелствата, довели до катастрофата. До приключване на работата преминаването на превозни средства в района се подпомага от екипи на сектор “Пътна полиция”.", "date": "2017-06-07", "title": "МВР: Пътни полицаи подпомагат движението на автомагистрала “Тракия”, в района на пътен възел “Цалапица”, при км 112"}
{"url": "http://www.focus-news.net/news/2017/06/07/2402213/ministar-nikolina-angelkova-tova-lyato-po-chernomorieto-shte-ima-komandirovani-976-politsai-ot-tyah-780-sa-v-burgas-povecheto-ot-koito-v-slanchev-bryag.html", "text": "За цялото българско Черноморие ще има командировани около 976 полицаи, като само в Бургас са 780, голяма част от тях са концентрирани в „Слънчев бряг“. Това каза министърът на туризма Николина Ангелкова в предаването „Тази сутрин“ по bTV. „Ще има дневни патрули, които ще бъдат нещо като туристическа полиция. Поискали сме от наемателите и концесионерите да осветяват плажовете“, съобщи Ангелкова. \r\nТя определи инцидента, при който камериерка беше нападната от шведски турист в „Слънчев бряг“ като изключително брутален. „Взети са мерки – поискано е постоянно задържане под стража“, коментира тя. Според нея при такива инциденти, трябва да се съобщава веднага на органите на реда и на телефоните на Министерството на туризма. „Ние имаме телефон за сигнали за цялото лято. Не само за нередности и проблеми, които се случват на територията на плажовете, а по принцип на територията, както на националните курорти, така и на цялото Черноморие“, посочи Ангелкова. По думите ѝ само за миналата година у нас са дошли 8 200 000 чуждестранни туристи, а шведите са в топ 30 от тях. „Слънчев бряг“ е известен като дестинация за забавление, но такива дестинации има в Испания и Гърция, но рекламата, която се прави там, не е такава, каквато за нашия курорт. Много важно е как рекламираме нашите курорти“, коментира министърът на туризма. Според нея се очаква между 7% и 10% ръст на туристите у нас това лято. „Миналото лято от май до октомври имахме 6 500 000 само чуждестранни туристи. Запазваме традиционните си пазари от Германия, Румъния, Русия. Най-много очакваме от Германия. От Русия очакваме ръст от около 15%“, каза още тя.", "date": "2017-06-07", "title": "Министър Николина Ангелкова: Това лято по Черноморието ще има командировани 976 полицаи, от тях 780 са в Бургас, повечето от които в „Слънчев бряг“"}
{"url": "http://www.focus-news.net/news/2017/06/07/2402206/georgi-slavov-kmet-na-yambol-ako-fokus-prodalzhi-da-provokira-s-pryamota-i-dostovernost-sas-sigurnost-shte-e-nay-dobrata-informatsionna-agentsiya-v-balgariya.html", "text": "Ако „Фокус“ продължи да провокира с прямота и достоверност, със сигурност ще е най-добрата информационна агенция в България. Това каза кметът на община Ямбол Георги Славов по повод 17-ия рожден ден на Агенция „Фокус“. „Дълги години вече сме заедно. Мога да кажа само добри думи. Без да звучи пресилено – изключително професионален екип с възможности и качества, които позволяват да е актуален като информация във всеки един момент, във всеки един час и минута на денонощието - 7 дни в седмицата, 365 дни в годината. С много самочувствие, което вече е натрупано във времето, но на база на реално постигнатите резултати, на доверието, което е изградено сред българските граждани. Няма какво друго да кажа, освен да пожелая на екипа и на г-н Красимир Узунов лично да продължава по същия начин да провокира всички с тази прямота, откровеност и достоверност да информацията, която поднася“, заяви Славов. \r\n„Много е хубаво от време на време да се появяват информации от различни краища на страната за ежедневните радостни моменти, които съпътстват хората. Онова дребничкото, което някак си ни убягва, но ни радва в ежедневието и е най-важно и което касае отделния човек, а не само най-важните и най-големите национални и световни новини. Това е нещо, което в голяма степен провокира всеки един човек, който отвори и прочете и асоциира себе си с хубави новини за отделни хора в различни краища на държавата. Бъдете живи, здрави и щастливи и много успехи“, каза още кметът на Ямбол.\r\nЛюба АЛЕКСИЕВА", "date": "2017-06-07", "title": "Георги Славов, кмет на Ямбол: Ако „Фокус“ продължи да провокира с прямота и достоверност, със сигурност ще е най-добрата информационна агенция в България"}
{"url": "http://www.focus-news.net/news/2017/06/07/2402220/nova-makedoniya-makedoniya-zoran-zaev-shte-napravi-ofitsialna-vizita-v-balgariya.html", "text": "Новоизбраният министър-председател на Македония Зоран Заев планира официална визита в България към края на месеца, съобщава електронното издание „Нова Македония“ .\r\nСледващият понеделник лидерът на социалдемократите, заедно с вицепремиера Османи, министъра на външните работи Николай Димитров и съветници ще реализира първото си посещение като премиер на Македония в централата на Европейския съюз в Брюксел.\r\nТам Заев ще разговаря с еврокомисаря по разширяването Йоханес Хан за реформените приоритети на правителството и изпълнението на доклада на Прибе, както и за доклада на ЕС за напредъка на Македония. Заев подчерта, че очаква да има срещи и с други високопоставени представители на ЕС, сред които председателят на Европейската комисия Жан-Клод Юнкер, председателят на Съвета на Европейския съюз Доналд Туск и върховният представител на ЕС по въпросите на външните работи и политиката на сигурност Федерика Могерини. \r\nВеднага след тази първа визита извън Македония, Заев очаква посещение в София, тъй като – по думите му - от 1 януари следващата година България поема ротационното председателство на ЕС и е напълно готова да помогне на Македония в интеграционните процеси.Тереза Герова", "date": "2017-06-07", "title": "„Нова Македония“ (Македония): Зоран Заев ще направи официална визита в България"}
{"url": "http://www.focus-news.net/news/2017/06/07/2402221/smolyan-povishena-e-opasnostta-ot-padashti-kamani-v-planinskite-chasti-ot-oblastta.html", "text": "Повишена е опасността от падащи камъни в планинските части от областта вследствие на валежите, съобщиха за Радио „Фокус” – Смолян от Областно пътно управление – Смолян. По направление Чепеларе – прохода \"Рожен\" се извършва почистване  на наноси от пясък по пътя.  Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян-Средногорци, Тешел-Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението  на МПС над 3,5 т през прохода „Пампорово”, а по направление Арда - Горна Арда е забранено движението на МПС над 10 т, поради пропадане и стесняване на една от пътните ленти. В Смолян времето е слънчево и ясно, пътните настилки са сухи, автомобилният трафик в сутрешните часове е интензивен, но задръствания не се образуват. Автобусите от градския транспорт се движат по разписание.\r\nДаниела БОЙКОВА", "date": "2017-06-07", "title": "Смолян: Повишена е опасността от падащи камъни в планинските части от областта"}
{"url": "http://www.focus-news.net/news/2017/06/07/2402212/afp-frenskite-vlasti-razglezhdat-atakata-pred-notr-dam-kato-izoliran-akt.html", "text": "Атаката с чук срещу полицейски служител пред катедралата  Нотр Дам (Парижка Света Богородица) във френската столица е „изолиран акт“, заяви правителственият говорител Кристоф Кастанер, предава AFP.\r\nНападателят от вторник \"никога не е показал никакви признаци на радикализация\", отбеляза Кастанер пред радио RTL, но подчерта, че разследването все още е на ранен етап.Тереза Герова", "date": "2017-06-07", "title": "AFP: Френските власти разглеждат атаката пред  Нотр Дам като „изолиран акт“"}
{"url": "http://www.focus-news.net/news/2017/06/07/2402219/glavniyat-prokuror-vnese-iskane-za-snemane-imuniteta-na-narodniya-predstavitel-dimitar-avramov.html", "text": "Главният прокурор Сотир Цацаров внесе в Народното събрание искане за снемане имунитета на народния представител в 44-то Народно събрание Димитър Аврамов, съобщиха от пресцентъра на Прокуратурата. Снемането на имунитета на народния представител Димитър Аврамов е във връзка с наказателно производство, внесено от Софийска градска прокуратура в Софийски градски съд преди четири години. \r\nСлед едногодишно разследване, на 30 август 2013 г. СГП е предала на съд Димитър Аврамов и Методи Петков за корупционно престъпление - търговия с влияние. \r\nДимитър Аврамов е обвинен в това, че в периода 6 юли 2012 г. - 17 юли 2012 г. във Враца, Плевен, Монтана подпомогнат от съучастника си Методи Петков, при условията на продължавано престъпление е поискал 50 000 - 60 000 лева и е получил 100 000 лв., които не му се следват от търговец, за да упражни влияние при вземане на решение от Директора на Областна дирекция „Земеделие” гр. Монтана във връзка със службата й - престъпление по чл. 304 б ал.1 от НК във вр. с чл. 26 ал.1 от НК и във връзка с чл. 20 ал.2 от НК. \r\nНа 29 юни 2016 г. Софийски градски съд оправда изцяло Аврамов и Петков. По протест на СГП, Апелативен съд - София отмени оправдателната присъда и върна делото за ново разглеждане на Софийски градски съд. Производството към момента е спряно (с разпореждане от 15 май 2017 г.), тъй като подсъдимият Димитър Аврамов е избран за народен представител в 44-то Народно събрание и е придобил имунитет. \r\nГлавният прокурор е поискал даване на разрешение за продължаване на наказателното производство срещу народния представител от ПП „ДПС“ Димитър Аврамов.", "date": "2017-06-07", "title": "Главният прокурор внесе искане за снемане имунитета на народния представител Димитър Аврамов"}
{"url": "http://www.focus-news.net/news/2017/06/07/2402217/plovdiv-avarii-zatrudnyavat-vodopodavaneto-po-nyakolko-ulitsi-v-grada.html", "text": "Аварии затрудняват водоподаването по няколко улици в град Пловдив. Това съобщи за Радио „Фокус“ – Пловдив дежурният диспечер във водоснабдителното дружество. Екипите отстраняват водопроводни проблеми по ул. „Царевец“ и „Изток“. Десетки домакинства в района на авариите в кварталите „Христо Смирненски“ и „Източен“ ще бъдат без вода до 14.00 часа днес.\r\nС нарушено водоподаване са и жителите на град Брезово и село Брестник. Специалистите отстраняват авария и на територията на град Калофер, в местността Паниците. „Нормалното водоподаване в населените места трябва да бъде възстановено най-късно до края на работния ден“, посочи дежурният.\r\nТони МИХАЙЛОВ", "date": "2017-06-07", "title": "Пловдив: Аварии затрудняват водоподаването по няколко улици в града"}
{"url": "http://www.focus-news.net/news/2017/06/07/2402218/mkd-makedoniya-generalniyat-sekretar-na-nato-planira-poseshtenie-v-makedoniya-prez-letnite-mesetsi-obeshtava-da-donese-hubava-novina.html", "text": "В рамките на телефонен разговор с новия македонски премиер Зоран Заев, генералният секретар на НАТО Йенс Столтенберг е заявил, че ще посети страната през летните месеци, и че „ще донесе хубава новина“, предава електронното издание МКД. Конкретна дата за планираната визита на норвежкия политик не се съобщава.\r\nПо повод спора за името на страната, Заев увери, че опозицията ще бъде включена в процеса и изрази надежди, че „приятелска Гърция няма да блокира пътя на Македония към НАТО, и ще позволи да влезем в организацията с името ни“. Тереза Герова", "date": "2017-06-07", "title": "МКД (Македония): Генералният секретар на НАТО планира посещение в Македония през летните месеци, обещава да донесе „хубава новина“"}
{"url": "http://www.focus-news.net/news/2017/06/07/2402222/pregled-na-osnovnite-temi-vav-varnenskiya-pechat.html", "text": "„От 1 юли пак скача топлото“, информира на първа страница варненският вестник „Черно море“. Цената на тока скача с 1,38% от 1 юли. В КЕВР се проведе обществено обсъждане на цените на електроенергията, на която присъстваха и всички дружества. „Обсъждат програма за енергийна ефективност и за сградите паметници на културата“, е друго заглавие в броя. Харта за учредяване на национална асоциация за развитие на историческите зони в България беше подписана от министъра на културата Боил Банов и кметовете на общините Варна, София, Пловдив, Бургас, Русе, Велико Търново, Габрово, Несебър и Копривщица. Нейната цел ще е да работи за опазването на сградите, обявени за недвижимо културно наследство и за развитието на историческите зони. Очаква се асоциацията да бъде учредена до края на годината. Това съобщи в студиото на сутрешния блок на телевизия „Черно море“ – „Утро в нашия град“, главният архитект на община Варна Виктор Бузев. Той взе участие в конференцията „Историческите градове в България – опазване и развитие“, в края на която е подписана хартата за създаване на асоциацията. „Надявам се, че положихме началото на устойчива политика по темата. Тази асоциация трябва да има правомощия да поставя въпроси и да дава предложения, да настоява за законодателни промени“, отбеляза Виктор Бузев. „Енциклопедия за българската фотография представиха във Варна“, информира изданието. Енциклопедия за българската фотография в периода от 1839 до 1959 г. беше представена във Варненския археологически музей. Автор на анализа е Зафер Галибов. \r\nВ „Светлописи“ се проследяват животът и творчеството на над 40 фотографи, част от тях пътуващи. „Целта ми е не просто да разкажа за техните фамилии, а да откроя факта, че възрожденските фотографи са били обществено натоварени личности, важни за времето си“, коментира авторът пред Медийна група „Черно море“. „Откриха първата целогодишна експозиция на живи пеперуди“, четем още в броя. Красиви тропически пеперуди живеят край Варна. Сред тях е и една от най-големите в света – Атлас. Пеперудите са едни от най-красивите същества на Земята. Ефирни и цветни те радват човешкото око. Над 60 тропически пеперуди имат красив дом близо до морската столица. Стара легенда разказва как богинята на цветята Флора направила подарък на Зевс, като взела чистотата на ранните сутрешни часове, свежестта на планинския поток, кристалния блясък на утринната роса, аромата на всички растения и създала прекрасно цвете. Като видял великолепния подарък Зевс не могъл да устои и целунал нежните листенца. И – о чудо! Цветът се отделил от малкото стъбълце и полетял. Така, според древногръцката легенда се появила пеперудата. Възможността да се докоснем на живо до тази легенда предоставя на варненци и гостите на града семейство Викторович. Преди година те идват да живеят в България. Дотогава семейството е било във Владивосток, където е имало подобна къща с пеперуди. Голямата им дъщеря Таисия много била свикнала с тях и насекомите й липсвали. Така таткото решил да създаде това приказно място.", "date": "2017-06-07", "title": "Преглед на основните теми във варненския печат"}
{"url": "http://www.focus-news.net/news/2017/06/07/2402200/reuters-teropristichnoto-napadenie-v-sartseto-na-london-britanskata-politsiya-izvarshi-nov-arest.html", "text": "Британската полиция арестува 30-годишен мъж във връзка с разследването на терористичното нападение в сърцето на Лондон, в резултат на която загинаха седем души, предава Reuters.\r\n„Детективите, разследващи терористичната атака на Лондонския мост, са изпълнили заповед за обиск на адрес в Източен Лондон в ранните часове на сряда. В резултат 30-годишен мъж бе арестуван по подозрение за поръчка, подготовка или подстрекаване към терористични актове\", се казва в изявление на полицията. Тереза Герова", "date": "2017-06-07", "title": "Reuters: Теропристичното нападение в сърцето на Лондон: Британската полиция извърши нов арест"}
{"url": "http://www.focus-news.net/news/2017/06/07/2402225/shumen-obshtinskite-savetnitsi-ot-pp-gerb-kaspichan-shte-provedat-sreshti-s-zhitelite-na-obshtinata.html", "text": "Общинските съветници от ПП ГЕРБ – Каспичан и общинския кмет Милена Недева ще се срещнат с хора от всички населени места в Каспичан. Това съобщиха от пресцентъра на ПП ГЕРБ. Така жителите на общината ще могат да споделят и обсъдят с тях въпросите, които ги вълнуват и проблемите, които ги тревожат. \r\nИнициативата стартира в с. Каспичан на 12 юни 2017 г., от 16.30 часа, в НЧ ”Христо Ботев”. На 14 юни 2017 г. ще се проведат три срещи в Пенсионерския клуб на село Могила от 10.00 часа, в Пенсионерския клуб на град Плиска от 16.00 часа, и в читалището на село Върбяне от 18.00 часа. \r\nНа 15 юни 2017 г., съветниците и общинския кмет ще посетят от 10.00 часа, НЧ ”Каменен стълб” в село Кюлевча и село Марково в 18.30 часа. Обиколката на местните парламентаристи ще завърши на 19 юни 2017 г., в гр. Каспичан, от 17.00 часа, в Пенсионерския клуб.", "date": "2017-06-07", "title": "Шумен: Общинските съветници от ПП ГЕРБ – Каспичан ще проведат срещи с жителите на общината"}
{"url": "http://www.focus-news.net/news/2017/06/07/2402216/rumen-draganov-agentsiya-fokus-e-dosta-informativna-raboti-denonoshtno-i-v-neya-mozhe-da-se-otkrie-nay-barzo-informatsiyata-za-novovazniknali-sabitiya.html", "text": "Изключително положително се отразява цялостната дейност на Агенция „Фокус“ по отношение и на интернет сайта, и на радиото. Това каза председателят на Института за анализи и оценки в туризма Румен Драганов по повод 17-ия рожден ден на Агенция „Фокус“. „Публикациите много бързо достигат до широк кръг потребители, както в интернет мрежата, така и извън нея. Виждам как част от вашите материали се препечатват свободно и в други средства за информация. От тази гледна точка, смятам, че и Агенция „Фокус“ е доста информативна, тъй като работи денонощно и дори и по малките часове може да се открие най-бързо информацията за нововъзникнали събития в целия свят. Нейната патриотична насоченост също трябва да се отбележи, тъй като това е едно българско издание, което дълбоко навлезе в традициите на България от нейната славна история. Особено тази, която е от началото на 20 век. Вашата изследователска дейност от тази гледна точка също я намирам като изключително положителна и много информативна, поне за мен“, заяви Драганов. \r\nТой посочи, че за него Агенция „Фокус“ има един ясен профил. „Аз не я търся за кулинарен съвет, а за информация по важни събития на часа, които са се случили. Ползвайки този информационен източник, аз действително във всеки един момент мога да знам какво се случва у нас и по света. Смятам, че това е много положително“, каза още Румен Драганов. \r\nЛюба АЛЕКСИЕВА", "date": "2017-06-07", "title": "Румен Драганов: Агенция „Фокус“ е доста информативна, работи денонощно и в нея може да се открие най-бързо информацията за нововъзникнали събития"}
{"url": "http://www.focus-news.net/news/2017/06/07/2402229/ruse-narodnite-predstaviteli-ot-gerb-provedoha-priemna-za-grazhdani-vav-vetovo.html", "text": "Народните представители от ГЕРБ проведоха приемна за граждани във Ветово, съобщиха от пресцентъра на партията. Посетителите на приемната настояха народните представители да окажат съдействие за разрешаването на въпросите, повечето от които в правомощията на местната власт. Присъстващите общински съветници от групата на ГЕРБ в Общински съвет – Ветово Димитър Денев и Пламен Пенчев на свой внесоха пояснения по темите в контекста на работата си в местния парламент и приетите от него решения.\r\nОткроени бяха трудностите при контактите с местната администрация. Изяснени бяха и създадените спънки в упражняване на ефективен контрола при изпълнението на задачите в интерес на местната общност от страна на общинските съветници, особено в контекста на целесъобразно разходване на общински средства при реализацията на инфраструктурни проекти.\r\nНародните представители поеха ангажимент да съдействат, съобразно възможностите и пълномощията си, в разрешаването на поставените писмено проблеми. Някои от тях ще бъдат отнесени до компетентните териториални структури на държавната власт за становище и предприемане на адекватни мерки.", "date": "2017-06-07", "title": "Русе: Народните представители от ГЕРБ проведоха приемна за граждани във Ветово"}
{"url": "http://www.focus-news.net/news/2017/06/07/2402227/gen-chavdar-chervenkov-neka-agentsiya-fokus-ostane-vse-taka-tochna-obektivna-i-ravnootdalechena-ot-politicheskite-sili.html", "text": "Нека Агенция „Фокус“ остане все така точна, обективна и равноотдалечена от политическите сили. Това каза по случай 17-я рожден ден на Агенция „Фокус“ ген. Чавдар Червенков, бивш ръководител на Военното разузнаване и министър на вътрешните работи в служебното правителство на Ренета Инджова. По думите му следващата година ще бъде важна за България, като предстои много работа пред медията, от което зависи дали ще заслужи пълнолетието си. „Искам да пожелая на Агенция „Фокус“ да остава все така равноотдалечена от политическите сили, да предоставя своевременна, точна и обективна информация. Пожелавам много енергия, защото очевидно следващата година ще бъде много богата на събития, за които ще трябва да ни информирате“, каза още той. Ген. Чавдар Червенков пожела на екипа на Агенция и Радио „Фокус“ още повече бодрост, за още по-успешна работа.", "date": "2017-06-07", "title": "Ген. Чавдар Червенков: Нека Агенция „Фокус“ остане все така точна, обективна и равноотдалечена от политическите сили"}
{"url": "http://www.focus-news.net/news/2017/06/07/2402234/pernik-narodniyat-predstavitel-ot-gerb-krasimir-velchev-razgovarya-s-zhiteli-na-obshtinata.html", "text": "Заместник-председателят на Парламентарната група на ПП ГЕРБ и народен представител от политическата сила в Перник Красимир Велчев проведе регулярен приемен ден за жители на областния град, съобщиха от пресцентъра на партията. Част от изложените казуси бяха свързани със инфраструктурни проблеми и оказване на съдействие за осигуряване на трудова заетост.\r\nЖители на село Боснек обсъдиха с Красимир Велчев казус, касаещ включването на частни земеделски земи в защитените територии, обхващащи южните поли на Витоша. Те поискаха от народния представител препоръки относно административната процедура, която следва да се предприеме, за да си потърсят правата.\r\nВ рамките на приемния ден бяха представени още процедурни въпроси, свързани с Националната програма за енергийна ефективност на многофамилни жилищни сгради.\r\nКрасимир Велчев пое ангажимент да запознае в детайли компетентните институции с представените казуси и в най-кратък срок да върне писмен отговор относно възможните алтернативи за решение на проблемите.", "date": "2017-06-07", "title": "Перник: Народният представител от ГЕРБ Красимир Велчев разговаря с жители на общината"}
{"url": "http://www.focus-news.net/news/2017/06/07/2402228/plovdiv-vazstanoveno-e-dvizhenieto-v-dvete-posoki-pri-km-112-na-avtomagistrala-trakiya.html", "text": "Възстановено е движението в двете посоки при км 112 на автомагистрала „Тракия”. Това съобщиха от пресцентъра на Агенция „Пътна инфраструктура”. Временната организация на движението бе наложена заради преобърнал се ТИР.", "date": "2017-06-07", "title": "Пловдив: Възстановено е движението в двете посоки при км 112 на автомагистрала „Тракия”"}
{"url": "http://www.focus-news.net/news/2017/06/07/2402223/hristo-smolenov-agentsiya-fokus-formira-znaniya-i-razbirane-za-globalnite-protsesi-koito-protichat-u-nas-i-po-sveta-podnesenite-fakti-ot-geroichnoto-ni-minalo-zvuchat-avtentichno.html", "text": "Агенция „Фокус“ формира знания и разбиране за глобалните процеси, които протичат у нас и по света. Това каза по случай 17-я рожден ден на медията експертът по антитероризъм Христо Смоленов. По думите му на гражданите е трудно да се ориентират в противоречивите тенденции, но това което прави Агенция „Фокус“, е да формира инстинкт за разбиране, самосъхранение и национално единение, което никой друг не прави. „Агенция „Фокус“ със способността си чрез присъствието си в радиомрежата в цялата страна да обхване огромна аудитория, дава възможност на българския народ да се усети единен, дори когато става дума за различни, верски, етнически и други общности. В материалите, излъчванията и позициите на Агенцията тези разнородно компоненти се превръщат в това, което и за България, и за Америка, трябва да е характеристика номер едно - единни в многообразието. Когато става дума за героичното ни минало, нещата поднесени от Агенция „Фокус“ звучат автентично, не назидателно и не нравоучително, а с цялата горчивина и гордост, която историята ни трябва да предизвиква у всеки“, добави той. Христо Смоленов пожела Агенция „Фокус“ заедно с Радиоверига „Фокус“ да се разрасне и в телевизионна мрежа, тъй като потребността от патриотична българска телевизия е огромна. Агенция и Радио „Фокус“ са необходими на обществото, като благодарение на работата им шансовете на България да пребъде са много по-големи.", "date": "2017-06-07", "title": "Христо Смоленов: Агенция „Фокус“ формира знания и разбиране за глобалните процеси, които протичат у нас и по света, поднесените факти от героичното ни минало звучат автентично"}
{"url": "http://www.focus-news.net/news/2017/06/07/2402235/ministar-lilyana-pavlova-zatvorihme-uspeshno-pregovorite-po-prioritetite-i-po-programata-na-predsedatelskoto-ni-trio.html", "text": "Затворихме успешно преговорите по приоритетите и по програмата на председателското ни трио. Това каза в предаването \"Преди всички\" по БНР министърът за Българското председателство на Съвета на Европейския съюз Лиляна Павлова. На политическо ниво на срещата на 31 май, която проведохме в София по моя покана, приключихме и затворихме успешно преговорите по приоритетите и по програмата на триото. С това тя ще може да бъде официално утвърдена на Съвета по общи въпроси, който ще се проведе на 20-и юни в Люксембург. Важното е, че нямаме отворени въпроси и няма да се налага търсене на консенсус или преговори по тази тема. Официално на 23 юни преди заседанието на Европейския съвет тримата премиери - на Естония, България и Австрия ще подпишат тази програма и ще дадем старт на триото за председателството, в което участва и България\", обясни Павлова. Като първи и най-важен приоритет на председателското трио тя открои \"Работни места, растеж и конкурентоспососбност\". \"Най-важният и най-естественият от гледна точка на всяка от държавите поотделно и най-вече като цяло\", добави тя. Павлова обясни, че там приоритетите са насочени към 3 много важни неща - единният пазар, бъдещата кохезионна политика и икономическия и паричен съюз.\r\nВторият приоритет е свързан със социалното измерение на политиките. Третият е енергийният съюз, която тема като част от политиката за климата е много чувствителна. Следващата тема и \"Сигурност и правосъдие\". Петият приоритет е свързан с място на ЕС като глобален играч на външно политическата сцена, обясни министър Павлова.", "date": "2017-06-07", "title": "Министър Лиляна Павлова: Затворихме успешно преговорите по приоритетите и по програмата на председателското ни трио"}
{"url": "http://www.focus-news.net/news/2017/06/07/2402237/smolyan-demonstratsii-na-spasitelni-tehniki-shte-badat-pokazani-v-pluvniya-baseyn-v-grada.html", "text": "Демонстрации на спасителни техники ще бъдат показани в плувния басейн в Смолян от 17.30 часа, а проявата на БЧК – Смолян е по повод Седмицата на водното спасяване. Това съобщи за Радио „Фокус” – Смолян Огнян Данчев, председател на Дружеството на водните спасители. Правят се с превантивна цел, хората да се научат как да се предпазят от водни инциденти по време на лятната си почивка, когато са предпочели да отидат на море, аквапарк или басейн. Това е съвместна инициатива между Областната организация на Българския червен кръст – Смолян и Община Смолян, тъй като Общината ни предоставя за ползване басейна. По думите му преди демонстрациите на теория ще запознаят публиката с водния травматизъм и как трябва да реагират при водни инциденти, след което децата ще демонстрират спасителните техники. Посетителите също ще имат възможност да влязат в басейна и да се опитат да боравят със спасителните средства, затова и днешния ден е обявен за Ден на отворените врати.\r\nДаниела БОЙКОВА", "date": "2017-06-07", "title": "Смолян: Демонстрации на спасителни техники ще бъдат показани в плувния басейн в града"}
{"url": "http://www.focus-news.net/news/2017/06/07/2402240/blagoevgrad-narodniyat-predstavitel-ot-gerb-aleksandar-matsurev-provede-priemni-v-sela-ot-obshtina-bansko.html", "text": "Народният представител от ГЕРБ Александър Мацурев проведе приемни в населени места от община Банско. Това съобщиха от пресцентъра на ПП ГЕРБ. Мацурев посети селата Места и Филипово, а в Осеново бе приветстван топло от жителите. Там той се включи в курбана, по случай православния празник Св. Дух. \r\nАлександър Мацурев прие и граждани от Добринище и Банско, които му поставиха проблеми, както от частен характер, така и въпроси, засягащи българското законодателство.\r\nСледващият приемен ден на народния представител ще бъде с жителите на селата от община Банско - Кремен, Гостун и Обидим.", "date": "2017-06-07", "title": "Благоевград: Народният представител от ГЕРБ Александър Мацурев проведе приемни в села от община Банско"}
{"url": "http://www.focus-news.net/news/2017/06/07/2402242/blagoevgrad-zhena-e-stanala-zhertva-na-telefonna-po-shemata-za-poluchavane-na-pechalba-ot-tombola.html", "text": "Жена е станала жертва на телефонна по схемата за получаване на печалба от томбола, съобщиха от ОД на МВР - Благоевград. В Първо Районно управление „Полиция” - Благоевград е получен сигнал от 42-годишна жена от областния град за това, че около 15:10 часа на вчера чрез телефонно обаждане на мобилен телефон, непознато за нея лице я въвежда в заблуждение. Той й съобщава, че е спечелила от проведена томбола и за получаване на печалбата е необходимо да зареди телефона му с ваучер. На потърпевшата и е нанесена щета на приблизителна стойност около 25.00 лева.", "date": "2017-06-07", "title": "Благоевград: Жена е станала жертва на телефонна по схемата за получаване на печалба от томбола"}
{"url": "http://www.focus-news.net/news/2017/06/07/2402224/afp-strelba-v-parlamenta-na-iran-saobshtava-se-za-postradali.html", "text": "Най-малко един нападател е открил стрелба в сградата на иранския парламент в сряда, ранявайки няколко души, предава AFP.\r\nПървоначалните данни са противоречиви. Според някои местни медии нападателят е един, но други твърдят, че въоръжените мъже са били трима. Според ISNA има трима убити, включително охранител.Тереза Герова", "date": "2017-06-07", "title": "AFP: Стрелба в парламента на Иран, съобщава се за пострадали"}
{"url": "http://www.focus-news.net/news/2017/06/07/2402226/afp-vaorazhen-napadatel-e-proniknal-v-mavzoleya-na-ruholah-homeyni.html", "text": "Въоръжен мъж е проникнал в мавзолея на идейния ръководител на Ислямската революция в Иран - Рухолах Хомейни, и е застрелял няколко души, предава AFP.\r\nСъщевременно бяха разпространени доклади за стрелба в сградата на иранския парламент.\r\nДанните към момента са противоречиви.Тереза Герова", "date": "2017-06-07", "title": "AFP: Въоръжен нападател е проникнал в мавзолея на Рухолах Хомейни"}
{"url": "http://www.focus-news.net/news/2017/06/07/2402238/mihail-hristov-bsp-1-na-1000-sreshta-trudnosti-v-svoeto-izrazyavane-nyamame-pravo-da-ogranichavame-nikogo-zatova-che-e-razlichen-ot-nas.html", "text": "1 на 1000 среща трудности в своето изразяване, нямаме право да ограничаваме никого, затова че е различен от нас. Това каза  народният представител о  ПГ на „БСП за България“ Михаил Христов по време на дебатите по законопроекта за жестомимичния език, предаде репортер на Агенция „Фокус“. „Близо 40 години в България е бил забранен жестомимичния език. За мен това е причиняване на тежки условия за живот“, заяви Христов и определи това като геноцид върху една група от българското общество. \"Тези хора нямат как да се изразяват свободно освен на жестомимичния език. Тук е моментът да ви напомня чл. 39 от Конституцията на Р България, който гласи, че всеки има право да изразява мнение и да го изразява“, каза Христов. Той попита как този член се спазва за тези хора и как те да се чувстват равноправни граждани, ако техният език не е законово уреден. „Не мисля ,че тук сме дошли да ограничаваме човешки права, а точно обратното – да подкрепяме всеки български гражданин, бил той и различен от нас“, допълни Христов.\r\nДеница КИТАНОВА", "date": "2017-06-07", "title": "Михаил Христов, БСП: 1 на 1000 среща трудности в своето изразяване, нямаме право да ограничаваме никого, затова че е различен от нас"}
{"url": "http://www.focus-news.net/news/2017/06/07/2402233/krum-zarkov-bsp-ako-bade-glasuvan-zakonat-na-bsp-toy-shte-donese-priznanie-za-sashtestvuvaneto-na-balgarski-zhestomimichen-ezik.html", "text": "Ако бъде гласуван Законът на БСП, той ще донесе признание за съществуването на български жестомимичен език. Това каза заместник-председателят на ПГ на „БСП за България“ Крум Зарков по време на дебатите по законопроекта за жестомимичния език, предаде репортер на Агенция „Фокус“. \r\nПо думите му повече от 80 години различни поколения учители, специалисти, логопеди, работят за развитието и утвърждаването на определена езикова система. Той поясни, че има редица речници, които не са достатъчни, за да решат проблемите с жестомимичния език. Според него проблемите стоят на дневен ред, тъй като този език няма официален статус, което до голяма степен му пречи да развие своите институции. \r\nПо думите му този закон е необходим, не само поради морална, социална и правозащитна гледна точка. „Той е необходим и от икономическа гледна точка“, заяви Зарков. По думите му една от основните пречки за развитието на икономиката е липсата на правоспособна работна ръка. „Тези хора както много други, не искат да живеят на социални помощи, те искат просто условия да бъдат полезни на себе си и на страната. Моля ви, подкрепете закона“, заяви Зарков. \r\nДеница КИТАНОВА", "date": "2017-06-07", "title": "Крум Зарков, БСП: Ако бъде гласуван Законът на БСП, той ще донесе признание за съществуването на български жестомимичен език"}
{"url": "http://www.focus-news.net/news/2017/06/07/2402230/svetlana-angelova-gerb-proektat-na-zakon-za-balgarskiya-zhestomomichen-ezik-ne-reshava-osnovnite-problemi-na-horata-s-uvreden-sluh-v-balgariya.html", "text": "Проектът на Закон за българския жестомомичен език, внесен от Георги Гьоков и група народни представители, не решава основните проблеми на хората с увреден слух в България. Това заяви от парламентарната трибуна народният представител от ПГ на ГЕРБ Светлана Ангелова по време на дебатите по първо четене на Законопроекта за жестомимичния език, внесен от Георги Гьоков и група народни представители от „БСП за България”, предаде репортер на Агенция „Фокус”. „Много от текстовете са неясно и общо разписани”, аргументира се Ангелова от трибуната на парламента. Тя подчерта, че друг недостатък на законопроекта е фактът, че той не е бил обект на обществено обсъждане от граждански организации. „Законопроектът не отчита някои много важни обстоятелства, свързани с жестовия език у нас. На първо място – жестовите знаци, които се използват у нас, не са унифицирани. В различните райони на страната, за множество еднакви думи, се използват различни знаци”, подчерта Ангелова. Тя допълни, че към момента в страната ни няма единен жестов речник. „Има грешка и в заглавието на законопроекта – правилният термин е „жестов език”, а не „жестомимичен”, подчерта Ангелова. \r\nНародният представител от ПГ на \"БСП за България\" Георги Гьоков репликира: „Сигурно си мислите, че ме разбихте с това изказване, но е трудна това да стане“, каза Гьоков и определи твърденията на Светлана Ангелова като смешни. Гьоков уточни, че към момента в Националната асоциация на преводачите от жестов език членуват 220 преводачи и имат неофициален регистър. Депутатът поясни, че е от БСП са разработвали законопроекта съвместно със Съюза на глухите в България. \r\nВ дуплика Светлана Ангелова се обърна към вносителите: „Хубаво е, че имате идеи. Не е важно количеството, а качеството на внесените законопроекти. Законотворчеството не е състезание”. \r\nИван ЛАЗАРОВ", "date": "2017-06-07", "title": "Светлана Ангелова, ГЕРБ: Проектът на Закон за българския жестомомичен език не решава основните проблеми на хората с увреден слух в България"}
{"url": "http://www.focus-news.net/news/2017/06/07/2402241/zdravko-dimitrov-oblasten-upravitel-na-plovdiv-doverie-i-korektnost-sa-mnogo-vazhni-dumi-v-dneshno-vreme-a-fokus-gi-pritezhava.html", "text": "Удоволствие е да се работи с Агенция и Радио „Фокус”. Това каза за Радио „Фокус” - Пловдив Здравко Димитров, областен управител на Пловдив. „Хубаво е и другите медии да гледат от Вас и да работят по същия начин, защото доверие и коректност са много важни думи в днешно време, а ние с вас го имаме”, каза още Здравко Димитров. Областният управител на Пловдив пожелава на екипа на медията да бъдат все така обективни, точни и да реагират все така навреме при инциденти и събития. \r\nЦветана ТОНЧЕВА", "date": "2017-06-07", "title": "Здравко Димитров, областен управител на Пловдив: Доверие и коректност са много важни думи в днешно време, а „Фокус” ги притежава"}
{"url": "http://www.focus-news.net/news/2017/06/07/2402246/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Говорейки в рамките на Конкордската среща на върха в Атина - годишен форум по глобалните въпроси, който се провежда за първи път на територията на Европа, бившият председател на Европейската комисия Жозе Мануел Барозу предупреди, че рискът от Грекзит все още съществува, но той ще зависи от действията на гръцкото правителство, съобщава електронното издание Ekathimerini.\r\nБарозу отбеляза, че Гърция вече не е системно предизвикателство пред Еврогрупата, каквато бе в периода  2011-2012 г., и че държавите и международните пазари вече са по-добре подготвени да посрещнат подобни предизвикателства.\r\nСегашният неизпълнителен председател на \"Голдман Сакс Интернешънъл\" добави, че някои в Европейския съюз имат убеждението, че еврото ще бъде по-добре без Гърция,  а други отиват дори по-далеч, изразявайки готовност дори да платят за излизане на Гърция от еврозоната.\r\n*** Водената от САЩ международна коалиция срещу близкоизточната радикална групировка „Ислямска държава“ отново е извършила нападение срещу сирийски войници, съобщава германският национален ежедневник Die Zeit.\r\nОт Вашингтон съобщиха, че поразената по въздух група от „повече от 60 войници“ е представлявала „опасност“ за коалиционните сили край Ал Танаф. Сирийските сили са съсредоточили артилерия, танкове и други превозни средства в района. Чрез бомбардировките са унищожени част от артилерийските и зенитни оръжия.\r\n„Коалицията няма да се бори срещу сирийския режим или лоялни на него сили, но тя е готова да се защитава“, каза говорител на международната коалиция. Преди атаката чрез специална телефонна връзка с Русия са изпратени няколко предупреждения, но те са били игнорирани.\r\n*** Международната правозащитна организация „Амнести Интернешънъл“ алармира, че председателят на представителството й в Турция, Танер Кълъч, е задържан под стража, съобщава швейцарският вестник Die Neue Zuercher Zeitung. \r\nЗаповедта за арест срещу Калъч е изпълнена в ранните часове на вторник. Той е задържан в дома си в крайбрежния град Измир на основание предполагаемо членство в движението на живеещия в САЩ проповедник Фетхуллах Гюлен. \r\nУточнява се, че Кълъч е арестуван заедно с още 22-ма адвокати. Освен това са извършени обиски в дома и офиса му. Местни медии съобщават, че председателят на „Амнести Интернешънъл“ в Турция е популяризирал идеята за съставяне на правителство в Анкара от привърженици на Гюлен. \r\n„При липса на надеждни и допустими доказателства за участие в международно призната престъпна мрежа, ние призоваваме турските власти да освободят Кълъч и 22-ма други адвокати, и незабавно всички обвинения срещу тях да бъдат оттеглени\", се казва в разпространеното от „Амнести Интернешънъл“ съобщение.\r\nГенералният секретар на правозащитната организация заяви: \"Фактът, че турската кампания за чистка след преврата, повлече председателят на „Амнести Интернешънъл“ в Турция в своя водовъртеж, показва още веднъж колко дълбока и произволна е тя“. \r\nКълъч в продължение на години защитава \"именно тези свободи, които сега турските власти потъпкват“, допълни генералният секретар на организацията.\r\n***\r\nБританският министър-председател Тереза Мей заяви, че е готова да премахне законите за човешките права в страната, ако те ограничат предложените от нея законодателни инициативи за справяне с тероризма, пише  The Independent.\r\nМинистър-председателят заяви, че ще направи така да бъде по-лесно да се депортират лица, заподозрени за тероризъм „към техните собствени държави“ и ще „ограничи свободата на придвижване на заподозрените за тероризъм“, ако бъде преизбрана на 8 юни. По време на предизборен митинг тя обеща да промени законите, ако те затрудняват борбата срещу „все по-сложната“ терористична заплаха. \r\n„Докато сме свидетели на измененията на заплахата, ние трябва да направим така, че нашата полиция, сили за сигурност и  разузнаване да имат необходимата мощ“, заяви Мей. „Това означава по-дълги присъди за хората, обвинени за тероризъм. Да бъде по-лесно за властите да депортират чуждестранни терористи обратно в страните им“, посочи тя. \r\n„Ако нашите закони за човешките права ни спират от това, ние трябва да изменим законите, за да може да направим така. Ако бъда избрана за министър-председател отново в четвъртък, работата по това ще започне в петък“, добави Тереза Мей.\r\n***", "date": "2017-06-07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/07/2402236/fars-strelba-i-samoubiystven-atentat-v-mavzoleya-na-ruholah-homeyni-raneni-sa-nyakolko-dushi.html", "text": "Няколко въоръжени нападатели нахлуха в мавзолея на идейния ръководител на Ислямската революция в Иран - Рухолах Хомейни, ранявайки няколко души в бомбена атака и безразборна стрелба, предава информационната агенция Fars.\r\nДвама от нападателите са открили стрелба по посетилите на мавзолея, докато третият е извършил самоубийствен атентат. \r\nПравоохранителните органи и охраната в мавзолея съобщават, че са обезвредили самоубийствена жилетка (\"шахидски пояс\").\r\nАтаката бе извършена паралелно със сходен инцидент в сградата на парламента.Тереза Герова", "date": "2017-06-07", "title": "Fars: Стрелба и самоубийствен атентат в мавзолея на Рухолах Хомейни, ранени са няколко души"}
{"url": "http://www.focus-news.net/news/2017/06/07/2402250/sarbiya-otgovarya-na-shpionskiya-skandal-v-skopie-edi-rama-i-zoran-zaev-podgotvyali-obsht-udar-sreshtu-sarbiya-i-planirali-voyna-sreshtu-ruskite-interesi-na-balkanite.html", "text": "Седмица след началото на шпионския скандал и само ден след посещението на председателя на руската Дума Вячеслав Володин в сръбската столица, Белград разкри общ план за действия срещу Сърбия и Русия от страна на албанския премиер Еди Рама и новоизбрания македонски министър-председател Зоран Заев.\r\nВ обширен коментар на сръбското независимо издание \"Infomer\", публикуван вчера късно вечерта, се разказва за доклад на западни служби за сигурност, посветен на тайно споразумение между Албания и Македония насочен срещу Сърбия.\r\nИзданието съобщава, че в края на декември м.г. и в началото на януари т.г. Рама и Заев са постигнали съгласие за общи действия срещу Сърбия и за спирането на влиянието на Русия.\r\nСпоред \"Infomer\" това означава: \"общ удар срещу Сърбия, обявяване на война на Русия и постепенно трансформиране на Македония в нова албанска държава - Илирида\". Пътят за постигането на тази цел преминавал през седем точки - \"Отслабване на сръбското влияние в Македония и удар срещу Сърбия, конституционно признаване на албанците като държавотворен народ в Македония, поддържане на всяка конституционна промяна, която засилва етническата еднаквост на албанците, въвеждането на албанският език като втори официален, държавните символи - химн, герб и национален флаг да отразяват мултиетническия съюз и еднаквост, приемане на резолюция, която да осъди геноцида над албанците от 1912 г. до 1956 г.\"\r\n\"Infomer\" пише, че според неназованата западна секретна служба, една от срещите на Рама и Заев е станала в хотел \"Династи\" в Тирана, в присъствие на представители на политическите партии на македонските албанци - ДСИ, БЕСА и Алианс на албанците.\r\nПо време на разговорите албанският премиер заявил дословно: \"Зоране, длъжни сте да уважавате и да изпълнявате волята на албанските гласоподаватели, както показаха предсрочните парламентарни избори през декември. Придържайте се към Охридския договор, защото ако не го направите, в Македония няма да има мир. Тогава това ще се решава с други средства. На всички вас ви препоръчвам да се придържате към следните позиции... защото само в тоя случай ще се постигне крайната цел за съюз на Албания с федерални държави. Вчера получих подкрепата на нашия драг Доналд Лу (американски посланик в Тирана - б.р.) и тази подкрепа ще ни позволи да пристъпим към реализация на нашите общи задачи. Груевски и Иванов или ще приемат тази реалност, или ще ги няма. Необходимо е да се пречупи Русия на Балканите. Това е ключов момент и е в интерес на целия Запад. Проектът за газопровод през Турция, Гърция, Македония и Сърбия трябва да бъде невъзможен.\"\r\nСпоред \"Infomer\" Заев отговорил, че се страхува от възможността сръбско-руското влияние да провали тези планове и за да се постигне целта трябва да се компрометира сръбския елемент и сръбското присъствие.\r\nСръбското издание твърди, че Заев е заявил готовността на лобисти да помогнат с влияние в сръбски и български медии, като е споделил името на бившия български банкер Цветан Василев с медийния му ресурс и на сръбските телевизия \"Н1\" и \"Курир\", издателят на който Александър Родич се смята за проводник на интересите на Заев и на албанците в Сърбия.\r\nВ края на коментара на \"Infomer\" е публикуван отговора от кабинетите на Рама и Заев, които отхвърлят обвиненията.\r\nПрави впечатление, че статията на сръбското издание е публикувано малко преди полунощ в македонското издание \"Република\", което се смята за близко до ВМРО-ДПМНЕ.", "date": "2017-06-07", "title": "Сърбия отговаря на шпионския скандал в Скопие: Еди Рама и Зоран Заев подготвяли общ удар срещу Сърбия и планирали война срещу руските интереси на Балканите"}
{"url": "http://www.focus-news.net/news/2017/06/07/2402244/ministar-nikolay-nankov-fokus-e-edna-ot-nay-obektivnite-medii-zhurnalistika-ot-visoka-klasa.html", "text": "„Фокус“ е една от най-обективните медии, журналистика от висока класа. Това каза министърът на регионалното развитие и благоустройството Николай Нанков по повод 17-ия рожден ден на Агенция „Фокус“. „Желая на Агенция „Фокус“ все така обективно да отразява не само публичния сектор,  а и всичко, което се случва в страната. Да бъде коректив на изпълнителната, законодателната власт, на всички, които провеждат политики в България. „Фокус“ е една от най-обективните медии. Желая още много по 17, да запазите същия дух и да работите със същия ентусиазъм за напред“, заяви министър Нанков. „Не мога да дам препоръки, вие сте перфектни. На момента се публикуват горещите новини и случващото се в страната. Журналистика от висока класа“, допълни регионалният министър.", "date": "2017-06-07", "title": "Министър Николай Нанков: „Фокус“ е една от най-обективните медии, журналистика от висока класа"}
{"url": "http://www.focus-news.net/news/2017/06/07/2402253/pregled-na-osnovnite-temi-vav-velikotarnovskiya-pechat.html", "text": "„Областта се е стопила с 90 000 души!“ е заглавие от областния всекидневник „Янтра Днес”. За последните 26 години Великотърновска област се е топи средно с около 4000 души годишно. По справка на Регионалната здравна инспекция в старата столица през 1990 година населението на областта е близо 331 933 души, а през 2016 г. то е намаляло на 242 259 души или близо с 90 000 души. Общините Горна Оряховица, Велико Търново и Павликени бележат най-голям спад, съответно с 20 000, 15 000 и 13 000 души. Следват Свищов и Полски Тръмбеш. Като брой на населението най-нисък е спадът в Сухиндол и Златарица, но тези две общини са най-малките в областта и може да се отчете, че хората в тези райони са намалели почти двойно. “Наследниците на Макгахан от САЩ се разходиха по търновските светини“ е друго заглавие от ежедневника. “За първи път сме в България и вече обичаме тази страна. Въодушевени сме от хората тук. Всички са толкова добри, навсякъде ни приемат с отворени сърца. Нашият прадядо също е обичал България и е страдал за нея. Той е бил човек, отдаден на света, с мисията да го направи по-добро място. Надявам се неговият кураж да ни даде сили и увереност и да ни направи по-добри“. Това споделиха във Велико Търново правниците на американския военен кореспондент Джанюариъс Макгаханм отразявал Руско-турската освободителна война. Вчера те бяха във В. Търново, разгледаха музей “Затвор“ и експозицията във “Възраждане и Учредително събрание, разходиха се по Самоводската чаршия и гледаха спектакъла “Царевград Търнов – звук и светлина“. “Млaд мъж c 1,35 пpoмилa aлкoхoл кaтacтpoфиpa тaзи нoщ във Велико Tъpнoвo“ е заглавие от трета страница на ежедневника. Ръководството на Лeкapcкия cъюз щe зaceдaвa във Вeликo Tъpнoвo“ четем на страници четвърта в изданието. “Пътешественикът Росен Андрей Охеда се чувства най-щастлив сред хората от племето Малави“ пише на страница пет във всекидневника. “Рeзyлтaтитe нa ceдмoклacницитe пo-виcoки oт минaлoгoдишнитe“ е заглавие от шеста страница на изданието.\r\n“Велико Търново приветства “Етър“ с невероятен виолетов празник“ е заглавие, поместено на спортната страница на вестник „Янтра Днес“. „Велико Търново празнува с футболните герои. Стотици се включиха в шествие, „Виолетовооо“ и „Само „Етър“ огласяха дълго улиците на старопрестолния град“, е заглавие от първа страница на другия областен ежедневник “Борба“. По неподражаем начин Велико Търново отпразнува завръщането на „Етър“ в елита на българския футбол. Съвместните усилия на общината, фенклуба и футболния клуб направиха неповторим празник за всички почитатели на „виолетовите“ под Царевец. Малки и големи привърженици на каузата „Етър“ поздравиха представителния отбор на площад „Майка България“, след което се включиха във факелно шествие и тържество под окъпаните във виолетови цветове стени на Царевец. Футболистите и техните треньора пък разбраха какво означава да зарадват великотърновци с успех. “Исторически познавателни игри ще превръщат посещението на Царевец в приключение“ е друга тема от ежедневника. Посетителите на Царевец вече ще минават през забавни изпитания и опознавателни маршрути като част от специални туристически игри, които стартира общинският туроператор “Царевград Търнов“, информира неговият шеф Борислав Йорданов. “Средновековни криминални загадки: тайната на 9-те ключа“ е първата от игрите и ще стартира в уикенда на 17 и 18 юни. Тя предлага обиколка на крепостта и ще даде цялата информация, съдържаща се в една екскурзоводска беседа, но пречупена през загадъчната средновековна история за съкровища, тайни, предателства, капани в сърцето на царския двор. Водени от размислите и дедуктивните прозрения на великия царски примикюр, играчите трябва да разгадаят различни загадки и да разкрият пазените в недрата на Царевец тайни. “100 блока чакат саниране във Велико Търново“, “Търновка стана поредната жертва на капана “надомна работа“, “Шефът на Апелативния съд единствен кандидат от областта за новия съдебен съвет“ и “След всеки дъжд ул. “Козлуджа“ в Западната промишлена зона на областния град заприличва на Венеция“ са други заглавия от страниците на всекидневника. “Болярчета“ втори на турнир в Стара Загора, Йоан Анастасов с приз за най-полезен състезател“, “В Константин празнуваха с турнир по футбол за деца и народни борби“ и “Хандбалистите от ПГЕЕ “М. В. Ломоносов“ са ученически шампиони във възрастта 8-10 клас“ са заглавията от спортната страница на изданието.", "date": "2017-06-07", "title": "Преглед на основните теми във великотърновския печат"}
{"url": "http://www.focus-news.net/news/2017/06/07/2402248/dots-d-r-petar-nenkov-voenen-istorik-fokus-e-istinski-flagman-na-onezi-medii-koito-se-opitvat-da-vazkresyat-slavnite-primeri-na-geroizam-i-dobrodetelite-ni.html", "text": "Агенция „Фокус” и Радиоверига „Фокус” се явяват през цялото си съществуване като истински флагман на онези медии, които в годините на финансов недоимък и исторически и нравствен нихилизъм се опитват да възкресят славните примери на героизъм и добродетелите ни. Това каза за Радио „Фокус” - Пловдив доц. д-р Петър Ненков, военен историк и офицер от запаса. „Предаванията на вашата медия, които са посветени на българската военна история, на славното и героичното минало запълват по един много удачен начин една ниша, която за много медии е тема табу”, подчерта Ненков. „Именно това прави чест на Агенция и Радиоверига „Фокус”, че се опитва да популяризира нашето героично минало и образите на нашите титани, без които нашата история би била много скучна и равна като пясъчна пустиня”, посочи военният историк. \r\nТой заяви, че е много щастлив, когато му се предоставя възможност да споделя някои свои мисли за нашата военна история, за героизма на българския войник във войните за национално обединение и освобождение и се надява, че и в бъдеще ще продължи ползотворна им съвместна дейност. „Искам да пожелая на енергичния и родолюбив колектив от журналисти и експерти, които работят в Агенция и Радио „Фокус”, най-вече крепко здраве и да продължават в същия борбен дух да държат високо знамето на българското родолюбие”, каза Ненков. \r\n„Аз нямам намерение да давам някакви компетентни оценки и съвети за бъдещото развитие на медията. Тя, в лицето на своя президент Красимир Узунов, чиито книги по военна история се четат с огромен интерес от българите, изкушени от военна историческа тематика, има един умел ръководител”, каза доц. Ненков. Той пожелава на медията да продължава да работи в същия дух и ако е възможно дори да разшири палитрата от предавания, посветени на героичното и славно минало на българския народ, за да могат българите да намират в лицето й един добър приятел и партньор в родолюбивото възпитание.   \r\nЦветана ТОНЧЕВА", "date": "2017-06-07", "title": "Доц. д-р Петър Ненков, военен историк: „Фокус” е истински флагман на онези медии, които се опитват да възкресят славните примери на героизъм и добродетелите ни"}
{"url": "http://www.focus-news.net/news/2017/06/07/2402251/montana-vazrastna-zhena-e-stanala-zhertva-na-telefonna-izmama-za-okolo-2-000-leva.html", "text": "Възрастна жена е станала жертва на телефонна измама за около 2 000 лева, съобщиха от Областната дирекция на МВР - Монтана. Вчера около 18.25 часа в Районно управление „Полиция” - Монтана 81-годишна жителка на областния град съобщила, че е станала жертва на телефонна измама. Същия ден около 10.00 часа на домашния й телефон се обадил мъж, който се представил за инспектор от полицията и я заблудил, че съдейства за залавянето на телефонни измамници и трябва да предаде спестяванията си. Жената предала всичките си пари - 1 850 лв, които увила в черен плик и ги оставила до кофа за боклук пред портата на дома си. По случая е образувано досъдебно производство по чл. 209, ал. 1 от НК в Районно управление „Полиция” - Монтана.", "date": "2017-06-07", "title": "Монтана: Възрастна жена е станала жертва на телефонна измама за около 2 000 лева"}
{"url": "http://www.focus-news.net/news/2017/06/07/2402252/korneliya-ninova-bsp-proizvodstvo-dohodi-sigurnost-tryabva-da-badat-natsionalnite-ni-prioriteti.html", "text": "Стига с това лицемерие! ГЕРБ едно говорят, друго правят. Предпочитам истината в очите. Към това призова управляващите председателят на БСП Корнелия Нинова в сутршния блок на БНТ, съобщиха от пресцентъра на НС на БСП. И се аргументира, започвайки от темата за председателството на ЕС. „Можем да имаме национално съгласие по важни теми като бъдещето на България в Европа и председателството на ЕС. Мисля, обаче, че тази идея може да се поразклати по пътя на нейната реализация”, коментира Нинова и изтъкна доводите си: „Имаме представени пет сценария за развитието на ЕС оттук нататък. В България правителството няма анализ по тези 5 сценария, каква позиция ще има страната ни - а ние ще председателстваме. Настояваме тези сценарии да се оценят. Нашата позиция е да не допускаме разделението на Европа на групи държави – на по-бързо и по-бавно развиващи се”, обясни тя и допълни, че темата трябва да се внесе в парламента и всички политически сили да изразят мнението си, за да се вземе национално решение. „Към момента има мълчание от правителството\", отбеляза тя.\r\nПо думите ѝ правителството все още няма национални теми, които да бъдат поставени пред Европа. Ние имаме три предложения. „Ние би трябвало да поставим, освен общоевропейските теми, и няколко национални, важни за нас, и да ги извоюваме за България. В момента правителството няма такива, но ние предлагаме три – икономика, производство, малък и среден бизнес с данъчни облекчения. Втората голяма тема е социалната – бедността, доходите, неравенствата. Третата тема е сигурността – вътрешна и външна”, посочи лидерът на БСП.\r\nНинова заяви, че след проведени разговори с министри, приоритетите на държавата ни ще бъдат предложени едва през септември – октомври. „Според нас това е късно, а трябва да стане до края на лятната сесия на парламента. Още повече, че всичко е подготвено  от Деница Златева в служебния кабинет, но се бавят, защото загубиха време да създават ново министерство на председателството. Не предлагат политики, обсъждат се плочките в НДК. Това е несериозно!”, възмути се тя.\r\nПо темата сигурност в Европа и България, Нинова заяви, че Дъблинското споразумение не е работещо. „Обсъжда се промяната му в посока да се приемат квоти за всяка държава и Чехия обяви, че няма да приема такива, а ЕС посочи, че спира евросредства за тези, които не приемат квотите. Тоест проблемът се задълбочава. Ще питаме в парламента каква е българската позиция по този въпрос. Ние обаче нямаме и никаква яснота- какво прави правителството”, каза лидерът на левицата и даде пример и със 160 млн. евро, отпуснати от Европа за сигурността  още през миналата година. „Борисов се хвалеше с това и казваше, че който докара и един лев повече от него, щял да го поздрави. Десет месеца по-късно, от тези пари няма нито лев, реализиран за българска сигурност”, каза Нинова. По думите ѝ Европа помага, но ние нищо не правим. „Вижте в какво състояние е границата. 21 км ограда още не е изградена. От двуредова я направили едноредова, некачествена”, каза лидерът на БСП. Тя отбеляза, че всички са изразили съгласние, че хората са най-важният елемент от национаната ни сигурност. „От МВР и от МО на КСНС казаха следното: За МВР искат поне още 1000 души, защото не им стигат, а министърът на отбраната говореше за 5000. Освен това в МВР от 4 г. нямат униформи, обувки, бензин. Всички казахме на КСНС, че това трябва да се осигури. Попитах министъра на финансите- дали ще отпусне 300 млн., за да гарантираме минимума на тази сигурност. Той заяви: Не, няма! Питах дали ще увеличи процента от БВП за отбрана и за МВР догодина и по-догодина. Отговорът бе същият. И тук се получи разминаването”, коментира Нинова. Тя заяви, че не е съгласна с този стил на политика - за пред хората да се говори едно и в същото време да се знае, че няма да стане. Тя даде и друг пример - с бежанците. „Преди седмица казваха, че бежанският поток е сведен до минимум, че няма натиск на границата. Три дни след това става катастрофата с буса, с нелегалните мигранти. Два дни след това в Сандански хващат пак бежанци, на сръбската граница също. Защо трябва да казваш, че няма проблем. Кажи, че има проблем и ще го решим по този и този начин”, посочи Нинова и изрази своето несъгласие с подобно лицемерие.\r\nКорнелия Нинова изтъкна, че  левицата е внесла в парламента предложение за промяна, свързана с така наречения маловажен случай в НК и НПК. „Стои някъде по бюрото на г-н Главчев и няма движение. Това бе и едно от основанията за неговата оставка – да не се казва, че това е голям проблем и да не се придвижва предложението, защото смяташ, че опозицията е по-активна”, обясни Нинова. Тя даде и друг пример, с делото „Наглите”. „Цветанов ходи по студиата и буквално плаче за проблема, а той трябва да се реши. Ние, от БСП, сме внесли законово предложение да отпаднат основанията, на база на които, тези хора могат да бъдат пуснати предварително”, обясни тя. Нинова констатира, че политическият егоизъм на ГЕРБ надделява над желанието да се реши проблема.", "date": "2017-06-07", "title": "Корнелия Нинова, БСП: Производство, доходи, сигурност трябва да бъдат националните ни приоритети"}
{"url": "http://www.focus-news.net/news/2017/06/07/2402245/valeri-zhablyanov-bsp-debatat-za-zakonoproekta-za-zhestomimichniya-ezik-e-primer-za-tova-che-kogato-ne-iskash-da-svarshish-edna-rabota-shte-namerish-mnogo-argumenti.html", "text": "Днешният дебат е пример за онези ситуации, които българският народ би описал на нежестомимичен език, че когато не искаш да свършиш една работа ще намериш много аргументи. Това каза  народният представител от ПГ на „БСП за България“ и заместник-председател на Народното събрание Валери Жаблянов по време на дебатите по законопроекта за жестомимичния език, предаде репортер на Агенция „Фокус“. Жаблянов посочи, че не си е представял, че този законопроект ще доведе до такъв дебат. „Не мога да разбера част от аргументите, които се основават на научното съществуване или необходимостта от научно доказване на жестомимичен език. Както стана ясно от всички изказвания дотук, това е жива система на разговор или на общуване между български граждани на български език. Тук не става въпрос за някакъв чужд език. Става въпрос за нашия собствен български език“, допълни Жаблянов. Той добави, че няма език, който да е възникнал в резултат на това, че е гласуван със закон. „Нали ние не си представяме тук, че светът се управлява със законите, които гласуваме“, каза Жаблянов. По думите му неслучайно в закона е записано, че той има за цел да уреди съществуващи отношения и попита какво означава, че жестомимичният език не е изследван. \r\nДеница КИТАНОВА", "date": "2017-06-07", "title": "Валери Жаблянов, БСП: Дебатът за законопроекта за жестомимичния език е пример за това, че когато не искаш да свършиш една работа, ще намериш много аргументи"}
{"url": "http://www.focus-news.net/news/2017/06/07/2402254/ministar-nikolina-angelkova-kitayskiyat-pazar-e-edna-ogromna-vazmozhnost-no-ne-izpolzvame-dostatachno-tozi-potentsial.html", "text": "Китайският пазар е една огромна възможност, но не използваме достатъчно този потенциал. Това каза министърът на туризма Николина Ангелкова на Четвъртия конгрес на Националния борд по туризъм, предаде репортер на Агенция „Фокус“. „За мен е удоволствие да присъствам на днешния конгрес. Радвам се, че всички сме заедно именно, за да се обсъдят едни от най-важните теми в сектор „Туризъм“. Основната дейност, която Министерството на туризма е стартирало, е именно актуализирането на стратегията за устойчиво развитие. Туризмът е хоризонтална политика и за да имаме отлични резултати, имаме необходимост от екипна работа. Ще продължим да работим заедно, както на ниво МС, така и с местните власти, но най-вече с представителите на бизнеса и туристическия бранш“, коментира Ангелкова.  По думите й може да се постигнат едни устойчиви резултати и не просто да се дава за пример 2016 г., която е рекордна по броя туристи и приходи, но всяка година да има един устойчив ръст. „Устойчивият ръст е свързан и с качеството на предлаганите услуги, много други дейности и регулации. Ще обсъдим голяма част от тях в рамите на следобедния панел. Много често чуваме какви ли не примери с плажове в съседни държави в Европа. България има особена характеристика и трудно можем да се сравняваме с Гърция, Испания, Франция. За нас е важно това, което Господ ни е дал, да го оползотворяваме по най-добрия начин. Ще продължим законопроекта, който не успя да мине през 43-тото НС, да бъде обявен отново за обществено обсъждане и през септември и октомври да бъде гласуван“, допълни тя и подчерта, че Министерството на туризма стриктно ще следи дали всеки един спазва закона. „Ще бъдем безкомпромисни по отношение на нарушителите. Ще има мобилни групи, които и в момента са на Черноморието, ще реагират на инциденти и планови проверки. Ще продължи и работата от миналата година на Междуведомствения координационен съвет за гарантирането на спокойствието и сигурността на туристите. Телефонът, който открихме миналата година за сигнали и нередности, продължава да функционира и към момента. Предстои да направим и кампания за неговото популяризиране“, добави тя. Според нея всяка една идея е важна за тях. \r\n„Китай е една огромна възможност. Ние не използваме достатъчно потенциала. Тук е важно да обсъдим и съвместните продукти по отношение на далечните пазари. Отделяме и внимание на привличането на туристи. Предложих да се махне прекатегоризацията на местата за настаняване. Проверките на място обаче ще бъдат извършвани на всеки три години, за да се установи дали всеки един спазва законът. Ще създадем специален институт за отнемане на звезди“, каза още Николина Ангелкова.\r\nЛюба АЛЕКСИЕВА", "date": "2017-06-07", "title": "Министър Николина Ангелкова: Китайският пазар е една огромна възможност, но не използваме достатъчно този потенциал"}
{"url": "http://www.focus-news.net/news/2017/06/07/2402258/razgrad-vazrastna-zhena-e-predala-na-telefonni-izmamnitsi-15-000-leva-i-zlatni-nakiti.html", "text": "70-годишна жена от Разград е предала на телефонни измамници 15 000 лева и златни накити, съобщиха от ОД на МВР - Разград. Около 11.15 часа вчера възрастната жена с инициали Й.Д. била въведена в заблуждение с обаждане по стационарния телефон, в което се твърдяло, че се провежда полицейска операция по залавяне на телефонни измамници. Жената хвърлила през терасата сумата от 15 000 лева и около 100 грама златни накити. Нанесената щета е за 20 000 лева. По случая е започнато разследване за престъпление по чл.209 от НК.", "date": "2017-06-07", "title": "Разград: Възрастна жена е предала на телефонни измамници 15 000 лева и златни накити"}
{"url": "http://www.focus-news.net/news/2017/06/07/2402259/hamid-hamid-dps-neka-da-se-zapoznaem-s-iskaneto-za-snemane-na-imuniteta-na-dimitar-avramov-i-shte-izlezem-sas-stanovishte.html", "text": "Видяхме нещо подобно в различните сайтове. При нас още нищо не е дошло – нито при нашите секретари, нито в деловодството. Нека да се запознаем с искането и ще излезем със становище. Това коментира пред журналисти в парламента народният представител от ПГ на ДПС Хамид Хамид, във връзка с искането на главния прокурор Сотир Цацаров за снемането на имунитета на Димитър Аврамов, във връзка с наказателно производство, внесено от Софийска градска прокуратура в Софийски градски съд преди четири години, предаде репортер на Агенция „Фокус”. „Доколкото знам от това, което четох в различните информационни сайтове, се касае за дело, по което г-н Аврамов беше изцяло оправдан. Предполагам че съда е върнал делото за някакви пропуски, за някакви процесуални нарушения. Ще вземем нашето решение, г-н Аврамов – също своето. Нека да се запознаем, при нас нищо не е постъпило”, обясни народният представител. \r\nВъв връзка с призива на председателят на ВКС Лозан Панов да бъде свикано Велико Народното събрание, което да извърши конституционни промени, които да извадят прокуратурата от съдебната власт, Хамид Хамид коментира: „Този дебат, за мястото на прокуратурата в съдебната власт, не е от днес или вчера. Много сме дебатирали. Не мисля да коментирам такива искания. Такива инцидентни подмятания от определени лица от съдебната система не смятаме да коментираме”. \r\nИван ЛАЗАРОВ", "date": "2017-06-07", "title": "Хамид Хамид, ДПС: Нека да се запознаем с искането за снемане на имунитета на Димитър Аврамов и ще излезем със становище"}
{"url": "http://www.focus-news.net/news/2017/06/07/2402255/d-r-angel-kunchev-agentsiya-fokus-postepenno-se-prevarna-v-edin-ot-vodeshtite-novinarski-kanali.html", "text": "За мен Агенция „Фокус“ постепенно се превърна в един от водещите новинарски канали. Това каза главният държавен здравен инспектор д-р Ангел Кунчев по повод 17-ия рожден ден на Агенция „Фокус“. „Факт е, че реагирате много бързо, винаги може да се разчита на точна и проверена информация. Веднага прави впечатление разликата с някои „по-жълти“ медии, гонещи сензации. Обикновено при вас нещата са балансирани, точни и основани на истински факти“, заяви Кунчев. \r\nПо думите му Агенция „Фокус“ покрива целия набор от информация. „Като се започне от политически новини, през спорт, медицина, култура и т.н. Така че аз лично намирам достатъчно информативна работата на Агенцията и не виждам с какво може допълнително да бъде обогатена“, добави още главният държавен здравен инспектор.\r\nЛюба АЛЕКСИЕВА", "date": "2017-06-07", "title": "Д-р Ангел Кунчев: Агенция „Фокус“ постепенно се превърна в един от водещите новинарски канали"}
{"url": "http://www.focus-news.net/news/2017/06/07/2402249/tasnim-broyat-na-napadatelite-v-mavzoleya-na-ruholah-homeyni-i-parlamenta-na-iran-vse-oshte-e-neizvesten-neyasni-ostavat-i-motivite-im.html", "text": "Данните за двата инцидента, които разтърсиха в сутрешните часове на сряда Иран, са все още противоречиви, предава информационната агенция Tasnim. Самоличността, броят и мотивите на въоръжените нападатели, които проникнаха в парламента в Техеран и мавзолея на идейния ръководител на Ислямската революция в Иран Рухолах Хомейни, разположен южно от столицата, остават неясни.\r\nСпоред последните медийни доклади, зад двете атаки стоят няколко нападатели, но броят им още не може да бъде конкретизиран. Безразборната стрелба в мавзолея е последвана от самоубийствен атентат. Втори нападател е ликвидиран от полицейските сили. Съобщава се и за арестувана жена. \r\nКъм момента е известно за един охранител, загинал при нападението над парламента. Има и пострадали, но броят им не е известен. \r\nВсе още властите не коментират дали двата инцидента са свързани.Тереза Герова", "date": "2017-06-07", "title": "Tasnim: Броят на нападателите в мавзолея на Рухолах Хомейни и парламента на Иран все още е неизвестен, неясни остават и мотивите им"}
{"url": "http://www.focus-news.net/news/2017/06/07/2402247/mladen-shishkov-gerb-na-praktika-zakonat-za-zhestomimichen-ezik-na-bsp-ne-urezhda-nikakvi-otnosheniya.html", "text": "На практика Законът за жестомимичен език на БСП не урежда никакви отношения. Това каза по време на дебатите по законопроекта за жестомимичния език, предаде репортер на Агенция „Фокус“. \"Според нас е необходима фундаментално различна концепция за уреждане на тези взаимоотношения. В голяма част от текстовете в този закон, който сте изписали дублират други закони. Приемането на самостоятелен закон може да се окаже не необходимо дори“, допълни Шишков. „Член първи на предложения закон гласи: с този закон се уреждат обществените отношения на жестомимичен език като средство на общуване. На практика този закон не урежда никакви отношения\", каза той. Депутатът от ГЕРБ попита къде е този език и коментира, че не е ясно кой го ползва. Според него законът не казва как да се обучават хората на жестомимичен език. Той поясни, че с 9 члена, изписани в 2 страници проблемите на хората с увреждане не могат да бъдат решени. Според него това е унижение към тях. „Нека да се обединим и да направим обществено допитване, разширен форум тези хора да бъдат поканени и да излезем с единна позиция за решаването на техните проблеми“, заяви Шишков. \r\nДепутатът от БСП Георги Гьоков в реплика посъветва Шишков да прочете какво е казал в стенограмата. Той предложи да се приеме законът и вместо 9, членовете да станат 900. Гьоков подчерта, че през последните 8 години е управлявала ГЕРБ. \r\nШишков посочи,че ГЕРБ са абсолютно \"за\" да се приеме този закон, но му липсва фундаментална основа. \r\nДеница КИТАНОВА", "date": "2017-06-07", "title": "Младен Шишков, ГЕРБ: На практика Законът за жестомимичен език на БСП не урежда никакви отношения"}
{"url": "http://www.focus-news.net/news/2017/06/07/2402263/faz-avstriya-shte-sadi-germaniya-zaradi-vavezhdaneto-na-patna-taksa-za-magistralite-i-glavnite-patishta.html", "text": "Австрия настоява Германия да бъде изправена на съд заради въвеждането на такса за превозните средства, движещи се по магистралите и главните пътища на федералната република, съобщава националният ежедневник Die Frankfurter Allgemeine Zeitung.\r\n„Определено възнамеряваме да я съдим“, увери австрийският транспортен министър Йорг Лайхтфрид, допълвайки, че таксата противоречи на европейското законодателство.\r\nОбвинението от Виена: въведената такса е в ущърб на водачи от други страни от ЕС, тъй като притежателите на превозни средства с германска регистрация не са засегнати от мярката. \r\nТаксата Pkw-Maut бе въведена във Федерална република Германия официално на 1 януари 2016 г.Тереза Герова", "date": "2017-06-07", "title": "FAZ: Австрия ще съди Германия заради въвеждането на пътна такса за магистралите и главните пътища"}
{"url": "http://www.focus-news.net/news/2017/06/07/2402264/zam-ministarat-krasimir-tsipov-zasileno-politseysko-prisastvie-shte-ima-na-letishte-burgas-prez-letniya-sezon.html", "text": "Засилено полицейско присъствие ще има на Летище „Бургас“, както и в областния град през летния сезон. Това каза пред журналисти в Бургас зам.-министърът на вътрешните работи Красимир Ципов, предаде кореспондент на Радио „Фокус\" - Бургас. „Тъй като очакваме по-засилен пътникопоток ще има повече полицейски служители. Търсим и възможност от страна на политическото ръководство да бъдат осигурени повече средства за издръжка и за командироване на полицаи, така че това ни е приоритет“, обясни Ципов. По думите му служителите от ГД “Гранична полиция\" и от ОДМВР - Бургас са изготвили необходимите планове и са предприети всички мерки. Ципов призова гражданите да бъдат бдителни и да подават сигнали, ако забележат нещо нередно.\r\nДнес на летището се провежда съвместен семинар, в който участват служители на звеното „Противодействие на бомбения тероризъм“ на СОБТ и на Министерството на транспорта, информационните технологии и съобщенията, работещи по направление „Сигурност“. Програмата включва обучение и мултимедийни презентации за откриване на взривни вещества и предотвратяване на инциденти с тях. Ципов обясни, че семинарът е продължение на политиката на МВР за провеждане на съвместни обучения с компетентни държавни органи по линия на антитероризма. Служителите се обучават на адекватна реакция в случай на терористична атака. „Какво трябва да се предприеме тогава, когато има конкретна заплаха, какви действия трябва да се предприемат. Командирът на специализирания отряд за борба с тероризма ще направи презентация и за реакция при откриване на импровизирани взривни устройства. Това е една от темите на днешния семинар“, каза още Ципов. По думите му в момента се провеждат процедури за закупуване на ново техническо оборудване, което ще се използва и за антитероризъм. Той добави, че Летище „Бургас“ има една от най-модерните системи в България за пръстови отпечатъци.\r\nПредстои провеждането на семинар и във Варна.\r\nМария РУСЕВА", "date": "2017-06-07", "title": "Зам.-министърът Красимир Ципов: Засилено полицейско присъствие ще има на Летище „Бургас“ през летния сезон"}
{"url": "http://www.focus-news.net/news/2017/06/07/2402257/hasan-ademov-dps-shte-podkrepi-zakona-za-zhestomimichniya-ezik.html", "text": "ДПС ще подкрепи Закона за жестомимичния език. Това каза народният представител от ПГ на ДПС и председател на Комисията по социална политика  д-р Хасан Адемов по време на дебатите по законопроекта за жестомимичния език, предаде репортер на Агенция „Фокус“ . Според Адемов въпросът не е дали ще се приеме, или не този закон. „То е ясно, че трябва да се приеме, защото има конвенция на ООН“, каза Хасан Адемов. Според него по този закон са необходими експертни и надпартийни усилия. Адемов посочи, че има проблеми, които предстоят да бъдат решени, ако законопроектът бъде приет на първо четене. \"Трябва да признаем факта, че в живия живот този език съществува признат или не. Този език трябва да има статут на такъв\", поясни Адемов. \r\nДеница КИТАНОВА", "date": "2017-06-07", "title": "Хасан Адемов: ДПС ще подкрепи Закона за жестомимичния език"}
{"url": "http://www.focus-news.net/news/2017/06/07/2402261/vitsepremierat-ekaterina-zahrieva-pozhelavam-na-fokus-da-poddarzha-postignatoto-izklyuchitelno-nivo-na-profesionalno-kachestvo-na-informatsiyata.html", "text": "Пожелавам на \"Фокус\" да поддържа постигнатото изключително ниво на професионално качество на информацията. Това се посочва в поздравителен адрес от заместник министър-председател по правосъдната реформа и министър на външните работи на Република България Екатерина Захариева по повод 17-ия рожден ден на Агенция \"Фокус\". \"Надявам се, че ще продължи и възрожденският Ви ентусиазъм в стремежа за запазване и разпространяване на спомена и историята на българските традиции, национално-освободителни борби и отдалите за тях живота си национални поборници, граждани, войници и офицери. Чета с удоволствие Вашите книги, които ще съхранят за поколенията подвига на хилядите достойни българи\", с тези думи вицепремиерът се обърна към президента на медията Красимир Узунов. \"Пожелавам Ви много крепки сили и успех в този важен за Родината ни България и нейната история нелек път!\", пише още вицепремиерът Екатерина Захариева.", "date": "2017-06-07", "title": "Вицепремиерът Екатерина Захриева: Пожелавам на \"Фокус\" да поддържа постигнатото изключително ниво на професионално качество на информацията"}
{"url": "http://www.focus-news.net/news/2017/06/07/2402260/prof-stefan-zhelev-oblasten-upravitel-na-shumen-sled-17-uspeshni-godini-dokazahte-che-profesionalizmat-se-otstoyava-vseki-den-a-zad-nego-stoyat-otgovorni-motivirani-i-ambitsiozni-hora.html", "text": "След 17 успешни години Агенция „Фокус“ доказа, че професионализмът се отстоява всеки ден, а зад него стоят отговорни, мотивирани и амбициозни хора. Това каза пред Радио „Фокус“ - Шумен проф. Стефан Желев, областен управител на Шумен. Той отправи сърдечни поздрави за целия екип на Агенция „Фокус“ за безспорния авторитет и утвърдената водеща позиция на българския медиен пазар. „За тези години Агенция „Фокус“ доказа, че е обективна, точна и коректна при поднасяне на информацията. Това ви направи сигурен, бърз и обективен източник, от който всички ние се осведомяваме за събитията в страната и конкретно в област Шумен. Моите адмирации за поредицата от инициативи, насочени към запазване на нашата родова памет, славното ни минало и саможертвата на българските герои, които ни учат на родолюбие и патриотизъм. Високо ценя приноса ви за съхраняване на традициите и съм убеден, че ще продължите вашата активна дейност, за да не угасва искрата на българщината“, заяви проф. Желев. Той изрази благодарност за доброто и коректно партньорство през годините и пожела на целия екип винаги да си поставя високи цели и да се радва на нови успехи. „Нека постигнатото ви дава сили и вдъхновение в бъдеще, за да продължите да развивате добрите традиции на медията и да печелите нови читатели! Желая на екипа на Агенция „Фокус“ много здраве, вдъхновение и енергия за още по-високи постижения“, каза още проф. Желев. \r\nИвелина ИВАНОВА", "date": "2017-06-07", "title": "Проф. Стефан Желев, областен управител на Шумен: След 17 успешни години доказахте, че професионализмът се отстоява всеки ден, а зад него стоят отговорни, мотивирани и амбициозни хора"}
{"url": "http://www.focus-news.net/news/2017/06/07/2402267/nsi-prez-parvoto-trimesechie-na-2017-g-bvp-vazliza-na-20-066-mln-leva-po-tekushti-tseni.html", "text": "През първото тримесечие на 2017 г. БВП възлиза на 20 066 млн. лв. по текущи цени, съобщиха от Националния статистически институт. Преизчислен в евро, БВП е съответно 10 260 млн., като на човек от населението се падат 1 445 евро. Сезонно изгладените данни показват растеж от 3.5% на БВП през първото тримесечие на 2017 г. в сравнение със съответното тримесечие на предходната година и 0.9% спрямо четвъртото тримесечие на 2016 година.Първо тримесечие на 2017 година\r\nПо предварителни данни произведеният брутен вътрешен продукт през първото тримесечие на 2017 г. възлиза на 20 066 млн. лв. по текущи цени. На човек от населението се падат 2 826 лв. от стойностния обем на показателя. При среден за тримесечието валутен курс от 1.83625 лв. за 1 щатски долар БВП възлиза на 10 928 млн. долара и съответно на 1 539 долара на човек от населението. Преизчислена в евро, стойността на БВП възлиза на 10 260 млн. евро, като на човек от населението се падат 1 445 евро.\r\nСъздадената от отраслите на националната икономика брутна добавена стойност  през първото тримесечие на 2017 г. възлиза на 17 528 млн. лв. по текущи цени. \r\nПрез първото тримесечие на 2017 г. относителният дял на аграрния сектор в добавената стойност на икономиката намалява равнището си с 0.1 процентни пункта спрямо същото тримесечие на предходната година до 2.5%. Индустриалният сектор намалява относителния си дял в добавената стойност на икономиката с 0.7 процентни пункта до 29.3%. Относителният дял на добавената стойност, реализирана от дейностите в сферата на услугите, се увеличава и достига до ниво от 68.2% при 67.4% през съответния период на предходната година.\r\nЗа крайното потребление през първото тримесечие на 2017 г. се изразходват 85.7% от произведения БВП. Инвестициите (бруто образуване в основен капитал) формират 16.6% от произведения БВП. Външнотърговското салдо от стоки и услуги е отрицателно.Тримесечни изменения \r\nПрез първото тримесечие на 2017 г. БВП нараства спрямо четвъртото тримесечие на предходната година с 0.9% според сезонно изгладените данни. Брутната добавена стойност в икономиката нараства с 1.2%.\r\nПо предварителни данни за първото тримесечие на 2017 г. крайното потребление нараства с 1.9% спрямо предходното тримесечие, а бруто образуването в основен капитал намалява с 0.6%. Износът и вносът на стоки и услуги увеличават равнището си спрямо предходното тримесечие съответно с 0.9 и 1.9%.Годишни изменения\r\nБВП нараства с 3.5% през първото тримесечие на 2017 г. в сравнение със същото тримесечие на предходната година според сезонно изгладените данни.\r\nПрез първото тримесечие на 2017 г. спрямо същото тримесечие на предходната година брутната добавена стойност се увеличава с 3.5%. Динамиката на брутната добавена стойност се определя от регистрирания растеж в: Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - с 4.4%, Създаване и разпространение на информация и творчески продукти; далекосъобщения - с 3.0%, Операции с недвижими имоти - с 2.5%, Добивна промишленост; преработваща промишленост; производство и разпределение на електрическа и топлинна енергия и на газообразни горива; доставяне на води; канализационни услуги, управление на отпадъци и възстановяване - с 1.4%.\r\nПо отношение на компонентите на крайното използване принос за регистрирания положителен икономически растеж има крайното потребление с ръст от 4.3%. Износът на стоки и услуги се увеличава с 5.8%, а вносът на стоки и услуги - със 7.1%.", "date": "2017-06-07", "title": "НСИ: През първото тримесечие на 2017 г. БВП възлиза на 20 066 млн. лева по текущи цени"}
{"url": "http://www.focus-news.net/news/2017/06/07/2402265/emil-radev-enpgerb-agentsiya-fokus-ima-mnogo-stabilno-prisastvie-sred-balgarskite-medii.html", "text": "Агенция „Фокус“ има много стабилно присъствие сред българските медии. Това каза за Радио „Фокус“ – Варна евродепутатът от ЕНП/ГЕРБ Емил Радев по повод 17-ия рожден ден на Агенция „Фокус“. По думите му медията успява по абсолютно безпристрастен начин и много обективно да запознава българските граждани с пакет новини от всички области. „Работи се единствено в интерес на пълната информираност на гражданите. Прекрасно си вършите работата, обръща се внимание на новини от всички сфери. Ще се радвам и занапред да работите така, да успяваме заедно и всичко онова, което е в интерес на България и на българските граждани, да става достояние на всички. В сайтовете на „Фокус“ преобладават българските новини. Нека да бъде все така, за да сме добре информирани за всичко, което става в страната ни. Продължавайте по този начин – родолюбиво да отразявате всички новини, свързани с нашата родина“, заяви евродепутатът Емил Радев.\r\nМарияна ВАЛЕНТИНОВА", "date": "2017-06-07", "title": "Емил Радев, ЕНП/ГЕРБ: Агенция „Фокус“ има много стабилно присъствие сред българските медии"}
{"url": "http://www.focus-news.net/news/2017/06/07/2402268/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Говорейки в рамките на Конкордската среща на върха в Атина - годишен форум по глобалните въпроси, който се провежда за първи път на територията на Европа, бившият председател на Европейската комисия Жозе Мануел Барозу предупреди, че рискът от Грекзит все още съществува, но той ще зависи от действията на гръцкото правителство, съобщава електронното издание Ekathimerini.\r\nБарозу отбеляза, че Гърция вече не е системно предизвикателство пред Еврогрупата, каквато бе в периода  2011-2012 г., и че държавите и международните пазари вече са по-добре подготвени да посрещнат подобни предизвикателства.\r\nСегашният неизпълнителен председател на \"Голдман Сакс Интернешънъл\" добави, че някои в Европейския съюз имат убеждението, че еврото ще бъде по-добре без Гърция,  а други отиват дори по-далеч, изразявайки готовност дори да платят за излизане на Гърция от еврозоната.\r\n*** Новоизбраният министър-председател на Македония Зоран Заев планира официална визита в България към края на месеца, съобщава електронното издание „Нова Македония“ .\r\nСледващият понеделник лидерът на социалдемократите, заедно с вицепремиера Османи, министъра на външните работи Николай Димитров и съветници ще реализира първото си посещение като премиер на Македония в централата на Европейския съюз в Брюксел.\r\nТам Заев ще разговаря с еврокомисаря по разширяването Йоханес Хан за реформените приоритети на правителството и изпълнението на доклада на Прибе, както и за доклада на ЕС за напредъка на Македония. Заев подчерта, че очаква да има срещи и с други високопоставени представители на ЕС, сред които председателят на Европейската комисия Жан-Клод Юнкер, председателят на Съвета на Европейския съюз Доналд Туск и върховният представител на ЕС по въпросите на външните работи и политиката на сигурност Федерика Могерини. \r\nВеднага след тази първа визита извън Македония, Заев очаква посещение в София, тъй като – по думите му - от 1 януари следващата година България поема ротационното председателство на ЕС и е напълно готова да помогне на Македония в интеграционните процеси.\r\n*** Рано тази сутрин екипи на отдела за борба с финансовите престъпления към Истанбулската дирекция по сигурността извършиха масови обиски и задържания на 103 различни адреси в световния мегаполис, съобщи електронното издание на вестник „Милиет”. Задържаните са предполагаеми членове на т.нар. „Терористична организация на гюленистите/Паралелна държавна структура”  (ФЕТО/ПДС). Издадените заповеди от Главната републиканска прокуратура в азиатската част на Истанбул касаят общо 128 заподозрени бизнесмени. Всичките са служители на 19 фирми, една фондация и едно дружество на холдинга „Кайнак”. Същият още от 2015 година е поставен под запрещение и има назначени надзорници, посочва още изданието.\r\n***Седмица след началото на шпионския скандал и само ден след посещението на председателя на руската Дума Вячеслав Володин в сръбската столица, Белград разкри общ план за действия срещу Сърбия и Русия от страна на албанския премиер Еди Рама и новоизбрания македонски министър-председател Зоран Заев.\r\nВ обширен коментар на сръбското независимо издание \"Infomer\", публикуван вчера късно вечерта, се разказва за доклад на западни служби за сигурност, посветен на тайно споразумение между Албания и Македония насочен срещу Сърбия.\r\nИзданието съобщава, че в края на декември м.г. и в началото на януари т.г. Рама и Заев са постигнали съгласие за общи действия срещу Сърбия и за спирането на влиянието на Русия.\r\nСпоред \"Infomer\" това означава: \"общ удар срещу Сърбия, обявяване на война на Русия и постепенно трансформиране на Македония в нова албанска държава - Илирида\". Пътят за постигането на тази цел преминавал през седем точки - \"Отслабване на сръбското влияние в Македония и удар срещу Сърбия, конституционно признаване на албанците като държавотворен народ в Македония, поддържане на всяка конституционна промяна, която засилва етническата еднаквост на албанците, въвеждането на албанският език като втори официален, държавните символи - химн, герб и национален флаг да отразяват мултиетническия съюз и еднаквост, приемане на резолюция, която да осъди геноцида над албанците от 1912 г. до 1956 г.\"\r\n\"Infomer\" пише, че според неназованата западна секретна служба, една от срещите на Рама и Заев е станала в хотел \"Династи\" в Тирана, в присъствие на представители на политическите партии на македонските албанци - ДСИ, БЕСА и Алианс на албанците.\r\nПо време на разговорите албанският премиер заявил дословно: \"Зоране, длъжни сте да уважавате и да изпълнявате волята на албанските гласоподаватели, както показаха предсрочните парламентарни избори през декември. Придържайте се към Охридския договор, защото ако не го направите, в Македония няма да има мир. Тогава това ще се решава с други средства. На всички вас ви препоръчвам да се придържате към следните позиции... защото само в тоя случай ще се постигне крайната цел за съюз на Албания с федерални държави. Вчера получих подкрепата на нашия драг Доналд Лу (американски посланик в Тирана - б.р.) и тази подкрепа ще ни позволи да пристъпим към реализация на нашите общи задачи. Груевски и Иванов или ще приемат тази реалност, или ще ги няма. Необходимо е да се пречупи Русия на Балканите. Това е ключов момент и е в интерес на целия Запад. Проектът за газопровод през Турция, Гърция, Македония и Сърбия трябва да бъде невъзможен.\"\r\nСпоред \"Infomer\" Заев отговорил, че се страхува от възможността сръбско-руското влияние да провали тези планове и за да се постигне целта трябва да се компрометира сръбския елемент и сръбското присъствие.\r\nСръбското издание твърди, че Заев е заявил готовността на лобисти да помогнат с влияние в сръбски и български медии, като е споделил името на бившия български банкер Цветан Василев с медийния му ресурс и на сръбските телевизия \"Н1\" и \"Курир\", издателят на който Александър Родич се смята за проводник на интересите на Заев и на албанците в Сърбия.\r\nВ края на коментара на \"Infomer\" е публикуван отговора от кабинетите на Рама и Заев, които отхвърлят обвиненията.\r\nПрави впечатление, че статията на сръбското издание е публикувано малко преди полунощ в македонското издание \"Република\", което се смята за близко до ВМРО-ДПМНЕ.\r\n***", "date": "2017-06-07", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/07/2402271/pazardzhik-aktiviziralo-se-svlachishte-e-zasegnalo-kashti-i-vodoprovod-v-peshtera.html", "text": "Свлачищен процес е започнал в района на Сахата в Пещера, съобщи за Радио „Фокус” – Пазарджик Стоян Йовчев от общинската администрация. Той обясни, че няколко къщи, построени непосредствено под горския фонд са се напукали, а тротоарите са нагънати. За първи път сигнал за проблема е подаден до заместник-кмета Зехра Алиш. „Информацията е била за една засегната къща. В следващите дни се напукват още къщи и видимо процесът се пренася от другата страна на улицата. В момента на място се прави оглед от „Геозащита“ Перник, чиито специалисти трябва да установят каква е причината за започналите процеси, както и да дадат препоръки какво трябва да се направи, за да се намали риска. След първия получен сигнал със заповед на кмета Николай Зайчев е сформирана специална общинска комисия, която заедно с Комисията за защита при бедствия и аварии е описала всички засегнати сгради, съставен е проток и е изпратено писмо до „Геозащита“. Ежедневно на място са управителят на водното дружество инж.Звезделин Вукев и служители. Освен наличието на подпочвени води, се допуска, че разместването на земни пластове е възобновило стар напорен резервоар, от който е тръгнала вода, която допълнително е усложнила обстановката. Самият резервоар не е в активите на „ВКС“, по документи не съществува и е открит едва сега. Проблемът вече е засегнал и водопреносната мрежа. Под натиска на земната маса тръбите се късат и се предизвикват аварии. В момента се правят изкопи, за да се отклони водата към хидротехническо съоръжение, изградено преди 11 години след голямо наводнение в този район”, допълни Йовчев. Той уточни, че една от засегнатите къщи е тази на Джамиле Даудова. „С оглед на спецификата на района, който е в подножието на склона и фактът, че и друг път е имало проблеми, нейното семейство е изградило масивна подпорна стена с височината на двуетажната къща. И това обаче не ги е спасило днес, когато има вече напукани стени”, уточни Йовчев. Очаква се информация от „Геозащита“ за уточняване на причините за свличането на земята, за да се предприемат още действия за овладяване на процеса.\r\nВаня НИКОЛОВА", "date": "2017-06-07", "title": "Пазарджик: Активизирало се свлачище е засегнало къщи и водопровод в Пещера"}
{"url": "http://www.focus-news.net/news/2017/06/07/2402269/vseukrainskata-obshtestvena-organizatsiya-kongres-na-balgarite-v-ukrayna-pozdravi-fokus-po-sluchay-rozhdeniya-den-na-mediyata.html", "text": "Всеукраинската обществена организация „Конгрес на българите в Украйна” поздрави „Фокус” по случай 17-ия рождения ден на медията. В поздравителния адрес на президента на организацията Юрий Граматик се посочва, че Агенция „Фокус” се е затвърдила като авторитетен източник на информация и успява да запази лидерските си позиции на медийния пазар в България. „Широкият диапазон на предавания и актуалните теми намират своите читатели в България и извън територията й. Събитията в българските общности по света винаги се отразяват от „Фокус”, което показва, че не отстъпвате от родолюбивите си принципи и патриотичните инициативи”, заявява Граматик. Той пожела на медията все така да върви в крачка с развитието на информационните технологии, да запазва лидерските си позиции чрез актуални и интересни материали, а гласът й винаги да се чува там, където има българи. „Бъдете здрави, постигайте нови върхове и задавайте нови стандарти в информационното пространство на България”, пише в поздравителния си адрес Юрий Граматик.", "date": "2017-06-07", "title": "Всеукраинската обществена организация „Конгрес на българите в Украйна” поздрави „Фокус” по случай рождения ден на медията"}
{"url": "http://www.focus-news.net/news/2017/06/07/2402266/galya-zaharieva-gerb-ot-izkazvaniyata-i-poluchenite-stanovishta-po-zakonoproekta-na-bsp-za-zhestomimichniya-ezik-natezhavat-po-skoro-nesaotvetstviyata-i-pritesneniyata.html", "text": "От изказванията и получените становища по законопроекта на БСП за жестомимичния език натежават по-скоро несъответствията и притесненията. Това каза народният представител от ПГ на ГЕРБ Галя Захариева по време на дебатите по законопроекта за жестомимичния език, предаде репортер на Агенция „Фокус“. Захариева поясни, че има 9 становища по този законопроект. „От тези 9 становища, само 3 имат положителна и позитивна подкрепа към текстовете“, каза тя. По думите ѝ това означава, че има сериозно разминаване в нагласите. „Тези хора са част от нас, до нас, сред нас и те имат нужда от общата подкрепа на държавността и на всичко, което се случва около тях. Тук е другото важно нещо, което стана ясно от този дебат. Тук не говорим за политически дебат“, каза Захариева. По думите ѝ пред депутатите не стои въпросът да се подкрепи ли на първо четене един законопроект, а да се подкрепят ли идеите, които ще доведат до реални решения на проблемите на една група от хора. Галя Захариева поясни, че ГЕРБ ще се въздържи от подкрепа на този законопроект, защото не могат  да правят имитация на вършене на законодателна инициатива. Тя предизвика БСП да продължат в тази посока и да направят необходимите работни среща, на които а поканят всички страни. Георги Гьоков от БСП призна в реплика, че горе-долу се е получил неполитически дебат, но според него трябва да има политическа воля да се решат проблемите на хората с увреден слух. Галя Захариева поясни в дуплика, че нито в едно от споделените становища по законопроекта не се коментират ГЕРБ и БСП.  \r\nДеница КИТАНОВА", "date": "2017-06-07", "title": "Галя Захариева, ГЕРБ: От изказванията и получените становища по законопроекта на БСП за жестомимичния език натежават по-скоро несъответствията и притесненията"}
{"url": "http://www.focus-news.net/news/2017/06/07/2402274/dots-d-r-rumen-draganov-edin-aktivno-rabotesht-sluzhitel-shte-obsluzhva-po-35-turisti-prez-avgust.html", "text": "Тези 5,6 млн. туристи, които ще имаме през август, разделени на 160 000, които са активно работещи, прави така, че 1 работник ще обслужва 35 туристи. Това прави по-малко от 1,2 туристи на ден. Това каза председателят на Контролния съвет на Националния борд по туризъм на Четвъртия конгрес на Националния борд по туризъм, предаде репортер на Агенция „Фокус“. Драганов уточни, че в круизните кораби един работник обслужва 4 туристи. \r\n„Постарали сме се в този двудневен формат на конгреса да съберем най-доброто. Подкрепям казаното от министър Николина Ангелкова - думата е заедност. Ще направим всичко възможно заедно да направим България една просперираща дестинация. Само от тази година очакваме над 11,6 чуждестранни посещения в България. Близо 17,5 млн. българи ще пътуват в България“, заяви той. Румен Драганов посочи, че август месец за първи път се очаква да надхвърлим 2 млн. чуждестранни посетители и около 3,6 млн. българи, които ще пътуват у нас. „Имаме 47% заетост. Нашият капацитет и като заетост, и като възможност в целогодишен план имаме мегдан да се развиваме нагоре и това зависи от всички нас“, каза още Румен Драганов.\r\nЛюба АЛЕКСИЕВА", "date": "2017-06-07", "title": "Доц. д-р Румен Драганов: Един активно работещ служител ще обслужва по 35 туристи през август"}
{"url": "http://www.focus-news.net/news/2017/06/07/2402272/vladimir-moskov-kmet-na-obshtina-gotse-delchev-za-agentsiya-fokus-mogat-da-se-kazhat-samo-dobri-dumi-profesionalizam-i-golyam-patriotizam.html", "text": "За Агенция „Фокус“ могат да се кажат само добри думи – професионализъм и голям патриотизъм. Това каза за Радио „Фокус“ - Пирин Владимир Москов, кмет на Община Гоце Делчев. „Фокус“ винаги е навреме в събитията, с точна преценка и актуална информация. Като цяло мога да кажа, че това е най-патриотичната информационна агенция и в същото време с най-голяма достоверност и навременно представяне на информацията. Дава се възможност на всеки, който има активно обществено мнение, да изрази своята позиция и да предложи решение на проблемите“, отбеляза той. Москов пожела на екипа на медията много здраве и дълголетие и да са все така близо до хората.\r\nНатали СТЕФАНОВА", "date": "2017-06-07", "title": "Владимир Москов, кмет на Община Гоце Делчев: За Агенция „Фокус“ могат да се кажат само добри думи – професионализъм и голям патриотизъм"}
{"url": "http://www.focus-news.net/news/2017/06/07/2402273/nsi-prez-parvoto-trimesechie-na-2017-g-bvp-na-edin-zaet-se-uvelichava-s-26-v-sravnenie-sas-sashtoto-trimesechie-na-predhodnata-godina.html", "text": "По предварителни данни през първото тримесечие на 2017 г. брутният вътрешен продукт (БВП) на един зает се увеличава с 2.6% в сравнение със същото тримесечие на предходната година, съобщиха от Националния статистически институт. Заетите лица в икономиката са 3 398.3 хил., а общият брой отработени часове е 1 375.5 милиона. Структурата на заетостта по икономически дейности през първото тримесечие на 2016 и 2017 г. показва увеличение на относителния дял в аграрния сектор.\r\nНа едно заето лице се падат 5 904.7 лв. от текущия обем на брутния вътрешен продукт , като всеки зает създава средно 14.6 лв. БВП за един отработен час. \r\nБрутната добавена стойност средно на един зает през първото тримесечие на 2017 г. реално се увеличава с 1.9% и с 2.0% за един отработен човекочас спрямо съответното тримесечие на предходната година. \r\nПо предварителни данни за първото тримесечие на 2017 г. равнището на производителността на труда в индустриалния сектор е 5 927.8 лв. брутна добавена стойност (БДС) средно на един зает и 13.9 лв. за един отработен човекочас. В сектора на услугите всеки зает произвежда средно 5 268.2 лв. БДС, като за един отработен човекочас се създават средно 12.4 лв. от текущия обем на показателя. Най-ниска е производителността на труда в аграрния сектор - \r\n712.1 лв. БДС на един зает и 2.3 лв. за един отработен човекочас.", "date": "2017-06-07", "title": "НСИ: През първото тримесечие на 2017 г. БВП на един зает се увеличава с 2.6% в сравнение със същото тримесечие на предходната година"}
{"url": "http://www.focus-news.net/news/2017/06/07/2402243/plovdiv-blizo-sedmitsa-prodalzhavat-gasitelnite-deystviya-v-sklada-za-plastmasovi-otpadatsi-v-selo-shishmantsi.html", "text": "Близо седмица продължават гасителните действия в склада за пластмасови отпадъци в пловдивското село Шишманци. Това съобщи за Радио „Фокус” – Пловдив Петър Тосков, зам.-директор на Областно управление „Пожарна безопасност и защита на населението“ в Пловдив. На място са четири противопожарни екипа. Фадроми разчистват отпадъците, за да се погаси по-бързо и по-лесно пластмасата, която все още тлее. „Гасителните действия ще продължат още 2 - 3 дни“, прогнозира Тосков. Той посочи, че димоотделянето продължава, но интензивността му е в пъти по-малка.\r\nМобилна автоматична станция за постоянен мониторинг на въздуха е разположена в селото до окончателното потушаване на пожара, съобщиха от РИОСВ. Все още остава предупреждението към жителите да не стоят на открито заради опасност за здравето.\r\nЖителите на село Шишманци организират събрание във връзка с пожара, който продължава да гори и обявеното на 2 юни частично бедствено положение. Поканени са да присъстват кметът на Община Раковски Павел Гуджеров, председателят на Общинския съвет Георги Лесов и кметът на село Шишманци Костадин Иванов. Ще присъстват експерти на РИОСВ, РЗИ и служители на Областно управление „Пожарна безопасност и защита на населението“ в Пловдив. Събранието ще започне в 18.00 часа в читалището на селото.\r\nТони МИХАЙЛОВ", "date": "2017-06-07", "title": "Пловдив: Близо седмица продължават гасителните действия в склада за пластмасови отпадъци в село Шишманци"}
{"url": "http://www.focus-news.net/news/2017/06/07/2402275/hristo-grigorov-bchk-fokus-e-nadezhdata-za-tochna-otkrita-i-mnogo-dostapna-informatsiya-za-horata.html", "text": "Пожелавам на Агенция „Фокус“ да продължава в тази посока-да бъде независима, самостоятелна и обективна. Това каза председателят на Българския червен кръст акад. Христо Григоров по повод 17-ия рожден ден на Агенция „Фокус“. „Да разширявате присъствието си в националния ефир - ето това е моята препоръка“, посочи той и допълни, че написаното и излъченото от „Фокус“ е възпитание, не само информация. „Фокус“ е надеждата за точна, открита и много достъпна информация за хората“, заяви Христо Григоров. „Всичкп, което сме слушали по Радио „Фокус“ и сме чели като информация на Агенцията, винаги е много точно“, коментира той. „Когато говорим за Агенция „Фокус“ трябва да кажем, че това е шанс за България. Много добре знаем, че в момента не всички агенции са обективни и самостоятелни“, каза още председателят на БЧК.\r\nБиляна ИВАНОВА", "date": "2017-06-07", "title": "Христо Григоров, БЧК: „Фокус“ е надеждата за точна, открита и много достъпна информация за хората"}
{"url": "http://www.focus-news.net/news/2017/06/07/2402277/varna-prokuror-vyara-aleksieva-poema-funktsiite-na-govoritel-na-rayonnata-prokuratura.html", "text": "Прокурор Вяра Алексиева е новият говорител на Районната прокуратура във Варна, съобщиха от Апелативна прокуратура – Варна. Това се случва след заповед на заместник окръжния прокурор Красимир Конов, който временно изпълнява функциите на административен ръководител – районен прокурор на Районната прокуратура във Варна.\r\nПри отсъствие на прокурор Вяра Алексиева връзката с медиите ще се осъществява от прокурор Искра Манолова от Районната прокуратура във Варна.", "date": "2017-06-07", "title": "Варна: Прокурор Вяра Алексиева поема функциите на говорител на Районната прокуратура"}
{"url": "http://www.focus-news.net/news/2017/06/07/2402280/gdbop-zadarzha-dvama-mazhe-razprostranyavali-materiali-s-detska-pornografiya.html", "text": "Поредните реализации по противодействие на престъпна дейност, свързана с разпространяване на видеоклипове с детска сексуална експлоатация в интернет пространството, са реализирани в София и с. Гложене, Врачанско. В хода на специализирана операция на територията на столицата на 1 юни в дома си е задържан 31-годишният с инициали П.П. Това съобщиха от пресцентъра на МВР. При последвалите процесуално-следствени действия на адреса е иззет компютър, в хард диска на който били открити файлове с детска порнография и множество специализирани програми, чрез които тези материали са били обменяни с други потребители по света. По първоначални данни П.П. се е занимавал с престъпната дейност от близо четири години. По случая е образувано досъдебно производство, а работата по него продължава под наблюдението на Софийска районна прокуратура.\r\nДосъдебно производство за аналогично престъпление е образувано и срещу 28-годишен жител на с. Гложене, Врачанско. От дома му служителите на сектор „Киберпрестъпност“ в ГДБОП са иззели настолен компютър, лаптоп и две флаш памети, съдържащи файлове с материали с детска сексуална експлоатация. Назначени са експертизи, с цел доказване престъпната дейност на задържания. Случаят е докладван на прокуратурата, образувано е досъдебно производство за извършено престъпление по чл. 159, ал.4, вр. ал. 2 от Н.К. Работата на разследващите продължава под ръководството на Районна прокуратура – Козлодуй.", "date": "2017-06-07", "title": "ГДБОП задържа двама мъже, разпространявали материали с детска порнография"}
{"url": "http://www.focus-news.net/news/2017/06/07/2402276/afp-napadatelyat-ot-obeshtava-vyarnost-na-islyamska-darzhava-vav-videozapis.html", "text": "Мъжът, който нападна с чук полицейски служител пред катедралата Нотр Дам (Парижката Света Богородица), е декларирал вярност към близкоизточната радикална групировка „Ислямска държава“. Това става ясно от видеозапис, открит в апартамента му, предава AFP, като се позовава на източник от разседващите кръгове.\r\nЧетиридесетгодишният мъж, който бе неутрализиран от полицията, извърши нападението крещейки, че е „воин на халифата“ и атаката му е отмъщение „за Сирия“. \r\nАтаката с чук срещу полицейски служител пред катедралата Нотр Дам (Парижка Света Богородица) във френската столица е „изолиран акт“, заяви правителственият говорител Кристоф Кастанер по-рано в сряда. \r\nНападателят от вторник \"никога не е показал никакви признаци на радикализация\", отбеляза Кастанер пред радио RTL, но подчерта, че разследването все още е на ранен етап.Тереза Герова", "date": "2017-06-07", "title": "AFP: Нападателят от Парижката Света Богородица обещава вярност на „Ислямска държава“ във видеозапис"}
{"url": "http://www.focus-news.net/news/2017/06/07/2402281/mvr-edin-chovek-e-zaginal-a-24-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 24 са ранени при 22 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 3 тежки и 158 леки пътни инцидента, при които са пострадали трима души. От началото на годината загиналите на пътя са 237, а пострадалите - 3016.", "date": "2017-06-07", "title": "МВР: Един човек е загинал, а 24 са ранени при катастрофи в страната през изминалото денонощие"}
{"url": "http://www.focus-news.net/news/2017/06/07/2402282/plovdiv-zhp-bariera-e-padnala-varhu-avtobus-v-grada-dvizhenieto-e-preustanoveno.html", "text": "Жп бариера на бул. „Пещерско шосе“ в Пловдив е паднала върху автобус, движението е преустановено. Това съобщи за Радио „Фокус“ - Пловдив говорителят на ОД МВР – Пловдив. Сигналът за инцидента е подаден към 10.00 часа тази сутрин. Първоначалната информация е че служителката, работеща на прелеза е спуснала бариерата, в следствие на което е счупено предното стъкло на автобуса. Няма пострадали при инцидента. Не се изключва и възможността причината за инцидента да е техническа неизправност на съоръжението. В момента жп прелеза не работи, а движението е преустановено. На мястото на инцидента има екипи на пътна полиция.\r\nКристиян ГАРОВ", "date": "2017-06-07", "title": "Пловдив: Жп бариера е паднала върху автобус в града, движението е преустановено"}
{"url": "http://www.focus-news.net/news/2017/06/07/2402270/zapochna-sreshtata-mezhdu-darzhavniya-glava-rumen-radev-i-glavniya-prokuror-sotir-tsatsarov.html", "text": "Започна срещата между държавния глава Румен Радев и главния прокурор Сотир Цацаров, предаде репортер на Агенция „Фокус“. Поканата за срещата  е отправена от държавния глава. Очаква се двамата да обсъдят съдебната реформа. \r\nПри пристигането си на „Дондуков 2“ главният прокурор Сотир Цацаров  отказа да отговаря на въпроси на журналисти. \r\nВъв вторник президентът проведе среща с  председателя на Върховния касационен съд Лозан Панов, а в понеделник с председателя на Върховния административен съд Георги Колев.", "date": "2017-06-07", "title": "Започна срещата между държавния глава Румен Радев и главния прокурор Сотир Цацаров"}
{"url": "http://www.focus-news.net/news/2017/06/07/2402256/afp-parizh-potvardi-smartta-na-oshte-edin-frenski-grazhdanin-pri-teroristichnoto-napadenie-v-london.html", "text": "Париж потвърди смъртта на втори гражданин на Франция, загинал в резултат на терористичното нападение, извършено късно в събота вечер в сърцето на Лондон, предава AFP.\r\n„С голяма тъга научих, че един от френските граждани, за които бе съобщено, че са в неизвестност, е идентифициран сред тези, които са загинали“, се казва в изявление от министъра на външните работи на Франция Жан-Ив Ле Дриан.Тереза Герова", "date": "2017-06-07", "title": "AFP: Париж потвърди смъртта на още един френски гражданин при терористичното нападение в Лондон"}
{"url": "http://www.focus-news.net/news/2017/06/07/2402285/veselin-ovcharov-oblastnata-direktsiya-zemedelie-dobrich-nay-rano-v-kraya-na-tozi-mesets-shte-zapochne-zhatvata-na-pshenitsa-v-regiona.html", "text": "Най-рано в края на този месец ще започне жътвата на пшеница в региона. Това заяви Веселин Овчаров, старши експерт в Дирекция „Аграрно развитие“ в Областната дирекция „Земеделие“ в Добрич, предаде кореспондент на Радио „Фокус” – Варна. Пролетната сеитба в областта е приключила. Извършена е предсеитбена подготовка на 939 365 дка земеделски площи, толкова са третирани и с хербициди, както и общо засетите площи с царевица за зърно. На частните стопани засетите с този вид пролетници площи са 242 393 дка, на кооперации, сдружения и арендатори – 695 472 дка. Проведени са агромероприятия във всичките осем общини на Добричка област. С маслодаен слънчоглед са засети общо 823 388 дка в областта. Най-обширни площи с тази земеделска култура има в общините Добрич-селска – 219 218 дка, Генерал Тошево – 165 200 дка, и Каварна – 11 440 дка. И при маслодайния слънчоглед площите, засети с него, доминират при кооперациите, сдруженията и арендаторите – 609 772 дка. Утре в Добруджанския земеделски институт (ДЗИ) край град Генерал Тошево за поредна година Денят на отворените врати ще привлече вниманието на фермери, бизнес-партньори и учени от цялата страна, които ще се обединят около идеята за подкрепа на създаването и производството на висококачествени и високодобивни български сортове зърнено-житни култури – гаранция за сигурност в родното земеделие. На участниците ще бъдат представени над 40 сорта зърнено-житни култури, създадени и отглеждани в опитните полета и производствените участъци на Добруджански земеделски институт. Ще им бъде предоставена възможност да разгледат на място развитието на посеви от сортове обикновена и твърда пшеница, тритикале и ечемик, семена от които ще бъдат предлагани на земеделските производители за есенната сеитбена кампания на 2017 г.\r\nЖулиета НИКОЛОВА", "date": "2017-06-07", "title": "Веселин Овчаров, Областната дирекция „Земеделие“ - Добрич: Най-рано в края на този месец ще започне жътвата на пшеница в региона"}
{"url": "http://www.focus-news.net/news/2017/06/07/2402286/ministar-nikolina-angelkova-izklyuchitelno-brutalen-e-sluchayat-pri-koyto-shvedski-turist-prebi-kamerierka-v-hotel-v-slanchev-bryag.html", "text": "Изключително брутален инцидент, който изобщо не трябва да се допуска, да се случва по нашето Черноморие. Това каза пред журналисти министърът на туризма Николина Ангелкова, която взе участие в Четвъртия конгрес на Националния борд по туризъм, предаде репортер на Агенция „Фокус“. „Виждате, че има искане за постоянна мярка „Задържане под стража“ от главния прокурор. Обръщам се към абсолютно всички - служители на хотели и тези, които пребивават на територията на нашето Черноморие, особено в курортите, да използват нашия телефон за сигнали и нередности веднага. Независимо дали нещо им се струва или им прави по-специално впечатление, просто да се обаждат“, заяви Ангелкова. По думите ѝ ще бъде стартирана и специална кампания за популяризиране на този телефон, за да може всеки един да го знае. \r\nИмаме служители на разположение 24 часа, които реагират и след това препращаме сигналите към компетентни органи. Надявам се, че ще има възмездие за тази жена, защото наистина е изключително брутален случай и всеки един гражданин, независимо на коя държава, е длъжен да спазва законите на страната, в която се намира. В този случай този швед е длъжен да спазва българските закони“, каза още  Николина Ангелкова. Агенция „Фокус“ припомня: На 5 юни т. г. в Районно управление на МВР – Несебър бе получено съобщение от 65-годишна жена от София, работеща като камериерка в хотел в Слънчев бряг за това, че предния ден в хотелския коридор, 53-годишният шведски турист Г. С., отседнал в Слънчев бряг, ѝ нанесъл удар с крак в главата, в резултат на което жената e загубила съзнание и e получила наранявания в областта на долната челюст. Нападателят е задържан за срок до 24 часа, а по случая бе образувано бързо полицейско производство. Главният прокурор Сотир Цацаров поиска постоянна мярка „Задържане под стража“ на шведския турист.\r\nЛюба АЛЕКСИЕВА", "date": "2017-06-07", "title": "Министър Николина Ангелкова: Изключително брутален е случаят, при който шведски турист преби камериерка в хотел в Слънчев бряг"}
{"url": "http://www.focus-news.net/news/2017/06/07/2402279/georgi-dimov-bivsh-generalen-konsul-v-odrin-agentsiya-fokus-se-nalozhi-kato-informatsionen-lider-u-nas-v-sasednite-strani-i-v-svetoven-mashtab.html", "text": "Оценката ми за работата на медията е много висока. Агенцията действително се наложи като информационен лидер, не само у нас, а и в съседните страни, а бих казал и в световен мащаб. Това каза бившият генерален консул на България в Одрин Георги Димов по повод 17-ия рожден ден на Агенция „Фокус“. „Имам надежда и увереност, че ще продължите да работите по този начин“, посочи той. „Във вашата агенция и радио мога да намеря всичко, което ми трябва и като актуалност, и като задълбоченост и професионализъм“, обясни Георги Димов. „Убеден съм, че не само аз, а и кръговете, с които общувам споделят същото мнение и разчитат много на вашата агенция“, коментира той и пожела на целия екип на Агенция „Фокус“ да бъдат здрави и агенцията да продължи да работи по този начин поне 10 пъти по 17 години.\r\nБиляна ИВАНОВА", "date": "2017-06-07", "title": "Георги Димов, бивш генерален консул в Одрин: Агенция „Фокус“ се наложи като информационен лидер у нас, в съседните страни и в световен мащаб"}
{"url": "http://www.focus-news.net/news/2017/06/07/2402283/krasimir-kirilov-oblasten-upravitel-na-dobrich-za-17-godini-agentsiya-fokus-uspya-da-se-dokazhe-na-mediyniya-pazar-kato-korektna-i-aktualna-agentsiya.html", "text": "За 17 години Агенция „Фокус“ е успяла да се докаже на медийния пазар като коректна и актуална агенция. Това заяви областният управител на Добрич Красимир Кирилов по повод празника на Агенцията, предаде кореспондент на Радио „Фокус” – Варна. „С всяка година от присъствието на Агенцията в медийното пространство екипът непрекъснато надгражда и е пример за безпристрастна и обективна журналистика. Вярвам, че младежкият устрем на вашите 17 години, които в днешното време на увеличаваща се конкуренция са достойни за уважение, ще бъде запазен и Агенция „Фокус“ ще продължава все така успешно да е сред лидерите в медийната среда у нас“, заяви Красимир Кирилов. По думите му Информационната агенция предлага на своя сайт и в ефир информация за всеки вкус – актуални събития от страната, също и новини от чужбина за случващото се в сферите на спорта, културата и любопитна информация. „Убеден съм, че ще продължите да надграждате и да бъдете коректив на обществото, като успявате да стигате и до най-малките населени места в страната и бъдете трибуна за проблемите на хората. На целия екип на Агенция „Фокус“ най-сърдечно пожелавам крепко здраве и много професионални успехи! Бъдете все така безпристрастни. Медиите са корективът на обществото ни!“, заяви още Красимир Кирилов.\r\nЖулиета НИКОЛОВА", "date": "2017-06-07", "title": "Красимир Кирилов, областен управител на Добрич: За 17 години Агенция „Фокус“ успя да се докаже на медийния пазар като коректна и актуална агенция"}
{"url": "http://www.focus-news.net/news/2017/06/07/2402284/manol-genov-bsp-neka-horata-prodalzhavat-da-si-sveryavat-chasovnika-s-fokus.html", "text": "Нека хората продължават да си сверяват часовника с „Фокус“. Това каза народният представител от ПГ на „БСП за България“ и член на Националния съвет на БСП Манол Генов по повод 17-ия рожден ден на “Фокус“. „Най-напред искам да честитя рождения ден на Агенция „Фокус“ и да се присъединя с поздравления към целия екип. Нека „Фокус“ да продължава да бъде предпочитан партньор в света, Европа и Балканите за обмен на информация“, каза Манол Генов. Той пожела още дълго медийно здраве на агенцията и дълъг живот. „Нека екипът да продължава с хъс и упорство да постига основните си задачи да информира обществеността за фактите и събитията, които се случват около нас“, коментира народният представител от БСП. \r\nТой каза, че трудно би могъл да дава препоръки на медията. „Това си е политика на ръководството“, заяви народният представител. Манол Генов допълни, че предпочита по-дълбочинни и по-смислени анализи, които засягат сферите на обществено-политическия живот. \r\nДеница КИТАНОВА", "date": "2017-06-07", "title": "Манол Генов, БСП: Нека хората продължават да си сверяват часовника с „Фокус“"}
{"url": "http://www.focus-news.net/news/2017/06/07/2402290/plovdiv-60-kilograma-naryazan-tyutyun-bez-banderol-sa-izzeti-pri-proverka-na-targovski-obekt-na-ul-glog.html", "text": "60 килограма нарязан тютюн без бандерол са иззети при проверка на търговски обект на ул. “Глог”. Това съобщиха от ОДМВР - Пловдив. В Шесто РУ е задържан 63-годишен търговец за престъплението с акцизни стоки. Полицейската мярка е взета спрямо мъжа, след като вчера в стопанисван от него магазин на ул. “Глог” служителите на реда иззели 60 килограма нарязан тютюн без български бандерол. Срещу извършителя е започнато бързо производство по чл. 234, ал.1 от НК. Същия ден в районното управление са образувани предварителни проверки за незаконната дейност срещу трима пловдивчани. В търговски обект на ул. “Джебел” от двама мъже, на 42 и 38 години, били конфискувани 18 литра алкохол и 340 къса цигари, а на ул. “Елба” 44-годишен бил засечен да носи 3,5 килограма тютюн. Предстои материалите да бъдат внесени в прокуратурата.", "date": "2017-06-07", "title": "Пловдив: 60 килограма нарязан тютюн без бандерол са иззети при проверка на търговски обект на ул. “Глог”"}
{"url": "http://www.focus-news.net/news/2017/06/07/2402292/balgariya-kandidatstva-za-chlenstvo-v-shema-za-gorski-semena-i-rasteniya-kam-organizatsiyata-za-ikonomichesko-satrudnichestvo-i-razvitie.html", "text": "България в лицето на Изпълнителна агенция по горите (ИАГ) кандидатства за членство в Схема за горски семена и растения към Организацията за икономическо сътрудничество и развитие, съобщиха от пресцентъра на ИАГ. Във връзка с това представители на международната организация ще оценяват системата за сертификация на горски репродуктивен материал в страната и доколко е еквивалентна с тази на международната организация. Четиридневната мисия на международните експерти започва от днес с работна среща в ИАГ, на която присъстваха инж. Григор Гогов, изпълнителен директор на ИАГ, както и експерти от Агенцията.\r\nПрез следващите дни представителите на международната организация ще посетят семепроизводствени градини и разсадници в страната.\r\nОкончателният доклад от оценителската мисия ще бъде представен от Секретариата на Годишната среща на Схемата за горски семена и растения, която ще се състои  на 3 и 4 октомври 2017 г. в гр. Копенхаген, Дания. При постигане на консенсус на Годишната среща и одобрение от страна на Комитета по земеделие на Съвета на ОИСР, България ще стане пълноправен член на Схемата за горски семена и растения. \r\nПрисъединяването на България – ИАГ към Схемата ще даде възможност на държавните горски предприятия, общини и частни лица – доставчици на горски репродуктивен материал да търгуват с останалите страни – членки на Схемата (с по-голям интерес за нас са страните-членки - Сърбия, Турция, САЩ, Канада и др.). В същото време ще се намалят административните и финансови тежести за българските производители и търговци с горски репродуктивен материал. Ще бъде осигурен безплатен достъп до ръководства за производство на горски репродуктивни материали; наръчник за тестване на семена и най-добрите международни практики.", "date": "2017-06-07", "title": "България кандидатства за членство в Схема за горски семена и растения към Организацията за икономическо сътрудничество и развитие"}
{"url": "http://www.focus-news.net/news/2017/06/07/2402278/yuliyan-papashimov-gerb-zakonoproektat-za-zhestomimichniya-ezik-e-nepalen-shematichen-i-nedovarshen.html", "text": "Четейки предлагания законопроект, въпреки твърденията, че той е правен година и половина, аз останах с впечатлението, че той е писан много бързо. Както се казва – на коляно. Непълен, схематичен и недовършен е и няма да реши проблемите на гражданите с увреден слух, а ще ги задълбочи. Това заяви от парламентарната трибуна народният представител от ПГ на ГЕРБ Юлиян Папашимов, по време на дебатите по първо четене на Законопроекта за жестомимичния език, внесен от Георги Гьоков и група народни представители от „БСП за България”, предаде репортер на Агенция „Фокус”.  Юлиян Папашимов се обърна към вносителите от „БСП лява България” с думите: „Колкото и, колеги от ляво, да се мъчите да омаловажите темата, че съществуват няколко жестови езика в България, това е факт. Това е дадено и в становището на организациите, които бяха цитирани тук”. Според народния представител хората, живеещи в различните региони не могат да контактуват помежду си, именно заради тези различния. „Ние искаме да създадем единен национален жестов език, но кой да бъде той? Този, който се практикува във Варна или този, който се практикува в Благоевград?’, подчерта Папашимов. Според него трябва да има единен жестов език, за да бъде въведен като учебен предмет в училищата със специално обучение. „Без наличие на единен жестов език, това няма как да бъде реализирано”, допълни още Юлиян Папашимов. \r\nИван ЛАЗАРОВ", "date": "2017-06-07", "title": "Юлиян Папашимов, ГЕРБ: Законопроектът за жестомимичния език е непълен, схематичен и недовършен"}
{"url": "http://www.focus-news.net/news/2017/06/07/2402293/biser-mihaylov-oblasten-upravitel-na-blagoevgrad-v-dneshnoto-vreme-kogato-mediyno-prostranstvo-e-zalyato-ot-falshivi-novini-fokus-e-mediyata-koyato-otrazyava-nezavisimo-i-obektivno.html", "text": "Вече 17 години „Фокус“ има доказани лидерски позиции в българската журналистика. Това каза за Радио „Фокус“ – Пирин Бисер Михайлов, Областен управител на Благоевград по повод 17-ия рожден ден на Агенция „Фокус“. По думите му за това време медията си е извоювала авторитет, спечелвайки доверието на хиляди българи. „В днешното време, когато медийно пространство е залято от фалшиви новини, „Фокус“ е медията, която отразява независимо, обективно и реално най-важните събития. Разбира се зад всичкото това стои екип, който със своя висок професионализъм, принципност и сила отстоява свободата на словото, задълбочено анализира случващото се в нашето ежедневие и обективно информира обществеността. Абсолютно и най-дълбоко съм обеден, че Вие, като медия ще продължите да формирате положителните ценности в българското общество, да пазите духовните и нравствените идеали на нацията“, каза още Бисер Михайлов. Областният управител на Благоевград пожела много здраве на екипа на медията, много успехи и ползотворна работа и най-вече, новините винаги да са позитивни или поне в голямата си част. „Искам също така да изразя своето задоволство от прекрасната си комуникация и доброто сътрудничество, което имаме с Вашата медия и съм убеден, че това ще бъде запазено. Лично аз мисля, че всички, които работите във „Фокус“ се справяте прекрасно, затова Ви желая да запазите този дух“, подчерта Михайлов. Той заяви, че няма никакви забележки или препоръки към работата на „Фокус“, което според него не важи за много други медии.\r\nЛивия НИНОВА", "date": "2017-06-07", "title": "Бисер Михайлов, Областен управител на Благоевград: В днешното време, когато медийно пространство е залято от фалшиви новини, „Фокус“ е медията, която отразява независимо и обективно"}
{"url": "http://www.focus-news.net/news/2017/06/07/2402296/ruse-politsiyata-izdirva-tri-sestri-ot-selo-ivanovo.html", "text": "Полицията в Русе издирва три сестри, съобщиха от Областната дирекция на МВР. \r\nВ Районно управление „Полиция” – Две могили са постъпили заявления от мъж от село Иваново, относно издирване на внучките му: Глория, Силвия и Станка, които са живеели в дома му. По негови данни трите са напуснали жилището си на 29 май около 23:30 часа и оттогава са в неизвестност. \r\nПолицията е предприела и реализира всички необходими действия и издирвателни мероприятия за установяване на местонахождението им. \r\nБлизките на непълнолетните момичета са пожелали да се потърси и съдействието на средствата за масово осведомяване. \r\nОт полицията предоставят следната информация за лицата:\r\nГлория Иванова Станкова на 17 години. Тя е на видима възраст между 16 и 17 г. Висока е около 165 см; с нормално телосложение; коса – права, черна; очи – кафяви. Облечена е била със сини дънки и жълто яке.\r\nСилвия Иванова Станкова на 15 години. Тя е на видима възраст между 15 и 16 г. Висока е около 155-160 см; със слабо телосложение; коса – черна; очи – кафяви. Облечена е била с черно кожено яке, сини дънки и черни платнени обувки. \r\nСтанка Иванова Станкова на 16 години. Тя е на видима възраст между 16 и 17 г. Висока е около 150 см; със слабо телосложение; коса – черна; очи – кафяви. \r\nГражданите, които разполагат с информация за момичетата и тяхното местонахождение, могат да помогнат като подадат информация в полицията на телефони:\r\n•\t(082) 882 488, РУ – Две могили;\r\n•\t(082) 882 316 / (082) 882 319, „Издирване“ в ОДМВР - Русе;\r\n•\tтел. 112 или в най-близкото районно управление на МВР.", "date": "2017-06-07", "title": "Русе: Полицията издирва три сестри от село Иваново"}
{"url": "http://www.focus-news.net/news/2017/06/07/2402295/plovdiv-nad-41-grama-amfetamin-blizo-125-grama-marihuana-i-elektronna-vezna-sa-izzeti-pri-obisk-na-lek-avtomobil-v-rayona-na-chetvartak-pazar.html", "text": "Над 41 грама амфетамин, близо 12.5 грама марихуана и електронна везна са иззети при обиск на лек автомобил в района на Четвъртък пазар. Това съобщиха от ОДМВР - Пловдив. 30-годишен мъж е заподозрян за разпространение на наркотици. Вчера по обяд в района на Четвъртък пазар в Пловдив служители на отдел “Криминална полиция” задържали 30-годишен жител на село Калояново. При последвал обиск и претърсване в спрения му наблизо лек автомобил “Мерцедес” криминалистите открили и иззели над 41 грама амфетамин, близо 12.5 грама марихуана и електронна везна. С полицейска заповед извършителят е задържан за едно денонощие. Срещу него е образувано досъдебно производство. Случаят е докладван в Районна прокуратура – Пловдив. Работата продължава разследващ полицай от отдел “Криминална полиция”.", "date": "2017-06-07", "title": "Пловдив: Над 41 грама амфетамин, близо 12.5 грама марихуана и електронна везна са иззети при обиск на лек автомобил в района на Четвъртък пазар"}
{"url": "http://www.focus-news.net/news/2017/06/07/2402298/veliko-tarnovo-preskonferentsiya-za-predstoyashtiya-shampionat-po-handbal-shte-se-provede-v-zala-302-na-obshtinata.html", "text": "Пресконференция за предстоящия шампионат по хандбал „2nd IHF Men's Emerging Nations Championship 12-18 June Bulgaria 2017” ще се проведе на 8 юни в Зала 302 на Община Велико Търново от 11.00 часа. Това съобщиха от пресцентъра на Общината. Спортното събитие ще се проведе във Велико Търново и Габрово.\r\nУчастници в пресконференцията са президентът на БФ Хандбал Росица Бакърджиева-Коева, националният състезател Светлин Димитров, който е роден във Велико Търново. Той е най-успешният Български хандбалист в момента, състезател на Club Omnisports Vernouillet - Франция - лига N1, голмайстор на предишното издание на Шампионата", "date": "2017-06-07", "title": "Велико Търново: Пресконференция за предстоящия шампионат по хандбал ще се проведе в зала 302 на Общината"}
{"url": "http://www.focus-news.net/news/2017/06/07/2402299/vidin-vazstanoveno-e-dvizhenieto-po-pat-i-1-dunavtsi-ruzhintsi-v-rayona-na-selo-bela.html", "text": "Възстановено е движението по път I-1 Дунавци - Ружинци в района на село Бела. Това съобщиха от пресцентъра на Агенция \"Пътна инфраструктура\". До 18 юни всеки ден от 9.00 до 18.00 часа поради ремонтни дейности тежкотоварните автомобили над 12 тона преминават в посока Видин по обходен маршрут: с. Ружинци - Дреновец - Тополовец - Добри дол - Арчар - гр. Дунавци. В посока Монтана тежкотоварните автомобили се движат без ограничения. Шофьорите да се движат с повишено внимание и съобразена скорост, спазвайки пътната сигнализация.", "date": "2017-06-07", "title": "Видин: Възстановено е движението по път I-1 Дунавци - Ружинци в района на село Бела"}
{"url": "http://www.focus-news.net/news/2017/06/07/2402294/georgi-gyokov-bsp-zhestomimichen-ezik-e-imalo-predi-gerb-shte-ima-i-sled-tyah.html", "text": "Жестомимичен език е имало преди ГЕРБ, ще има и след тях. Това каза по време на брифинг в Народното събрание народният представител от ПГ на „БСП за България“ Георги Гьоков във връзка с отхвърления на първо четене законопроект на БСП за жестомимичния език, предаде репортер на Агенция „Фокус“. „Това е един ден още по-лош за хората с увреден слух, които отново остават изолирани“ ,каза Гьоков и посочи, техният език отново остава непризнат. Той обърна внимание, че България е една от двете страни в ЕС, в която жестомимичният език не е признат на законово и конституционно ниво. „Само за да завърша, искам да ви обърна внимание. Не знам дали внимателно чухте изказването на последния представител на ГЕРБ“, попита Гьоков и припомни, че Юлиян Папашимов е казал, че от ГЕРБ искат да създадат единен жестомимичен език. „Колегите от ГЕРБ започнаха да се изживяват като създатели. Жестомимичен език е имало преди ГЕРБ, ще има и след ГЕРБ“, посочи депутатът. По думите му не е добре, когато идеята на политическият ти опонент е добра, да я отхвърляш със смешни аргументи. „Днес те пропуснаха да направят нещо добро“, заяви Гьоков. \r\nДеница КИТАНОВА", "date": "2017-06-07", "title": "Георги Гьоков, БСП: Жестомимичен език е имало преди ГЕРБ, ще има и след тях"}
{"url": "http://www.focus-news.net/news/2017/06/07/2402291/prof-vladimir-chukov-fokus-po-nishto-ne-otstapva-na-edna-savremenna-evropeyska-informatsionna-agentsiya.html", "text": "Аз съм консуматор на информация от Агенция „Фокус“. Получава се един кръг – както аз я обогатявам, така и тя мен ме обогатява. Агенция „Фокус“ е един от българските информационни източници, които задължително присъстват всеки ден сред сайтовете, които посещавам, за да се информирам. Това каза арабистът проф. Владимир Чуков по повод 17-ия рожден ден на Агенция „Фокус“. „Всяка година си личи повишаването на професионализма. Първите години се правиха и първите крачки, но сега на 17-ата година може да се каже, че Агенция „Фокус“ по нищо не отстъпва на една съвременна европейска информационна агенция. Много бърза, коректна, аналитична. Когато човек иска да разбере какво става било то в България с всичките мнения, политически, икономически и социални аспекти, трябва да погледне Агенция „Фокус“. Различните анализи и коментари просто са впечатляващи“, заяви проф. Чуков. \r\nТой пожела на екипа на Агенция „Фокус“ да запази тази постъпателна позитивна тенденция, която се усеща всяка година. „Аз съм изключително доволен от работата си с Агенция „Фокус“. Опитвам се да вникна в нейните правила и стандарти, които наистина са европейски и качествени по отношение на представянето на информацията. Предложения винаги могат да се направят, тъй като винаги има какво още да се донаправи и преосмисли. Според мен би могло да се направи тематично подбиране по региони. Говоря най-вече за международната информация – да се натрупват новините, самата емпирика да е свързана автоматично с някакъв коментар. Тоест коментарът и емпириката да не бъдат разделени, а да са направени като едно досие, един файл“, допълни арабистът. \r\n„Насочвате поглед към онези събития, които са най-значими за България, на първо място на Балканите – западните покрайнини, Македония. Турция също много активно присъства. Хубаво е погледът на Агенция „Фокус“ да се насочи и в останалите балкански страни – Румъния, Сърбия, Гърция. Самата Агенция с подборка на тези материали, да подскаже, че България трябва да стане лидер на Балканите. Да се подбират онези послания в отделни балкански държави, които да поставят акцент върху балканската солидарност и общите проблеми – ниския жизнен стандарт, периферийността, бежанците, тероризма“, коментира анализаторът.     \r\nПроф. Чуков каза още, че би искал да прочете по-задълбочени анализи по неговата тема, които да са свързани с идеологическото подплатяване на определени терористичени организации. „Да се видят събитията в тяхната дълбочинност, в техния генезис. Да се направи една тема или събитие и то да бъде разнищено от всякаква гледна точка, от различни видове специалисти. Това се постига с времето и си мисля, че не 17 години, а пред Агенция „Фокус“ има още 100 пъти по 17 години и това е възходящата линия, която ви очаква“, добави още проф. Владимир Чуков. \r\nЛюба АЛЕКСИЕВА", "date": "2017-06-07", "title": "Проф. Владимир Чуков: „Фокус“ по нищо не отстъпва на една съвременна европейска информационна агенция"}
{"url": "http://www.focus-news.net/news/2017/06/07/2402300/georgi-gyokov-bsp-nyama-delenie-mezhdu-organizatsiite-na-horata-s-uvreden-sluh.html", "text": "Няма деление между организациите на хората с увреден слух. Това каза по време на брифинг в Народното събрание народният представител от ПГ на „БСП за България“ Георги Гьоков във връзка със законопроекта за жестомимичния език, предаде репортер на Агенция „Фокус“. „Не мисля, че внасяйки някакъв раздор в организациите, ще постигнем целите, които сме си поставили с ратифицирането на конвенцията за правата на хората“, каза депутатът. По думите му самият въпрос дали има разногласия, внася смут между тези хора. „Те имат една цел да се осигурят правата на тези хора“, заяви Гьоков. \r\nПредседателят на Съюза на глухите в България Николай Нинов благодари на ПГ на „БСП за България“, които са внесли законопроекта за жестомимичния език. Той изрази огорчението си, че не се е дала възможност проектозаконът да бъде обсъден на следващо ниво. „Следващото ниво щеше да бъде един обществен дебат, където абсолютно всички НПО и държавни институции, които се занимават с проблемите за хората с увреждания, щяха да дадат своето мнение и да допринесат за развиването и формулирането на един прекрасен законопроект“, допълни Нинов. По думите му това е пропусната възможност.\r\nДеница КИТАНОВА", "date": "2017-06-07", "title": "Георги Гьоков, БСП: Няма деление между организациите на хората с увреден слух"}
{"url": "http://www.focus-news.net/news/2017/06/07/2402303/pleven-shofyorite-da-se-dvizhat-s-povisheno-vnimanie-i-saobrazena-skorost-po-pat-i-3-obnova-balgarene-pri-razklona-za-selo-izgrev-poradi-patnotransportno-proizshestvie.html", "text": "Шофьорите да се движат с повишено внимание и съобразена скорост по път I-3 Обнова - Българене, при разклона за село Изгрев, поради пътнотранспортно произшествие и разлято масло. Това съобщиха от пресцентъра на Агенция \"Пътна инфраструктура\".", "date": "2017-06-07", "title": "Плевен: Шофьорите да се движат с повишено внимание и съобразена скорост по път I-3 Обнова - Българене, при разклона за село Изгрев, поради пътнотранспортно произшествие"}
{"url": "http://www.focus-news.net/news/2017/06/07/2402305/pazardzhik-v-grada-shte-se-provede-kontsert-po-povod-180-godini-ot-postroyavaneto-na-tsarkvata-sveta-bogoroditsa.html", "text": "В града ще се проведе концерт за народни песни и танци по повод 180 години на църквата „Света Богородица”. Това каза за Радио „Фокус” – Пазарджик Константийският епископ Яков, архиерейски наместник на Пазарджишка духовна околия. Концертът ще започне в 19.00 часа в драматично-куклени театър „Константин Величков” и в него ще участват детските фолклорни състави „Елица”, „Чавдар”, „Детство”, „Чудесия”, „Загоровче”, Ансамбъл за народни песни и танци „Пазарджик”, народен хор „Песнопойче”, вокална формация „Деница”, самодеен ансамбъл „Ветрен”. „Концертът е поредната проява, с която отбелязваме годишнината от построяването на най-големия храм в града”, добави отец Яков. Той каза още, че следващата проява от програмата на честванията ще се състои на 22 юли, когато в храма ще има заупокойна света литургия и панихида на гроба на Агатонийски епископ Дионисий, който се намира в самата църква „Света Богородица“.\r\nТеодора ДИМИТРОВА", "date": "2017-06-07", "title": "Пазарджик: В града ще се проведе концерт по повод 180 години от построяването на църквата „Света Богородица”"}
{"url": "http://www.focus-news.net/news/2017/06/07/2402302/slavka-chakarova-kmet-na-chepelare-do-kraya-na-denya-zhitelite-na-grada-shte-poluchat-informatsiya-za-chistotata-na-piteynata-voda.html", "text": "До края на деня жителите на Чепеларе ще получат информация за чистотата на питейната вода. Това каза за Радио „Фокус” – Смолян Славка Чакърова, кмет на Чепеларе, по повод информацията на ВиК – Смолян, публикувана на сайта им на 5 юни, че поради обилните дъждове през последните три дни, а също така, че и извор „Св. Дух“ е карстов, в Чепеларе в  ниска и средна зона, водата не отговаря за пиене по Наредба №9. Чакърова обясни, че по повод тази информация и напрежението сред местните, че пият замърсена вода обясни, е разпоредила на ВиК експерти да извършат проверки и да се информират жителите на града каква вода пият. „При силни и проливни валежи питейната вода наистина помътнява, но вече се е избистрила и мисля, че е добра за пиене, но ще изчакаме становището на експертите и ще информираме хората”, каза Чакърова.\r\nДаниела БОЙКОВА", "date": "2017-06-07", "title": "Славка Чакърова, кмет на Чепеларе: До края на деня жителите на града ще получат информация за чистотата на питейната вода"}
{"url": "http://www.focus-news.net/news/2017/06/07/2402304/ministar-nikolina-angelkova-vodim-razgovori-za-namalyavane-tsenite-na-plazhnite-prinadlezhnosti.html", "text": "Водим разговори със стопаните на плажовете за намаляване цените на шезлонги и чадъри там, където те са високи и могат да не привлекат туристи. Това заяви министърът на туризма Николина Ангелкова в интервю за сутрешния блок на Бтв „Тази сутрин“, съобщиха от пресцентъра на министерството. Ангелкова даде пример с плаж „Бургас-север“, с чийто наемател вече е преговаряно и новите цени ще бъдат 3 лв. за чадър и 3 лв. за шезлонг. За този плаж документите са изрядни и съгласно закона има 14-дневен срок за предаването му, което ще стане до 1-2 дни, подчерта Николина Ангелкова.\r\nТя прогнозира между 7 и 10 процента ръст на туристите това лято.  По най-оживените курорти ще има специални патрули през цялото денонощие, които ще изпълняват функциите на туристическа полиция, включително и на територията на плажовете. Ще се движат и велопатрули.\r\nЩе бъдат командировани общо 976 полицаи на Българското Черноморие за целия сезон, стана ясно от думите на министъра. Голяма част от тях ще са концентрирани в Слънчев бряг. За района на Бургас, Варна и Добрич те ще са съответно 785, 141 и 50. За сравнение през лятото на 2016 г. командированите служители на реда са били 896, а през 2015 - 528. За спокойствието на посетителите са инсталирани на много места и видеокамери. Поискали сме от концесионерите плажовете да бъдат също и осветени, подчерта министърът. \r\nПо отношение на инцидента с шведския турист, който ритна камериерка без причина в Слънчев бряг, министър Ангелкова заяви, че трябва да се вземат специални мерки срещу такива изключително брутални инциденти. За нападателя вече е поискана мярка - постоянно задържане под стража. За щастие малка част от посетителите на страната ни имат подобни прояви, каза още министърът.  Важно е да се съобщава веднага за такива инциденти. Всеки един гражданин е длъжен да спазва законите. В Министерството на туризма функционира телефон за сигнали за нередности по цялото Черноморие. На него се сигнализира не само за нарушения и проблеми на плажовете, а и по принцип на територията на всички курорти. Ще направим и специална кампания за популяризиране на този телефон, за да може при необходимост всеки да ни информира за инциденти и др. \r\nНиколина Ангелкова съобщи още, че министерството подготвя създаването на Съвет по комуникациите към институцията, който ще разработи нови инициативи за атрактивното представяне на България като целогодишна туристическа дестинация. Особено внимание обръщаме на рекламата, защото е много важно как представяме нашите курорти, за да привлечем повече туристи, заключи Николина Ангелкова.", "date": "2017-06-07", "title": "Министър Николина Ангелкова: Водим разговори за намаляване цените на плажните принадлежности"}
{"url": "http://www.focus-news.net/news/2017/06/07/2402307/veliko-tarnovo-vavezhda-se-vremenna-organizatsiya-na-dvizhenieto-v-dnite-do-9-do-12-yuni.html", "text": "Въвежда се временна организация на движението в град Велико Търново в дните до 9 до 12 юни, съобщиха от пресцентъра на Общината. \r\nНа 9 юни, петък, за времето от 17.30 до 19.30 часа ще бъде затворена за движение ул. „Васил Левски“ в участъка от Студентски стол №2 до сградата на Община Велико Търново;\r\nНа 10 юни, събота, за времето от 21.30 до 22.00 часа ще бъде затворен за движение Площад „Цар Асен 1“ и прилежащите улици;\r\nНа 12 юни, понеделник, за времето от 21.30 до 22.00 часа ще бъде затворен за движение Площад „Цар Асен 1“ и прилежащите улици.", "date": "2017-06-07", "title": "Велико Търново: Въвежда се временна организация на движението в дните до 9 до 12 юни"}
{"url": "http://www.focus-news.net/news/2017/06/07/2402306/stoyan-pasev-oblasten-upravitel-na-varna-agentsiya-fokus-otrazyava-sabitiyata-vinagi-vyarno-i-tochno.html", "text": "Всяка медия е ценна. Това каза за Радио „Фокус“ – Варна областният управител на Варна Стоян Пасев по повод 17-ия рожден ден на Агенция „Фокус“. „Агенция „Фокус“ винаги е отразявала вярно и точно това, което съм искал да кажа в качеството ми на областен управител. Не се е налагало да правя опровержение на изнесените от медията факти и данни. Всички искаме събитията да се отразяват вярно за всички читатели и слушатели. Пожелавам успех на Агенция „Фокус“ и на всички, които работят в медията“, заяви Стоян Пасев.\r\nМарияна ВАЛЕНТИНОВА", "date": "2017-06-07", "title": "Стоян Пасев, областен управител на Варна: Агенция „Фокус“ отразява събитията винаги вярно и точно"}
{"url": "http://www.focus-news.net/news/2017/06/07/2402308/ministar-nikolina-angelkova-predvizhdame-sazdavane-na-institut-za-otnemane-na-zvezdi-na-hoteli-i-zavedeniya-koito-ne-otgovaryat-na-saotvetnite-iziskvaniya.html", "text": "Предвиждаме създаване на Институт за отнемане на звезди. Това каза пред журналисти министърът на туризма Николина Ангелкова, която взе участие в Четвъртия конгрес на Националния борд по туризъм, предаде репортер на Агенция „Фокус“. „Основен приоритет на нашето правителство е намаляването на административната тежест. От друга страна трябва да гарантираме, че изискуемото качество ще бъде спазено. Предложих да премахнем Института на прекатегоризация такъв, какъвто съществува в момента, както различното категоризиране на обекти в един комплекс. Например в хотел, в който ресторантът е неразделна част от него, в момента изискванията са те да се категоризират отделно. Това води, както до различни звезди, така и това изисква двойна процедура от страна на лицето, което кандидатства“, коментира Ангелкова. Тя уточни, че в тази връзка предлага всички тези административни процедури да отпаднат, но за сметка на това се засилват проверките със създаването на туристическия инспекторат, който ще има регионални звена на територията на областите, където има национални курорти и създаване на Институт за отнемане на звезди. \r\n„Тоест ясна регламентация кога един хотел, ресторант или място за настаняване, което първоначално е получило 4 звезди, съответно, ако наруши изискванията, кога  и при какви нарушения те могат да бъдат отнети. Смятам, че от една страна чисто процедурно ще облекчим абсолютно всички собственици на места за настаняване и хранене. Това създава по-голяма саморегулация и не на последно място това е сектор с ясно и силно изразена конкурентост“, поясни Ангелкова. Тя подчерта, че очаква да се започне работа, когато промените в Закона за туризма влязат в сила. „Това се надявам да се случи още в началото на следващата година, защото предстои до края на тази година ние да внесем законопроекта в НС. Предвиждам обсъждането да бъде финализирано в края на септември месец“, допълни тя. \r\nМинистърът на туризма каза още, че е имало отнети звезди миналата година на един хотел във Велико Търново заради драстично разминаване в изискванията, които има в Наредбата за 4-звезден хотел, какъвто е бил този, и съответно са го понижили. „По отношение на КЗП, там много ясно ще бъдат конкретизирани ангажиментите, които тя има по отношение на защитата на правата на потребителите и съответно тези ангажименти, които са свързани с контрола и проверката на местата за настаняване и хранене, изцяло свързани с това дали отговарят на изискванията на Закона за туризма. Те ще бъдат прехвърлени като функции върху туристическия инспекторат“, каза още Николина Ангелкова.\r\nЛюба АЛЕКСИЕВА", "date": "2017-06-07", "title": "Министър Николина Ангелкова: Предвиждаме създаване на Институт за отнемане на звезди на хотели и заведения, които не отговарят на съответните изисквания"}
{"url": "http://www.focus-news.net/news/2017/06/07/2402288/elena-yoncheva-bsp-dnes-e-pozoren-den-za-balgarskata-demokratsiya-mnozinstvoto-oryaza-pravata-na-horata-s-uvreden-sluh.html", "text": "Днес е позорен ден за българската демокрация, мнозинството оряза правата на хората с увреден слух. Това каза говорителят на ПГ на „БСП за България“ Елена Йончева по време на брифинг в Народното събрание във връзка с отхвърлянето на законопроекта за жестомимичния език, предаде репортер на Агенция „Фокус“.  „Управляващото мнозинство в парламента отхвърли българския закон за жестомимичен език. Това е един закон, който регулира използването и изучаването на българския жестомимичен език“, каза Йончева. По думите й този закон регулира обучението на учители и студенти за превод от и на жестомимичен език. \r\nДеница КИТАНОВА", "date": "2017-06-07", "title": "Елена Йончева, БСП: Днес е позорен ден за българската демокрация, мнозинството оряза правата на хората с увреден слух"}
{"url": "http://www.focus-news.net/news/2017/06/07/2402310/mariana-kukusheva-nbshs-denyat-s-fokus-e-na-fokus.html", "text": "Денят с „Фокус“ е на фокус. Това каза Мариана Кукушева, председател на УС на Националния браншови съюз на хлебарите и сладкарите по повод 17-ия рожден ден на Агенция „Фокус“. „Агенция е безспорен лидер в областта на информацията. Ако във всички останали случаи можем да говорим за измислената и невярната новина, при „Фокус“ нещата винаги са истински. Във „Фокус“ интервютата, мненията, новините, анализите се правят от хора, които имат физиономия, която е различима и като визия, и като изказ, и като отговорност за това, което правят“, заяви Кукушева. „Силата на „Фокус“ е в това, че поемайки читателя и слушателя го водят към истината, минавайки през анализа без да определят критериите за доброто и злото. Ние, потребителите, сами стигаме до ценностната система. Затова сме горди с това, което се случва във „Фокус“. „Фокус“ расте, защото животът на фокус има смисъл. Денят започнал с „Фокус“ и хляба е денят, в който се случват добрите неща за нас“, допълни Мариана Кукушева.\r\nМариела РУСЕВА", "date": "2017-06-07", "title": "Мариана Кукушева, НБСХС: Денят с „Фокус“ е на фокус"}
{"url": "http://www.focus-news.net/news/2017/06/07/2402301/kmetat-na-burgas-dimitar-nikolov-ot-sazdavaneto-si-dosega-godina-sled-godina-fokus-se-prevarna-v-edna-ot-nay-dostoynite-i-nezavisimi-balgarski-medii.html", "text": "От създаването си досега, година след година „Фокус” се превърна в една от най-достойните и независими български  медии. Това се посочва в поздравителен адрес, изпратен от кмета на Бургас Димитър Николов по повод 17-тия рожден ден на Агенция „Фокус“.  „Приемете моите най-сърдечни поздрави по случай 17-ия рожден ден на първата българска частна информационна агенция „Фокус”.  От създаването си досега, година след година „Фокус” се превърна в една от най-достойните и независими български  медии, която отразява бързо и обективно, случващото се в страната.  Това се дължи на професионализма на целия екип, на упоритостта, с която отстоявате мястото си в информационното пространство и на новаторските похвати.  \r\nБлагодаря ви за коректното отразяване и популяризиране на всичко, което се случва в Бургас и региона!“, посочва кметът на Бургас.\r\n„17 години са сигурен гарант за бъдещото развитие на медията и утвърждаването й във водещ информационен източник. \r\nБъдете живи и здрави! С увереност, ентусиазъм и оптимизъм продължавайте да утвърждавате ценностите на истинската журналистика! И нека чрез Вас до слушателите и читателите Ви да стигат все повече добри новини! \r\nЧестит празник!“, допълва Николов.", "date": "2017-06-07", "title": "Кметът на Бургас Димитър Николов: От създаването си досега, година след година „Фокус” се превърна в една от най-достойните и независими български  медии"}
{"url": "http://www.focus-news.net/news/2017/06/07/2402297/afp-v-iranskiya-parlament-e-izvarshen-samoubiystven-atentat-sgradata-e-pod-blokada.html", "text": "Един от нападателите в иранския парламент е извършил самоубийствен атентат на четвъртия етаж на сградата, която остава под блокада, предава AFP, като се позовава на данни от местния телевизионен канал IRIB. Не се привеждат данни за броя на пострадали и загинали.\r\nВъоръжените нападатели, щурмували парламента в Техеран в сутрешните часове на сряда, са общо четирима. Сходен инцидент се разигра и в мавзолея на идейния ръководител на Ислямската революция в Иран - Рухолах Хомейни.Тереза Герова", "date": "2017-06-07", "title": "AFP: В иранския парламент е извършен самоубийствен атентат, сградата е под блокада"}
{"url": "http://www.focus-news.net/news/2017/06/07/2402314/kyustendil-narodniyat-predstavitel-kiril-kalfin-organizira-priemen-den-v-grada-na-13-yuni.html", "text": "Народният представител и областен координатор на ГЕРБ Кирил Калфин организира поредната си приемна за граждани, която ще се състои на 13 юни в град Кюстендил. Това съобщиха от пресцентъра на ПП ГЕРБ. Приемният ден ще бъде от 10.00 часа и ще се проведе в офиса на ПП ГЕРБ, намиращ се на бул. \"България\" №25. За да се срещнат и разговарят с народния представител, гражданите могат да се записват предварително в клуба на партията.", "date": "2017-06-07", "title": "Кюстендил: Народният представител Кирил Калфин организира приемен ден в града на 13 юни"}
{"url": "http://www.focus-news.net/news/2017/06/07/2402287/parlamentat-othvarli-na-parvo-chetene-zakonoproekta-za-balgarskiya-zhestomimichen-ezik.html", "text": "Със 102 гласа „За”, 2 – „Против” и 110 – „Въздържал се” парламентът отхвърли на първо четене Законопроекта за българския жестомимичен език, предаде репортер на Агенция „Фокус”. Вносители са Георги Гьоков от „БСП за България” и група народни представители, а в мотивите на законопроекта се посочва, че в България живеят над 120 000 лица с различна степен на увреждане на слуха. По данни на Европейския съюз на глухите броят на ползващите българския жестомимичен език е 50 000. За преобладаваща част от лицата с увреден слух, глухите и сляпо-глухите жестомимичният език е основно средство за комуникация и за пълноценно осъществяване на техните човешки и граждански права. Вносителите смятат, че липсата на държавна политика за признаване, регламентиране и развитие на българския жестомимичен език се явява пречка за интеграцията на хората с увреден слух в обществото и за достъпа им до качествено образование, публични услуги и заетост. \r\nПо време на дебатите законопроектът бе подложен на критика от страна на управляващите. Според народния представител Юлиян Папашимов от ГЕРБ този законопроект е непълен, схематичен и недовършен е и няма да реши проблемите на гражданите с увреден слух, а ще ги задълбочи. Според Светлана Ангелова текстовете на законопроекта не отчитат някои много важни обстоятелства, свързани с жестовия език у нас. „На първо място – жестовите знаци, които се използват у нас, не са унифицирани. В различните райони на страната, за множество еднакви думи, се използват различни знаци”, подчерта Ангелова. Тя допълни, че към момента в страната ни няма единен жестов речник. \r\nСпоред вносителите със създаването на Закон за българския жестомимичен език Република България ще изпълни свои основни международноправни ангажименти, произтичащи от ратифицирането на Конвенцията на ООН за правата на хората с увреждания, както и ще се регулират обществени отношения, които до момента не са уредени пълноценно на законодателно ниво. Ще се регламентира ролята и мястото на преводачите от и на жестомимичен език.\r\nСъс законопроектът се предвиждат и промени в Закона за предучилищното и училищното образование, които вносителите се надяват да осигурят равен достъп на деца и ученици с увреден слух до качествено образование, както в специалните, така и в общите училища. \r\nИван ЛАЗАРОВ", "date": "2017-06-07", "title": "Парламентът отхвърли на първо четене Законопроекта за българския жестомимичен език"}
{"url": "http://www.focus-news.net/news/2017/06/07/2402311/burgas-rayonna-prokuratura-aytos-iska-postoyanna-myarka-zadarzhane-pod-strazha-spryamo-mazh-prostrelyal-dete-s-vazdushna-pushka.html", "text": "Районна прокуратура – Айтос внесе в съда искане за определяне на постоянна мярка „задържане под стража“ спрямо 69-годишния Васил С. от Айтос, съобщиха от пресцентъра на прокуратурата. Той е обвинен за това, че на 4 юни 2017 г. около 21:00 часа в Айтос на ул.„Кавала“ причинил лека телесна повреда на малолетно момче – а именно с огнестрелно оръжие го е уцелил с 4 сачми в тялото. Една сачма е попаднала в дясното бедро, една в десния лакът, една в дясно рамо и една в лява подбедрица на детето – престъпление по чл. 131, ал. 1, т. 9 и 12, вр. чл. 130, ал. 1 от НК. \r\nВасил С. е обвинен и за това, че на неустановена точна дата придобил и до 23:00 часа на 4 юни 2017 г. в къщата си намираща се в Айтос на ул. „Кавала“ № 3 държал самоделно огнестрелно оръжие и боеприпаси – престъпление по чл. 339, ал. 1, вр.чл. 23, ал. 1 НК.\r\nПредстои Районен съд – Айтос да насрочи заседанието по определяне на мярката за неотклонение.", "date": "2017-06-07", "title": "Бургас: Районна прокуратура – Айтос иска постоянна мярка „задържане под стража“ спрямо мъж, прострелял дете с въздушна пушка"}
{"url": "http://www.focus-news.net/news/2017/06/07/2402289/fars-edin-ot-samoubiystvenite-atentatori-v-mavzoleya-na-ruholah-homeyni-e-zhena.html", "text": "Сред самоубийствените атентатори в мавзолея на идейния ръководител на Ислямската революция в Иран - Рухолах Хомейни, е жена, предава информационната агенция  Fars.\r\nПо последни данни един от нападателите е убит при сблъсъците, вторият е извършил самоубийство след преглъщане на капсула с цианид, а третият е жена, която е заловена след сблъсъци със силите на реда. Четвърти нападател е успял да задейства взривно устройство, поставено в жилетка. \r\nКъм момента е известно за един охранител, загинал при сходно нападение над парламента. Има и пострадали, но броят им остава не е известен. Тереза Герова", "date": "2017-06-07", "title": "Fars: Един от самоубийствените атентатори в мавзолея на Рухолах Хомейни е жена"}
{"url": "http://www.focus-news.net/news/2017/06/07/2402317/smolyan-v-grada-shte-se-snima-serial-kmetat-nikolay-melemov-dade-palnata-si-podkrepa-za-proekta.html", "text": "Кметът на Смолян Николай Мелемов се срещна с Евтим Милошев и Любо Нейков от „Дрийм Тийм Прадакшънс” АД и част от екипа по повод подготовката за снимки на сериал в Смолян, съобщиха от пресцентъра на Общината. „Градът е чист, подреден и красив. Централната част е впечатляваща. Пред нас стои важен проект, както за нас като продуцентска компания и Нова телевизия, която застана зад него. Работното заглавие на филма е „Дяволското гърло”. Това са 12 епизода на емблематичен сериал, който като цяло е криминална история, като зад нея има човешки истории и съдби, свързани с националната ни биография с регионите, които са със смесено население. Искаме да направим проект, който да  заобича цяла България. След „Комиците” и „Откраднат живот”, искаме да направим най- доброто”, представи проекта си Милошев. „Имате пълната ми подкрепа”, подчерта Мелемов. Той категорично застава зад този проект и Община Смолян ще стане част от него.  \r\nПопулярният продуцент разкри защо с екипа му са избрали нашия край: „Избрахме  Смолян, защото е столицата на Родопите, това е нашето усещане. Тук може да постигнем силно отношение към зрителите. Стилистиката на този център, който има собствен характер, много добре поддържан, има уникалност, специалност по отношение на визията. Нашата история вкарана в Родопите ще има изключителен интерес за зрителите на България. Това е първия сериал след  10 ноември, който излиза от София и се позиционира извън столицата”.  \r\nКъм 15 юли т.г. ще започнат и снимките, а екипите ще започнат работа две-три седмици по-рано. В момента екипът оглежда емблематични за града сгради. \r\n„Днес много се говори за национални ценности, за сблъсъка на религиите, бежанския поток и тероризма. Говори се за това, че можем да загубим Родопите, това в обществото го има като усещане. Всички ние сме хора- българи и религиите не са нещо, което трябва ни разделя. Това е дълбокото послание на  филма”, каза още за сюжета Евтим Милошев. С подкрепата на Общината ще направим всичко и ще стане нещо много добро, допълни той. \r\nНа срещата присъстваха и заместник-кметовете на Община Смолян Венера Аръчкова, инж. Мариана Цекова и Марин Захариев.", "date": "2017-06-07", "title": "Смолян: В града ще се снима сериал, кметът Николай Мелемов даде пълната си подкрепа за проекта"}
{"url": "http://www.focus-news.net/news/2017/06/07/2402313/kalin-kamenov-kmet-na-vratsa-agentsiya-fokus-e-vazhen-partnyor-i-informatsionen-portal-chrez-koyto-ne-samo-balgarite-no-i-vsichki-zad-granitsa-poluchavat-dostoverna-informatsiya.html", "text": "Агенция „Фокус“ е важен партньор, информационен портал, чрез който не само българите, но и всички онези, които живеят зад граница имат възможност да получават актуална, качествена, достоверна информация. Това каза кметът на община Враца Калин Каменов по повод 17-ия рожден ден на Агенция „Фокус“. „Това днес е изключително ценно и важно. Смятам, че точно тази роля отделя изключително важно място в медийната среда в България и чужбина“, заяви Каменов. \r\nТой посочи, че би желал да прочете малко повече информация за регионалните центрове, градовете, за тяхната история и минало, за интересните факти и забележителности от населените места, тъй като е медия, която залага на родолюбието, смятам, че е важно да има такава. \r\nЛюба АЛЕКСИЕВА", "date": "2017-06-07", "title": "Калин Каменов, кмет на Враца: Агенция „Фокус“ е важен партньор и информационен портал, чрез който не само българите, но и всички зад граница получават достоверна информация"}
{"url": "http://www.focus-news.net/news/2017/06/07/2402319/komisiyata-po-evropeyskite-vaprosi-i-kontrol-na-evropeyskite-fondove-shte-izslusha-ministara-lilyana-pavlova.html", "text": "Комисията по европейските въпроси и контрол на европейските фондове ще изслуша министъра за Българското председателство на Съвета на ЕС 2018 Лиляна Павлова във връзка с постигнатия напредък в подготовката за Председателството. Това съобщиха от пресцентъра на Народното събрание. Заседанието ще започне в 15.30 часа в зала 134 на пл. \"Княз Александър I\" №1. \r\nСлед изслушването председателят на Комисията по европейските въпроси и контрол на европейските фондове Кристиан Вигенин и Лиляна Павлова ще направят изявления за медиите.", "date": "2017-06-07", "title": "Комисията по европейските въпроси и контрол на европейските фондове ще изслуша министъра Лиляна Павлова"}
{"url": "http://www.focus-news.net/news/2017/06/07/2402315/ivan-portnih-kmet-na-varna-liderskite-pozitsii-koito-fokus-poddarzha-v-konkurentnata-mediyna-sreda-veche-17-godini-sa-yasen-znak-za-visok-profesionalizam.html", "text": "Лидерските позиции, които „Фокус“ поддържа в конкурентната медийна среда вече 17 години, са ясен знак за висок професионализъм. Това се посочва в поздравителния адрес, изпратен от кмета на Варна и областен координатор на ПП ГЕРБ Иван Портних по повод 17-ия рожден ден на Агенция „Фокус“, съобщиха от пресцентъра на Община Варна.\r\n„Приемете моите поздравления по повод празника на информационна агенция „Фокус”. Лидерските позиции, които поддържате в конкурентната медийна среда вече 17 години, са ясен знак за висок професионализъм, за отговорно и обективно отразяване на актуалните събития във Варна, България и по света. Убеден съм, че доверието, с което се ползвате, е най-голямото признание за работата Ви! Продължавайте все така да бъдете във фокуса на събитията! На целия екип желая здраве, успехи и повече добри новини!“, посочва кметът Иван Портних.", "date": "2017-06-07", "title": "Иван Портних, кмет на Варна: Лидерските позиции, които „Фокус“ поддържа в конкурентната медийна среда вече 17 години, са ясен знак за висок професионализъм"}
{"url": "http://www.focus-news.net/news/2017/06/07/2402321/pazardzhik-okrazhnata-prokuratura-vnese-obvinitelen-akt-spryamo-31-godishen-mazh-za-ubiystvo.html", "text": "Окръжна прокуратура - Пазарджик внесе в съда обвинителен акт спрямо Иван Н., на 31 г., за това, че по расистки подбуди умишлено е умъртвил повече от едно лице, като убийството е извършено по особено мъчителен начин и с особена жестокост и за това, че по расистки подбуди е причинил леки телесни повреди на повече от едно лице. Това съобщиха от пресцентъра на Апелативна прокуратура - Пловдив. На 5 ноември 2016 г. в гр. Пазарджик, обвиняемият Иван Н. влязъл в къщата на 77-годишния А. И. и съпругата му В. И., на 68 г. Жената седяла на леглото, а съпругът ѝ бил легнал на дивана. Обвиняемият носел нож в дясната си ръка и се насочил към тях. Той намушкал с ножа в гърдите А.И., а на съпругата му нанесъл удари в гърба. След това обвиняемият, влачейки, изнесъл трупа на мъжа на двора, а после и на улицата, забил нож в корема му и си тръгнал към дома. \r\nНа 6 ноември 2016 г., сутринта, обвиняемият Иван Н. излязъл от дома си в гр. Пазарджик, като носел въздушна пушка. Отишъл в градинката пред жилищен блок, като имал намерението да привлече вниманието, за да се „вдигнат хората на революция“. С въздушната пушка стрелял по гаражна врата и по прозорците на един от жилищните блокове, но никой не му обърнал внимание. Видял няколко жени, които вървели по улицата, и произвел два изстрела, като ранил две от тях в краката. Непосредствено след това бил задържан от полицията. \r\nПо делото са били извършени множество експертизи: за ДНК изследване на биологичен материал, съдебномедицински, балистични, дактилоскопни, комплексни психиатрични и психологични. Установено е, че обвиняемият Иван Н. е могъл да разбира свойството и значението на извършеното от него и да ръководи постъпките си. Той е криминално проявен, осъждан, търпял е и ефективно наказания “лишаване от свобода”. Последното му осъждане е от месец март 2008 г. Още като непълнолетен обвиняемият Иван Н. започнал употребата на наркотични вещества, което наложило нееднократното му включване в лечебни програми.\r\nСпоред медицинската експертиза двамата съпрузи са починали от причинените множество прободно-порезни рани. По тялото на А.И е имало 14 прободно-порезни рани в областта на гърдите, челото, корема, крайниците, а по тялото на В.И. – 9 прободно-порезни рани в шията и гърба. Причините и условията, способствали извършване на престъпленията се коренят в личностовите особености на обвиняемия, дискриминационните му нагласи, в грубото незачитане на личността, живота и телесната неприкосновеност. Предстои Окръжен съд - Пазарджик да насрочи първо заседание по делото.", "date": "2017-06-07", "title": "Пазарджик: Окръжната прокуратура внесе обвинителен акт спрямо 31-годишен мъж за убийство"}
{"url": "http://www.focus-news.net/news/2017/06/07/2402322/blagoevgrad-obshtinata-pomaga-s-informatsiya-za-kvartiri-na-zhelaeshtite-da-stanat-chast-ot-muzikalno-sabitie-francofolies-blagoevgrad.html", "text": "Броени дни остават до най-голямото и очаквано музикално събитие в България „Francofolies. Благоевград 2017“. Събитието, което превръща в световна музикална сцена Благоевград, ще се проведе на 17 юни, а началният час е от 17.30 часа. Това съобщиха от пресцентъра на Община Благоевград. Мястото тази година е различно и специално модернизирано- новият парк „Македония“ , в района на бившите казарми. Меломаните ще имат възможност да видят на живо френската изпълнителка с най- нежния глас Имани, както и пионера на електро суинг музиката Паров Стелар, заедно с неговата банда. Звездното присъствие ще допълнят македонската група „Фолтин“ и българският DJ Marten, с които започва дългоочакваният фестивал. \r\nХиляди са желаещите да станат част от музикалното събитие и изненадите, които Община Благоевград и нейните френски партньори са подготвили на 17 юни. Всички хотели вече са запълнени. Жителите на Благоевград също могат да се включат и да създадат нови приятелства около провеждането на „Франкофоли. Благоевград“, ако имат квартира, която желаят да отдадат под наем по време на фестивала. Те могат да я обявят в Туристически културно-информационен център в Благоевград. Той се намира на площад „Георги Измирлиев“, разположен между Американския университет в България и сградата на Община Благоевград. Повече информация, желаещите да наемат или отдадат квартира под наем за фестивала, могат да получат в Туристически културно-информационен център. Сводните места са обявени на страницата на Община Благоевград, раздел „Календар“ - www.blgmun.com, както и във фейсбук страницата на събитието „Francofolies. Blagoevrgad, Bulgarie”.", "date": "2017-06-07", "title": "Благоевград: Общината помага с информация за квартири на желаещите да станат част от музикално събитие „Francofolies. Благоевград“"}
{"url": "http://www.focus-news.net/news/2017/06/07/2402316/reuters-nay-malko-sedem-zaginali-pri-seriyata-napadeniya-v-iran.html", "text": "Най-малко седем души са загинали в резултат на нападенията над иранския парламент и мавзолея на идейния ръководител на Ислямската революция в Иран - Рухолах Хомейни, предава  Fars, като се позовава на местни медии. \r\nПо непотвърдени данни в сградата на парламента на Техеран, блокирана от полицията, са държани заложници. Нападателите са убили седем души и са ранили няколко други. \r\nВ резултат на самоубийствения атентат в мавзолея е загинал само нападателят, сочат предварителните данни. Тереза Герова", "date": "2017-06-07", "title": "Reuters: Най-малко седем загинали при серията нападения в Иран"}
{"url": "http://www.focus-news.net/news/2017/06/07/2402312/svetlana-angelova-gerb-predlozheniyat-zakonoproekt-za-balgarskiya-zhestomichen-ezik-e-nerabotesht-i-ne-e-obsaden-s-vsichki-organizatsii-na-horata-s-uvreden-sluh.html", "text": "Предложеният законопроект от страна на БСП е абсолютно необхватен и неработещ. Той не е обсъден  с всички организации на и за хората с увреден слух. Това заяви на брифинг в парламента народният представител от ПГ на ГЕРБ Светлана Ангелова, във връзка с отхвърления на първо четене Законопроект за жестомимичния език, предложен от ПГ на „БСП за България”, предаде репортер на Агенция „Фокус”. Светлана Ангелова подчерта, че по време на дебатите са присъствали представители на Асоциацията на гражданите с увреден слух. „Те бяха много активни по време на заседанията на Комисията по труда и социалната политика. Имат много подробно становище към всеки един текст от предлагания законопроект, но тяхното мнение не беше чуто и зачетено”, подчерта Ангелова. По думите ѝ в Министерството на образованието и науката има сформирана междуведомствена работна група, която ще работи в партньорство с организации за и на хора с увреждания, които работят по научното доказване на жестовия език и неговото унифициране. \r\n„Не трябва да прибързваме с приемането на подобен законопроект. На колегите им го предложих и в зала, нека да си направят работните групи, да си направят пълното обществено обсъждане, да се поканят всички страни по този казус и да намерим най-важните за хората с увреден слух решения”, призова народният представител Галя Захариева. \r\nИван ЛАЗАРОВ", "date": "2017-06-07", "title": "Светлана Ангелова, ГЕРБ: Предложеният Законопроект за българския жестомичен език е неработещ и не е обсъден с всички организации на хората с увреден слух"}
{"url": "http://www.focus-news.net/news/2017/06/07/2402326/smolyan-poroynite-dazhdove-i-gradushkata-sa-sazdali-problemi-v-obshtina-chepelare-no-nyama-seriozni-porazheniya.html", "text": "Поройните дъждове, както и градушката са създали проблеми в Чепеларско, но няма сериозни поражения. Това каза за Радио „Фокус” – Смолян Славка Чакърова, кмет на Чепеларе. По думите ѝ от градушката има засегнати посеви, но няма постъпила информация от земеделски производители за щети в много големи мащаби.  По-големи проблеми създали интензивните и поройни валежи в общината. „На много места имаше свличания за земна маса, имаше много наноси от кал и камъни по пътищата, но след спирането на валежите се почистваха и не се е стигало до затварянето на пътища”, уточни кметът.\r\nДаниела БОЙКОВА", "date": "2017-06-07", "title": "Смолян: Поройните дъждове и градушката са създали проблеми в община Чепеларе, но няма сериозни поражения"}
{"url": "http://www.focus-news.net/news/2017/06/07/2402320/ministar-nikolina-angelkova-visshisti-ima-nyama-izpalnitelski-profesii-koito-da-badat-angazhirani-i-da-rabotyat-v-sektor-turizam.html", "text": "Висшисти има, няма изпълнителски професии, които да бъдат ангажирани и да работят в сектор „Туризъм“. Това каза пред журналисти министърът на туризма Николина Ангелкова, която взе участие в Четвъртия конгрес на Националния борд по туризъм, предаде репортер на Агенция „Фокус“. „Имаме визия по отношение на кадрите и сме я обявявали. За съжаление не правим чудеса и няма как да решаваме един проблем, който с годините се е натрупвал, в рамките на няколко месеца или една година. Миналата година създадохме Междуведомствен съвет за кадрите в туризма и там сме начертали три посоки. Едната, която е свързана краткосрочните решения, вече е факт. Предстои да одобрим на МС правилника за прилагане на Закона за трудовата мобилност и трудовата миграция“, коментира Ангелкова. По думите ѝ тук големи усилия е положил министърът на труда и социалната политика още в миналия кабинет. „Радвам се, че предложенията на Министерството на туризма за скъсяване на сроковете за обработка, за отпадане на някои ненужни документи, също са приети. Очакваме да бъде финализиран правилникът. Дори още утре може би ще бъде приет на МС. Това обаче няма да реши проблема дълготрайно. Става въпрос за по-лесно наемане на работници от трети страни извън ЕС“, добави Ангелкова. Според нея по-важният въпрос, върху който работят съвместно с МОН, е именно да имат пряка връзка с професионалните гимназии по туризъм, защото най-големият проблем в бранша са именно изпълнителските професии. „Затова ще имаме и специална среща с директорите на професионалните гимназии по туризъм. От друга страна с промените в Закона за туризма е предварително да съгласуваме учебните планови програми на тези професионални програми, както и на университетите с такива специалности. Ангажимент на Министерството на туризма е да направи такова съгласуване с бранша, за да се види какви са нуждите и да се образоват такива деца“, обясни министърът на туризма. Тя посочи, че предстои до няколко месеца, дори до един, да бъде показана в суров вид концепцията за създаване на Център за професионална квалификация и подготовка именно на изпълнителски кадри към Министерството на туризма. „Концепцията вече е стартирана. Очакваме този център ще започне работата си от следващата година, защото отново се изискват промени в закона и други нормативни актове“, поясни още Николина Ангелкова.\r\nЛюба АЛЕКСИЕВА", "date": "2017-06-07", "title": "Министър Николина Ангелкова: Висшисти има, няма изпълнителски професии, които да бъдат ангажирани и да работят в сектор „Туризъм“"}
{"url": "http://www.focus-news.net/news/2017/06/07/2402323/daniela-saveklieva-gerb-za-17-godini-agentsiya-fokus-se-dokaza-kato-lider-v-mediynoto-prostranstvo-s-korektnost-tochnost-i-poddarzhane-na-balgarskiya-natsionalen-duh.html", "text": "За 17 години в българското медийно пространство, Агенция „Фокус“ се доказа като лидер, показвайки, че сте медия, която държи на своите слушатели и се стреми да бъде полезна. Това каза за Радио „Фокус“ – Пирин областния координатор на ПП ГЕРБ – Благоевград и депутат в 44-тото Народно събрание Даниела Савеклиева по повод 17-ия рожден ден на Агенция „Фокус“. По думите ѝ през тези 17 години „Фокус“ се е превърнал в институция, в мерило за точност и обективност в българската журналистика. „Всеотдайната Ви работа показва, че умеете да изисквате и да отстоявате позиции по важните за обществото ни събития и теми от обществено-политическия живот в региона и страната ни. Съпричастни сте към проблемите на всеки гражданин. Сигурна съм, че и за напред ще продължите да спазвате принципите на обективната журналистика, защото съм убедена, че за Вас това е не само професия и задължение, но и лично призвание. Останете такива и продължавайте да изпълнявате своята мисия – да бъдете коректни и точни, и най-важното да поддържате българския национален дух и жива историческата ни памет“, каза още Савеклиева. Областният координатор на ПП ГЕРБ – Благоевград и депутат в 44-тото Народно събрание, пожела на целия екип на „Фокус“ много здраве, късмет, лично щастие и професионални успехи. „Пазете своя дух и своя хъс, въпреки предизвикателствата, пред които Ви изправя Вашата ежедневна, но и трудна професия. Вярвайте в себе си и в това, което правите. Честит празник и за много години Агенция „Фокус“, подчерта Даниела Савеклиева.\r\nЛивия НИНОВА", "date": "2017-06-07", "title": "Даниела Савеклиева, ГЕРБ: За 17 години Агенция „Фокус“ се доказа като лидер в медийното пространство с коректност, точност и поддържане на българския национален дух"}
{"url": "http://www.focus-news.net/news/2017/06/07/2402318/afp-v-mavzoleya-na-ruholah-homeyni-e-izvarshen-vtori-samoubiystven-atentat.html", "text": "Втори самоубийствен атентат е извършен в мавзолея на идейния ръководител на Ислямската революция в Иран - Рухолах Хомейни, предава AFP, като се позовава на данни от местни медии.\r\nПървият самоубийствен атентат в мавзолея бе дело на жена.  \r\nСъобщава се, че атаката е координирана с нападението в сградата на парламента в Техеран.Тереза Герова", "date": "2017-06-07", "title": "AFP: В мавзолея на Рухолах Хомейни е извършен втори самоубийствен атентат"}
{"url": "http://www.focus-news.net/news/2017/06/07/2402325/glavniyat-prokuror-sotir-tsatsarov-prezidentat-pokaza-detaylno-poznanie-na-problemite-v-sadebnite-sistemi.html", "text": "Президентът показа детайлно познание на проблемите в съдебните системи. Това каза пред журналисти главният прокурор Сотир Цацаров след срещата си с държавния глава Румен Радев, предаде репортер на Агенция „Фокус“. Цацаров заяви, че в президентската институция се води съвсем нормален и професионален разговор за това, което всеки нарича съдебна реформа.\r\n „Свидетел съм на едно изключително добро и детайлно познаване на съдебната система и на всички елементи, органи в нея от страна на президента. Той потвърди това, което е общо разбиране -  проблемът или начинът за решаване на проблемите в съдебната реформа трябва да бъде комплексен, а именно не може да се ограничи само с обявяването само на една или друга институции за виновна за всички проблеми в съдебната система. Следва да бъдат решавани всички проблеми на всички институции и да се търси най-доброто за българските граждани. Възприемам го напълно“, заяви Цацаров.\r\n„Не мисля, че в президентската институции трябва да се търсят вини. В същото време не мисля, че аз имам право в президентската институция и пред държавния глава да разговарям за вина, била тя за вина на институция или на конкретно лице. Най-малко уважението и към президентската институция, а и към съдебната власт не позволява в тази сграда да бъдат решавани институционални противоречия, а не дай Боже и лични““, допълни главният прокурор.\r\n„Усещането от срещите при държавния глава са повече от позитивни. Никой според мен, от срещащите се, не може да отрече, че от страна на президентската институция е на лице силна загриженост. За това да има промени в съдебната система, българските граждани да не бъдат свидетели на взаимни обвинения и конфликти“, каза още главният прокурор. \r\nСтефан ПЕТРОВ", "date": "2017-06-07", "title": "Главният прокурор Сотир Цацаров: Президентът показа детайлно познание на проблемите в съдебните системи"}
{"url": "http://www.focus-news.net/news/2017/06/07/2402329/veliko-tarnovo-regionalnoto-upravlenie-po-obrazovanie-razdade-godishnite-si-nagradi-za-direktor-i-uchitel-na-godinata.html", "text": "Бяха връчени годишните награди за директор и учител на годината на Регионалното управление по образованието във Великотърновска област. Призовете бяха връчени от началника на бившия Инспекторат инж. Розалия Личева, предаде репортер на Радио „Фокус“ – Велико Търново. На церемонията присъстваха областният управител проф. Любомира Попова, зам.-кметът на Община Велико Търново Ганчо Карабаджаков, директорът на Дирекция „Образование“ в местната администрация Пенка Игнатова, както и стотици преподаватели и директори. Проф. Попова отправи поздравление към наградените. „Радвам се да съм сред Вас в края на една не лека учебна година. Всички Вие знаете какво преживяхте, защото да сте част от екипа, осъществил образователната реформа не е никак лесно. Това е голямо предизвикателство и голяма отговорност, но аз мисля, че връщайки се назад, освен с предизвикателствата, можем да се поздравим и с успехите, които постигнахте. За това свидетелстват и усшехите на учениците от областта“, обърна се към преподавателите и директорите губернаторът. Тя им пожела да са здрави, да починат добре през лятото и да успеят да продължат напред през есента с нови сили. Поздрав отправи и инж. Личева. „Нека винаги този светъл празник 24 май озарява сърцата ни по не лекия път на познанието. Никоя друга професия не изисква толкова себеотдаване, обич и вяра в образованието като най-висша духовна ценност, завещана ни от нашите предци. Славянската писменост е уникално културно постижение, а знанието е сила, която променя света към по-добро“, каза началникът на РУО и поздрави наградените учители. Призове бяха връчени в категория „Директор на годината“, „Учител на годината“ и грамоти за „Учители за подготовка на ученици, спечелили призови места на национални олимпиади и състезания“. Наградените преподаватели са от цяла Великотърновска област.\r\nЛуиза ТРАНЧЕВА", "date": "2017-06-07", "title": "Велико Търново: Регионалното управление по образование раздаде годишните си награди за директор и учител на годината"}
{"url": "http://www.focus-news.net/news/2017/06/07/2402327/dimitar-zdravkov-kmet-na-obshtina-sadovo-agentsiya-i-radio-fokus-sa-primer-za-obektivnost-i-korektnost-v-sazdavaneto-na-novini.html", "text": "Фактът, че „Фокус“ 17 години е на медийния пазар в България, доказва че медията се е утвърдила през годините. Това каза за Радио „Фокус“ - Пловдив Димитър Здравков, кмет на Община Садово. „Агенция и Радио „Фокус“ са пример за обективност и коректност в създаването на новини“, каза още Здравков. Кметът на Община Садово пожела на Агенция и Радио „Фокус“ да продължат да създават емоции в слушателите. Според него все по-често трябва да се показва добрият пример на обикновения човек, защото обществото има нужда от това.\r\nКристиян ГАРОВ", "date": "2017-06-07", "title": "Димитър Здравков, кмет на Община Садово: Агенция и Радио „Фокус“ са пример за обективност и коректност в създаването на новини"}
{"url": "http://www.focus-news.net/news/2017/06/07/2402324/afp-islyamska-darzhava-poe-otgovornost-za-seriyata-napadeniya-v-teheran.html", "text": "Близкоизточната радикална групировка „Ислямска държава“ пое отговорност за серията въоръжени нападения в иранската столица, насочени срещу парламента и мавзолея на идейния ръководител на Ислямската революция в Иран - Рухолах Хомейни, предава AFP.\r\n„Бойците на „Ислямска държава“ атакуваха мавзолея на Хомейни и сградата на парламента в Техеран“, съобщи пропагандната агенция на джихадистите – Amaq.Тереза Герова", "date": "2017-06-07", "title": "AFP: „Ислямска държава“ пое отговорност за серията нападения в Техеран"}
{"url": "http://www.focus-news.net/news/2017/06/07/2402328/ministar-nikolina-angelkova-shte-prevedem-nad-300-000-lv-na-mvnr-za-dopalnitelnoto-naemane-na-litsa-koito-da-obrabotvat-vizite-za-ruski-grazhdani.html", "text": "Тази година Министерството на туризма  ще преведе над 300 000 лв. на МВнР, за да наемем допълнително консули и лица, които да обработват визите за руски граждани. Това каза пред журналисти министърът на туризма Николина Ангелкова, която взе участие в Четвъртия конгрес на Националния борд по туризъм, предаде репортер на Агенция „Фокус“. „Това е само за територията на Руската федерация. Със сигурност ще успеем и тази година да издаваме визи в рамките на 24 часа. Това се ползва изключително добре и е много добър опит. Парите ще бъдат преведени от нас, за да засилим капацитета“, заяви Ангелкова. \r\n\"Тази година се запазват тези облекчения, които реализирахме миналата след провеждане на междуправителствената комисия. Имаме доста добри отзиви от страна на всички руски туристи“, каза още Николина Ангелкова.\r\nЛюба АЛЕКСИЕВА", "date": "2017-06-07", "title": "Министър Николина Ангелкова: Ще преведем над 300 000 лв. на МВнР за допълнителното наемане на лица, които да обработват визите за руски граждани"}
{"url": "http://www.focus-news.net/news/2017/06/07/2402335/nap-proveryava-naematelite-na-avtomobili-s-t-nar-sha-registratsiya.html", "text": "Ревизорите на Националната агенция за приходите (НАП) София проверяват дейността на германски дружества, които отдават под наем автомобили от висок ценови клас на български юридически и физически лица, съобщиха от Агенцията. Проверяват се също и българските наематели, както и физическите лица, упълномощени да управляват луксозните коли. Става въпрос за автомобили с номера от малки германски градове, добили популярност като автомобили с „SHA-регистрация“. \r\nДанъчните изследват къде е реалното място на стопанска дейност на немските дружества и дали не трябва да се регистрират по ДДС и съответно да плащат данък в България. Освен това се проверява дали отдаването под наем и упълномощаването на водачи на лимузините не е всъщност прикрито прехвърляне на собственост на автомобилите с цел избягване на плащането на данъци и други такси.\r\nЗа да установят дали става въпрос за схеми за данъчни измами, българските данъчни ще потърсят помощта и на германските си колеги чрез общата европейска система за обмяна на информация по ДДС и чрез други начини за административно сътрудничество. Освен това ревизорите ще извършат насрещни проверки и в офисите на българските дружества, наематели на луксозните возила. Шофьорите на лимузините също ще бъдат подложени на щателни ревизии.", "date": "2017-06-07", "title": "НАП проверява наемателите на автомобили с т. нар. „SHA-регистрация“"}
{"url": "http://www.focus-news.net/news/2017/06/07/2402330/faz-bundestagat-odobri-bez-diskusiya-reshenieto-za-izteglyane-na-germanskite-voennosluzheshti-ot-indzhirlik.html", "text": "Правителството на ФРГ прие решение за изтеглянето на германските военнослужещи от натовската база „Инджирлик“ в Турция, съобщава националният ежедневник Die Frankfurter Allgemeine Zeitung.\r\nВ сряда германските депутати одобриха без дискусия плана на министъра на отбраната Урсула фон дер Лайен за прехвърляне на общо 260-те военнослужещи на Бундесвера в Йордания, откъдето да продължат участието си в операциите на водената от САЩ международна коалиция срещу близкоизточната радикална групировка „Ислямска държава“. \r\nПоради преместването разузнавателните полети на германците ще бъдат преустановени за период от около два месеца. Урсула фон дер Лайен бе помолена да изясни с партньорите на НАТО кога ще започне процедурата по изтеглянето на германските войници от Турция..Тереза Герова", "date": "2017-06-07", "title": "FAZ: Бундестагът одобри без дискусия решението за изтегляне на германските военнослужещи от \"Инджирлик\""}
{"url": "http://www.focus-news.net/news/2017/06/07/2402309/afp-moskva-othvarli-obvineniyata-che-ruski-hakeri-sa-doprinesli-za-diplomaticheskata-kriza-v-persiyskiya-zaliv.html", "text": "В сряда Москва отхвърли обвиненията, че руски хакери са допринесли за дипломатическата криза в Персийския залив, като са проникнали в системата на държавната информационна агенция на Катар и са разпространили фалшиви новини, предава AFP.\r\n„Каквото и да се случи, това са хакери. Това е постоянно твърдение и както винаги има нулеви доказателства за него, и заключения, направени преди инцидентът да бъде дори разследван“, заяви Андрей Крутских - специален представител на руския президент по въпросите на международното сътрудничество в сферата на гарантирането на информационната сигурност.\r\nПо-рано телевизионният канал CNN разпространи информация, съгласно която американски следователи са уверени, че руски хакери са проникнали в държавната информационна агенция на Катар и са подали фалшив доклад, който е допринесъл за кризата сред най-близките съюзници в Персийския залив.\r\nФедералното бюро за разследване (ФБР) неотдавна е изпратило екип от следователи в Доха, за да помогнат на правителството на Катар да разследва предполагаемия инцидент с хакери, твърдят катарски и американски официални лица.\r\nРазузнавателните данни, събрани от американските служби за сигурност, са показвали, че руските хакери стоят зад намесата, съобщена от правителството на Катар преди две седмици, твърдят източници от САЩ. Тереза Герова", "date": "2017-06-07", "title": "AFP: Москва отхвърли обвиненията, че руски хакери са допринесли за дипломатическата криза в Персийския залив"}
{"url": "http://www.focus-news.net/news/2017/06/07/2402338/bchk-predostavya-finansova-pomosht-na-detsa-postradali-pri-patnotransportni-proizshestviya.html", "text": "Националният дарителски фонд за подпомагане на деца, пострадали при пътнотранспортни произшествия към Българския Червен кръст по традиция предоставя два пъти годишно финансова помощ на деца, жертви на пътни инциденти - по повод Международния ден на детето и за Коледа. Това съобщиха от пресцентъра на БЧК. Тази година във връзка с 1 юни средства за лечение и възстановителна терапия ще получат семействата на 17 деца от цялата страна, жертви на „войната” по пътищата. Повечето от тях са с тежки и много тежки увреждания. \r\nФинансовата помощ на семействата на пострадали деца, които са от гр. София, ще бъде връчена на 8 юни, четвъртък, от 11.00 часа в зала „Музейна” на Секретариата на БЧК, бул. „Джеймс Баучер” 76.", "date": "2017-06-07", "title": "БЧК предоставя финансова помощ на деца, пострадали при пътнотранспортни произшествия"}
{"url": "http://www.focus-news.net/news/2017/06/07/2402333/biznes-damite-na-2017-godina-byaha-otlicheni-ot-spisanie-business-lady.html", "text": "За шеста поредна година бяха връчени годишните награди на „Business Lady”, съобщиха организаторите. Домакин на официалната церемония беше хотел Хилтън София, който посрещна личности от бизнес средите, политиката, културата и приятели на списанието. Организаторите бяха подбрали 16 изключителни бизнес дами в 12 категории от обществения живот, бизнеса и администрацията. \r\nПризнание за цялостен принос, добри практики и ефективна администрация за развитието на туризма в България в категория „Административно управление получи” Николина Ангелкова, министър на туризма. Янка Такева, председател на Синдиката на българските учители получи награда за добри практики и ефективни политики за подкрепа на българските учители, опазване правата и закрила на децата и учениците, и развитие на средното образование, в категория „Образование”. \r\nИзпълнителният директор на „Алпен Фарма България” – д-р Нонна Петрова пък грабна приз за ефективен мениджмънт и успешно пазарно позициониране на хомеопатични продукти в категория „Фармация”. Наградата за Ефективни корпоративни и CSR комуникации във Фармацията получи Радослава Ганозова, директор „Корпоративни комуникации” на Актавис - компания на Тева. С отличие в категория „Финансови институции” си тръгна Илона Станева, директор „Маркетинг и реклама” /Fibank/, която бе отличена за Добри практики и ефективни маркетингови комуникации.\r\nВ сектор „Здравеопазване” бяха отличени три дами в тазгодишното издание на наградите на сп. Business Lady. Д-р Мариела Хитова, основател на клиника „ЕвроДерма”, получи приз за  иновации и професионализъм в областта на дерматологията, венерологията и естетичната медицина. Изпълнителният директор на „Д-р Щерев” АД – Даниела Иванова грабна отличие за Успешен финансов мениджмънт на здравна институция, а Весела Груева - мениджър продажби на МЦ „Афродита” бе удостоена с награда за най-бързо развиващ се Мениджър за 2016 година. В сектор „Строителство и архитектура” тази година отличието отиде при Десислава Георгиева, управител на „Ню Билдинг Пропърти” ЕООД. \r\nДве дами получиха приз за прилагане на иновативен и успешен мениджмънт в сферата на човешките ресурси и налагане на работодателска марка в ИТ сектора – Дария Топалова, HR Manager и Ива Иванова, HR Coordinator в Playtech Bulgaria. В категория „Маркетинг и ПР” с награда си тръгна Биляна Христова, Online Marketing Manager в Credissimo, която бе отличена за иновации, ефективни комуникации и налагане на търговска марка №1 за онлайн кредитиране във финансовия сектор. Невена Басарова-Дичева, основател и управител на Първа Детска Академия за Добри Обноски получи приз за добри практики и успешно управление в областта на коучинга за успешно личностно развитие и лидерство в сектор „Обучение и развитие”.\r\nАни Салич, журналист и ТВ водещ и едно от най-популярните лица на НОВА телевизия бе наградена в категория МЕДИИ, за обективна и социалнозначима телевизионна журналистика. В същата категория приз получи и Доника Ризова, мениджър „Корпоративна социална отговорност” в Investor Media Group, автор и водещ „Медиите ON AIR” – за развитие на медийната среда, обществено отговорна и аналитична журналистика и иновативен медиен продукт. \r\nВ категория „Благотворителност и социални дейности” наградата тази година отиде при Виктория Стоянова, президент на Зонта клуб „Света София”, която бе отличена за Добри практики и иновативни проекти в посока равенство между половете, подкрепа на жените в тяхната професионална и социална реализация. Вероника Боева, Търговски директор на рекламна агенция I Do Advertising пък грабна приз за Разработване на иновативни рекламни материали и прилагане на нови подходи в работата с клиенти в сектор „Рекламен бранш”. \r\n„За мен е чест и привилегия за поредна година да отличим успехите на българските жени. Вашите усилия и постижения ме изпълват с ентусиазъм и очаквания за по-добро бъдеще на страната ни”, заяви Даниел Димитров, издател на сп. Business Lady и изпълнителен директор на „Бизнес лейди-България”. \r\nСред специалните гости на събитието бяха Деница Сачева, заместник-министър на образованието и науката; д-р Венцислав Грозев, председател на УС на Български лекарски съюз; Борислав Борисов, член на УС на Български фармацевтичен съюз и Комисията по здравеопазване в Народното събрание, които връчиха награди на част от отличените дами. Церемонията уважиха още: Георги Руйчев, изпълнителен директор на Български форум на бизнес лидерите; Детелина Смилкова, президент на Българска асоциация за управление на хора; д-р Дора Пачова, председател на Асоциацията на лекарите хомеопати в България и други. \r\nГодишните награди на сп. „Business Lady” се реализираха с официалното партньорство на Българска търговско-промишлена палата, Български съвет за устойчиво развитие, Български форум на бизнес лидерите, Българска асоциация за управление на хора и Бизнес лейди клуб. Медийни партньори на церемонията бяха: радио Фокус, ИА Фокус, ИА Кросс, b2bmedia.bg, flashnews.bg, Mail.BG, Radar.BG, Manifesto.BG. Водещи на събитието бяха актьорът Явор Ралинов и журналистът и водещ Валентина Войкова, а за доброто настроение на гостите се погрижиха поп изпълнителката Александра Жекова и изключителния танцов дует Стефан Вучов и Петя Колева. \r\nОтличията се връчват за заслуги, свързани с богат професионален опит, ноу-хау, устойчиво развитие, прилагане на иновативен и успешен мениджмънт, успешно прилагане и адаптиране на добри практики, ефективно развитие на човешкия капитал, конкурентоспособност и иновации,  позитивен обществен имидж и други. Наградите на списание Business Lady са продължение на основната мисия на изданието - да подкрепя позициите на дамите в обществото, давайки гласност на техните професионални успехи, качества и постижения.", "date": "2017-06-07", "title": "Бизнес дамите на 2017 година бяха отличени  от списание „Business Lady”"}
{"url": "http://www.focus-news.net/news/2017/06/07/2402331/pavel-hristov-pp-gerb-varna-agentsiya-fokus-se-nalozhi-kato-edin-obshtestven-informatsionen-lider.html", "text": "Агенция „Фокус“ се наложи като един обществен информационен лидер, винаги доставяйки новините бързо, качествено и обективно. Това каза за Радио „Фокус“ – Варна Павел Христов, народен представител и административен секретар на ПП ГЕРБ - Варна, по повод 17-ия рожден ден на Агенция „Фокус“. „През годините винаги съм се допитвал и информирал за актуалните събития в страната и света именно от „Фокус“. Препоръката ми е да продължите да бъдете все така сериозни и обществено отговорни. Като съдържание би ми се искало да виждам повече новини от сферата на технологиите“, заяви Павел Христов. Той пожела годината да бъде изключително успешна за медията. „Това е последната ви тийнейджърска година, предстои да навършите пълнолетие. Пожелавам ненатоварена с проблеми година. Бъдете все така успешни, а екипът – все така лъчезарен и отзивчив“, добави Павел Христов.\r\nМарияна ВАЛЕНТИНОВА", "date": "2017-06-07", "title": "Павел Христов, ПП ГЕРБ - Варна: Агенция „Фокус“ се наложи като един обществен информационен лидер"}
{"url": "http://www.focus-news.net/news/2017/06/07/2402340/danail-kirilov-sashtestven-element-ot-promenite-v-apk-sadarzha-chasti-ot-predizbornata-programa-na-gerb-za-sazdavane-na-printsipa-na-malchalivo-saglasie.html", "text": "Съществен елемент от промените в АПК съдържа части от предизборната програма на ГЕРБ за създаване на принципа на мълчаливо съгласие. Това каза пред журналисти народният представител от ПГ на ГЕРБ и председател на Правна комисия Данаил Кирилов във връзка с внесените от ГЕРБ промени в АПК, предаде репортер на Агенция „Фокус“. „Ефектът и правните последици от мълчаливото съгласие се закрепяват и с административно-наказателни разпоредби, т. е. да бъдат задължителни за административния орган, който е бездействал мълчаливо, а съдът е установил, че е налице хипотеза на мълчаливо съгласие“, каза Кирилов. Той посочи, че това е една полезна стъпка в посоката на реформата, за която ПП ГЕРБ е поела ангажимент. Кирилов посочи, че ГЕРБ ще прехвърли административната тежест от гражданите и фирмите към администрацията. Предложението касае една доста сериозна, обширна промяна в много области на административно–процесуалния кодекс. Базата на тези промени произхожда от административните магистрати, които дълги години обединени в работна група, заедно с представители на административно-правната доктрина, обсъждаха тези промени“, каза Кирилов. Той допълни, че другата важна промяна в АПК е свързана с електронното правораздаване. \"Стремим се да повишим с още по-голяма степен електронизацията при административното правосъдие\", обясни Кирилов.  \r\nДеница КИТАНОВА", "date": "2017-06-07", "title": "Данаил Кирилов: Съществен елемент от промените в АПК съдържа части от предизборната програма на ГЕРБ за създаване на принципа на мълчаливо съгласие"}
{"url": "http://www.focus-news.net/news/2017/06/07/2402334/brigaden-general-yavor-mateev-fokus-e-nomer-1-v-stranata-mediyata-koyato-nay-barzo-nay-tochno-i-nay-obektivno-ni-informira-za-vsichko.html", "text": "Агенция и Радиоверига „Фокус” са номер 1 в страната. Това каза за Радио „Фокус” - Пловдив бригаден генерал Явор Матеев, командир на 68-а бригада „Специални сили“ по повод 17-ия рожден ден на Агенция „Фокус“. „Вие сте медията, която най-бързо, най-точно и най-обективно ни информира за всичко, което се случва с в страната и света”, каза бриг. ген. Матеев. По думите му за това претендират и други медии в страната, но със сигурност „Фокус” е над всички по едно нещо. Това са инициативите, които постоянно се провеждат за издигане на българщината, за събиране на парченцата от нашата история, за утвърждаване и изучаване на родовата памет и пазене на славните традиции. „За това нещо никой друг не може да претендира, че е на вашето ниво и мога да ви поздравя за него”, каза бригаден генерал Явор Матеев. „От съвместната си работа с вас това е нещото, което най-много ме е впечатлило и трогнало, защото съм бил на различни събития в различни краища на страната и съм виждал как хората с голямо въодушевление участват във вашите инициативи и как всяка една ражда след себе си още една. Така, че това, което правите, е нещо много значимо за страната”, добави бригаден генерал Явор Матеев. Той каза още, че \"Фокус\" е единствената медия, която има много рубрики, свързани с българската армия, които постоянно се обогатяват и развиват. „Много ваши предавания и теми са посветени на славната история на българската войска, но и на наболели проблеми на българската армия, за което само може да ви благодарим”, каза Матеев.\r\n„На вашия президент и на всички служители на „Фокус” желая да сте живи и здрави и със същата енергия и родолюбие да продължавате да работите”, добави бригаден генерал Явор Матеев.\r\nЦветана ТОНЧЕВА", "date": "2017-06-07", "title": "Бригаден генерал Явор Матеев: „Фокус” е номер 1 в страната – медията, която най-бързо, най-точно и най-обективно ни информира за всичко"}
{"url": "http://www.focus-news.net/news/2017/06/07/2402343/mkd-makedoniya-aleksis-tsipras-e-potvardil-gratskata-pozitsiya-v-spora-za-imeto-na-makedoniya.html", "text": "Министър-председателят на Гърция Алексис Ципрас е провел телефонен разговор със Зоран Заев, за да го поздрави за поемането на премиерския пост в Македония. Същевременно лидерът на СИРИЗА е потвърдил гръцката позиция в спора със Скопие за името на страната, съобщава електронното издание МКД.\r\nЦипрас и Заев са обсъдили също европейската и евроатлантическата интеграция на Македония.\r\nПървата официална среща на представители на двете страни след избирането на новото правителство в Македония, ще бъде между министрите на външните работи - Никола Димитров и Никос Кодзиас, която най-вероятно ще се проведе още следващата седмица в Атина.Тереза Герова", "date": "2017-06-07", "title": "МКД (Македония): Алексис Ципрас е потвърдил гръцката позиция в спора за името на Македония"}
{"url": "http://www.focus-news.net/news/2017/06/07/2402339/lyubomir-hristov-kmet-na-shumen-agentsiya-fokus-prodalzhava-da-provokira-interesa-na-auditoriyata-s-analitichniya-pogled-kam-nay-vazhnite-obshtestvenopoliticheski-sabitiya.html", "text": "Агенция „Фокус“ продължава да провокира интереса на аудиторията с аналитичния поглед към най-важните обществено–политически събития и процеси у нас и по света. Това се посочва в поздравителния адрес от кмета на Община Шумен по повод 17-ия рожден ден на медията, предаде репортер на Радио „Фокус“ - Шумен. „От името на ръководството на община Шумен и лично от мое име поздравявам най-сърдечно Вас и целия екип, който ръководите, по случай рождения ден на Информационна агенция „Фокус“. През изминалите 17 години агенцията наложи своето име и авторитет на информационен лидер в България с безпристрастната журналистика, с изчерпателната и обективно представена информация. Бих искал да изразя своето уважение и към Вашата лична ангажираност в полза на значими обществени каузи за запазване на историческата памет за личности и героични събития от миналото на страната ни. Убеден съм, че ще продължите да поддържате жив патриотичния български дух“, се посочва още в поздравителния адрес. На целия екип на Агенция „Фокус“ Любомир Христов пожелава здраве, енергия, воля и сили в отстояването на ценностите на истинската журналистика и като „четвърта власт“- работа за обществения интерес.\r\nИвелина ИВАНОВА", "date": "2017-06-07", "title": "Любомир Христов, кмет на Шумен: Агенция „Фокус“ продължава да провокира интереса на аудиторията с аналитичния поглед към най-важните обществено–политически събития"}
{"url": "http://www.focus-news.net/news/2017/06/07/2402344/tanya-petrova-gerb-shte-podkrepim-natsionalnata-strategiya-za-razvitie-na-nauchnite-izsledvaniya-v-republika-balgariya-2017-2030-g.html", "text": "Парламентарната група на ГЕРБ ще подкрепи Националната стратегия за развитие на научните изследвания в Република България 2017 – 2030 г. Това заяви от парламентарната трибуна народният представител от ПГ на ГЕРБ Таня Петрова, по време на дебатите по проект за решение за приемане на актуализирана Национална стратегия за развитие на научните изследвания в Република България 2017 – 2030 г., предаде репортер на Агенция „Фокус”. „Стратегията за развитие на научните изследвания дава една дългосрочна визия за развитие на тези изследвания, с цел повишаване на тяхната ефективност и достойното позициониране на българската наука на световната сцена. Тя е необходимо,  но задължително условие да бъде финансирана първата ос на оперативната програма „Наука и образование за интелигентен растеж”. Предложеният вариант е добре структуриран документ и ясно се забелязва приложеният експертен подход при неговото разработване”, поясни Таня Петрова. По думите ѝ анализът на състоянието на научната система показва устойчиво изоставане на страната ни спрямо сравнимите с нас държави. „Пораженията са сериозни, но с надежда за обратимост”, подчерта Петрова и припомни, че проектът включва мерки за преодоляване на това изоставане. \r\nИван ЛАЗАРОВ", "date": "2017-06-07", "title": "Таня Петрова, ГЕРБ: Ще подкрепим Националната стратегия за развитие на научните изследвания в Република България 2017 – 2030 г."}
{"url": "http://www.focus-news.net/news/2017/06/07/2402341/darzhavniyat-glava-rumen-radev-se-sreshtna-s-glavniya-prokuror-sotir-tsatsarov.html", "text": "Държавният глава Румен Радев разговаря на „Дондуков“ 2 с главния прокурор Сотир Цацаров, съобщиха от прессекретариата на държавния глава. Подобряването на механизмите за взаимодействие между институциите, ангажирани в борбата с корупцията и организираната престъпност, бяха водещи акценти по време на срещата. \r\nПрезидентът Радев потвърди готовността си да проведе работни срещи с всички представители на съдебната и изпълнителната власт по въпросите, свързани с реформата в правосъдието.", "date": "2017-06-07", "title": "Държавният глава Румен Радев се срещна с главния прокурор Сотир Цацаров"}
{"url": "http://www.focus-news.net/news/2017/06/07/2402346/veliko-tarnovo-zamestnik-kmetat-gancho-karabadzhakov-otkri-obuchitelen-seminar-otnosno-trafika-na-hora.html", "text": "Заместник-кметът на Велико Търново Ганчо Карабаджаков откри обучителен семинар, засягащ теми, свързани с установяването на жертви на трафика на хора, насочването им към специализирана помощ и подкрепа, както и превенция на престъплението. Това съобщиха от ресцентъра на Общината. Тридневният форум в града събра на едно място експерти от цяла България, както и представители на Международната организация по миграция, на различни институции и организации.\r\nГанчо Карабаджаков приветства гостите и ги поздрави за избора на Велико Търново като град домакин на обучителния семинар. „Трафикът на хора е сериозно престъпление, което като проблем засяга цялото общество и образа на България. Убеден съм, че добрите практики, които Велико Търново има в тази област, съчетани с обмена на опит, който ще получим на днешния форум, ще са полезни за всички ни в борбата с трафика на хора и политиките по тези въпроси. Водещо е желанието ни да помогнем на хора в беда и нужда, и да предотвратим опасността да станат обект на трафик. Контактите, общуването и обмяната на практики по време на този обучителен семинар ще бъдат полезни за всички ни”, каза по време на откриването Ганчо Карабаджаков.\r\nКато пример за модел бе представена политиката на Община Велико Търново относно работата с децата и младите хора, особено в младежките центрове в населените места. Заниманията включват запознаване с рисковете, благодарение на което децата се учат да пазят себе си и своите приятели и познати. „Обучението по разпознаване на кризисни ситуации и справянето с тях е особено важна част от превенцията срещу проблемите, свързани с трафика на хора”, подчерта Ганчо Карабаджаков. \r\nВелико Търново е домакин и на XI Национална конференция за превенция на наркоманията. Експерти от цяла  България обсъждат новостите при методите за противодействие на зависимостта от наркотични вещества, формите на работа с младежи, попадали под въздействието на дрога, както и видовете обучения. Форумът бе открит от заместник-министъра на здравеопазването Светлана Йорданова и директора на общинската дирекция „Социални дейности и здравеопазване” д-р Диляна Вачкова.", "date": "2017-06-07", "title": "Велико Търново: Заместник-кметът Ганчо Карабаджаков откри обучителен семинар относно трафика на хора"}
{"url": "http://www.focus-news.net/news/2017/06/07/2402348/pregled-na-mezhdunarodnite-novini-do-13-chasa-agentsiya-fokus.html", "text": "Един от нападателите в иранския парламент е извършил самоубийствен атентат на четвъртия етаж на сградата, която остава под блокада. Не се привеждат данни за броя на пострадали и загинали.\r\nВъоръжените нападатели, щурмували парламента в Техеран в сутрешните часове на сряда, са общо четирима. Сходен инцидент се разигра и в мавзолея на идейния ръководител на Ислямската революция в Иран - Рухолах Хомейни.\r\n*** Втори самоубийствен атентат е извършен в мавзолея на идейния ръководител на Ислямската революция в Иран - Рухолах Хомейни.\r\nПървият самоубийствен атентат в мавзолея бе дело на жена.  \r\nСъобщава се, че атаката е координирана с нападението в сградата на парламента в Техеран.\r\n*** Близкоизточната радикална групировка „Ислямска държава“ пое отговорност за серията въоръжени нападения в иранската столица, насочени срещу парламента и мавзолея на идейния ръководител на Ислямската революция в Иран - Рухолах Хомейни.\r\n„Бойците на „Ислямска държава“ атакуваха мавзолея на Хомейни и сградата на парламента в Техеран“, съобщи пропагандната агенция на джихадистите – Amaq.\r\n*** Правителството на ФРГ прие решение за изтеглянето на германските военнослужещи от натовската база „Инджирлик“ в Турция.\r\nВ сряда германските депутати одобриха без дискусия плана на министъра на отбраната Урсула фон дер Лайен за прехвърляне на общо 260-те военнослужещи на Бундесвера в Йордания, откъдето да продължат участието си в операциите на водената от САЩ международна коалиция срещу близкоизточната радикална групировка „Ислямска държава“. \r\nПоради преместването разузнавателните полети на германците ще бъдат преустановени за период от около два месеца. Урсула фон дер Лайен бе помолена да изясни с партньорите на НАТО кога ще започне процедурата по изтеглянето на германските войници от Турция.\r\n*** В сряда Москва отхвърли обвиненията, че руски хакери са допринесли за дипломатическата криза в Персийския залив, като са проникнали в системата на държавната информационна агенция на Катар и са разпространили фалшиви новини.\r\n„Каквото и да се случи, това са хакери. Това е постоянно твърдение и както винаги има нулеви доказателства за него, и заключения, направени преди инцидентът да бъде дори разследван“, заяви Андрей Крутских - специален представител на руския президент по въпросите на международното сътрудничество в сферата на гарантирането на информационната сигурност.\r\nПо-рано телевизионният канал CNN разпространи информация, съгласно която американски следователи са уверени, че руски хакери са проникнали в държавната информационна агенция на Катар и са подали фалшив доклад, който е допринесъл за кризата сред най-близките съюзници в Персийския залив.\r\nФедералното бюро за разследване (ФБР) неотдавна е изпратило екип от следователи в Доха, за да помогнат на правителството на Катар да разследва предполагаемия инцидент с хакери, твърдят катарски и американски официални лица.\r\nРазузнавателните данни, събрани от американските служби за сигурност, са показвали, че руските хакери стоят зад намесата, съобщена от правителството на Катар преди две седмици, твърдят източници от САЩ.\r\n*** Мъжът, който нападна с чук полицейски служител пред катедралата Нотр Дам (Парижката Света Богородица), е декларирал вярност към близкоизточната радикална групировка „Ислямска държава“. Това става ясно от видеозапис, открит в апартамента му.\r\nЧетиридесетгодишният мъж, който бе неутрализиран от полицията, извърши нападението крещейки, че е „воин на халифата“ и атаката му е отмъщение „за Сирия“. \r\nАтаката с чук срещу полицейски служител пред катедралата Нотр Дам (Парижка Света Богородица) във френската столица е „изолиран акт“, заяви правителственият говорител Кристоф Кастанер по-рано в сряда. \r\nНападателят от вторник \"никога не е показал никакви признаци на радикализация\", отбеляза Кастанер пред радио RTL, но подчерта, че разследването все още е на ранен етап.\r\n*** Международната правозащитна организация „Амнести Интернешънъл“ алармира, че председателят на представителството й в Турция, Танер Кълъч, е задържан под стража.\r\nЗаповедта за арест срещу Калъч е изпълнена в ранните часове на вторник. Той е задържан в дома си в крайбрежния град Измир на основание предполагаемо членство в движението на живеещия в САЩ проповедник Фетхуллах Гюлен. \r\nУточнява се, че Кълъч е арестуван заедно с още 22-ма адвокати. Освен това са извършени обиски в дома и офиса му. Местни медии съобщават, че председателят на „Амнести Интернешънъл“ в Турция е популяризирал идеята за съставяне на правителство в Анкара от привърженици на Гюлен. \r\n„При липса на надеждни и допустими доказателства за участие в международно призната престъпна мрежа, ние призоваваме турските власти да освободят Кълъч и 22-ма други адвокати, и незабавно всички обвинения срещу тях да бъдат оттеглени\", се казва в разпространеното от „Амнести Интернешънъл“ съобщение.\r\nГенералният секретар на правозащитната организация заяви: \"Фактът, че турската кампания за чистка след преврата, повлече председателят на „Амнести Интернешънъл“ в Турция в своя водовъртеж, показва още веднъж колко дълбока и произволна е тя“. \r\nКълъч в продължение на години защитава \"именно тези свободи, които сега турските власти потъпкват“, допълни генералният секретар на организацията.\r\n***", "date": "2017-06-07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/07/2402349/inzh-rozaliya-licheva-ruo-veliko-tarnovo-otlichiyata-na-uchenitsite-ot-oblastta-pokazvat-che-otminavashtata-veche-uchebna-godina-be-izklyuchitelno-uspeshna.html", "text": "Отличията на учениците от областта показват, че отминаващата вече учебна година бе изключително успешна. За това говорят и всички признания към техните директори и учители, които въпреки всички новости в системата, успяха да ги подготвят. Това каза по време на връчването на годишните награди на Регионалното управление по образование във Великотърновска област началникът на Институцията инж. Розалия Личева, предаде репортер на Радио „Фокус“ – Велико Търново. Тя припомни, че в началото на учебната година бяха въведени нов Закон, с нови Стандарти и Наредби. „Пред всички нас имаше и много предизвикателства. Питахме се дали ще се справим и как ще ни стигне времето за всичко? Сега, в края на учебната година, отчитайки резултатите от външното оценяване на седмокласниците и държавните зрелостни изпити, можем да си кажем учениците получиха много отличия и награди от национални състезания, конкурси и олимпиади. Учителите ден след ден, час след час работиха неуморно подготвяха своите възпитаници. Директорите на училища ежедневно решаваха сложни и нови казуси. Отговаряха на въпросите на родителите и учителите и водиха своите училища напред. Когато всеки е дал всичко от себе си – и ум и подкрепа, заедно с взаимно усилия, като едно цяло, виждаме, че нещата се получава“, каза още инж. Личева. По думите ѝ всички учители и директори от областта могат да погледнат света с гордост и самочувствие. Тяхната работа доказва, че има оптимизъм за развитието и утвърждаването на българското образование. В края на словото си началника на бившия Инспекторат отново благодари на педагогическия персонал и учениците и им пожела да продължават да творят със същия успех.\r\nЛуиза ТРАНЧЕВА", "date": "2017-06-07", "title": "Инж. Розалия Личева, РУО - Велико Търново: Отличията на учениците от областта показват, че отминаващата вече учебна година бе изключително успешна"}
{"url": "http://www.focus-news.net/news/2017/06/07/2402345/dimitar-brachkov-kmet-na-obshtina-petrich-agentsiya-fokus-pokaza-che-kompleksnata-rabota-predi-vsichko-e-saobrazena-s-zhurnalisticheskata-etika.html", "text": "17 години своевременно, актуално и принципно отразяване на събитията от Агенция „Фокус”. Показахте, че Вашата комплексна работа преди всичко е съобразена с журналистическата етика. Това се посочва в поздравителен адрес от кмета на Община Петрич Димитър Бръчков по повод 17-ия рожден ден на Агенция \"Фокус\", съобщиха от пресцентъра на Община Петрич. В поздравителния адрес на кмета на Петрич се посочва още: \"Отразявате достоверно темите от дневния ред на страната, задавате много от тях и доказвате, че медията остава коректен партньор. Имате основателно доверието както на институциите, така и на гражданите. Вашата обективност значи уважително отношение към читателя и слушателя! Продължавайте да се развивате в тази посока!\"", "date": "2017-06-07", "title": "Димитър Бръчков кмет на Община Петрич: Агенция „Фокус” показа, че комплексната работа преди всичко е съобразена с журналистическата етика"}
{"url": "http://www.focus-news.net/news/2017/06/07/2402332/danail-kirilov-gerb-za-lozan-panov-kritichno-e-kogato-magistrat-pravi-politicheski-izkazvaniya.html", "text": "Критично е, когато магистрат прави политически изказвания. Това каза пред журналисти народният представител от ПГ на ГЕРБ и председател на Правна комисия Данаил Кирилов във връзка с изказване на председателя на Върховния касационен съд Лозан Панов за изваждане на прокуратурата от съдебната власт и поставянето ѝ като равно отдалечена институция, което може да стане чрез свикване на ВНС, предаде репортер на Агенция „Фокус“. „Това са изявления, които са извън компетентността, извън битието на магистрат, включително магистрат от най-висок ранг. Смятам също така, че те са доста неуместни и връщат един дебат много назад във времето. Този въпрос е дискутиран преди повече от 20 години, когато се конструират изцяло органите в съдебната система и се диференцира тяхната независимост“, коментира Кирилов. По думите му всичките европейски партньори смятат този въпрос за отдавна и стабилно решен. „Може би тук подозирам по-скоро една политическа дейност или задача, която се преследва в тази връзка, която е работа на политическите партии. Например в нашата предизборна програма ние заявихме, че винаги ще работим за евентуалното постигане на такова парламентарно мнозинство, което би могло да направи едни следващи изменения в Конституцията или в рамките на Обикновено или в рамките на Велико народно събрание“, заяви Кирилов. По думите му това е постигнато в предишното Народно събрание и от тази гледна точка му се струва закъсняло и по-скоро опит да се създават политически теми и дебати. Попитан от кого е поставена тази тема, Кирилов посочи, че това е теза и предмет на политическия и парламентарния живот, отколкото на съдебната система и на един от представителите на тази система. „Малко е странно единият от „тримата големи“ да казва, че иска тази част от магистратурата да бъде еди-каква си. Никой не е печелил от повдигането на такива дебати“ ,допълни Кирилов. Той обясни, че колкото и назад във времето да е създадена конституционната рамка, с нея трябва да се съобразяват. Попитан дали Лозан Панов трябва да си подаде оставката и да влезе в политиката, Кирилов обясни, че ако той има политически амбиции, демократичният обществен и правов ред позволява свободни изяви.\r\nДеница КИТАНОВА", "date": "2017-06-07", "title": "Данаил Кирилов, ГЕРБ за Лозан Панов: Критично е, когато магистрат прави политически изказвания"}
{"url": "http://www.focus-news.net/news/2017/06/07/2402337/glavniyat-prokuror-sotir-tsatsarov-lozan-panov-nyama-podkrepata-na-sadiyskoto-mnozinstvo-za-izkarvaneto-na-prokuraturata-ot-sadebnata-vlast.html", "text": "Лозан Панов няма подкрепата на съдийското мнозинство за изкарването на Прокуратурата от съдебната власт. Това каза пред журналисти главният прокурор Сотир Цацаров във връзка с отправените искания на председателя на Върховния касационен съд Лозан Панов, който се обяви за конституционни промени, които да изведат Прокуратурата от съдебната власт и да я поставят като равно отдалечена институция и свикване на Велико народно събрание, предаде репортер на Агенция „Фокус“.\r\nГлавният прокурор уточни, че по време на срещата му с президента е станало дума за изразената позиция на Лозан Панов. На въпрос поддържа ли държавният глава позицията на Панов, Цацаров заяви: „ Не мога да  говоря от името на президента. Мисля, че казах, че президентът е с много добро  и ясно разбиране за проблемите в съдебната власт“.\r\n„Казах и своето мнение, което е крайно отрицателно. Прокуратурата е оценявана и в момента – дали правилно, или не, като институция, която е безконтролният едва ли не виновник за всички беди. Питам, ако я изведем от съдебната власт, от контрола на ВСС, от сегашната форма на парламентарен контрол, колкото и неинтензивна да е тя, ако въобще я изведем от сегашното й положения и я превърнем в една отделна независима и самостоятелна институция няма ли да я направим по-безконтролна и далеч по-неограничена в правомощията си от сега?“, попита Цацаров.\r\n„Не съм убеден, а съм сигурен, че г-н Панов няма подкрепата на съдийското мнозинство. Това не е мнението на съдиите, това е мнението на Лозан Панов. Мнение, което много време пробива своя път в политическата сцена и най-после беше казано на глас. Не разбирам защо само беше необходима цялата тази серия от изявления, за да се стигне до черешката на тортата – Прокуратурата вън от съдебната власт. Г-н Панов има право на мнение, единствения ми съвет е да събере колегите си във ВКС и да попита дали поддържат това негово становище“, коментира още той. \r\nСтефан ПЕТРОВ", "date": "2017-06-07", "title": "Главният прокурор Сотир Цацаров: Лозан Панов няма подкрепата на съдийското мнозинство за изкарването на Прокуратурата от съдебната власт"}
{"url": "http://www.focus-news.net/news/2017/06/07/2402351/varna-abonatite-v-chast-ot-tsentara-na-grada-shte-badat-bez-voda-zaradi-avariya.html", "text": "Абонатите в част от центъра на Варна ще бъдат без вода заради авария. Това съобщиха за Радио „Фокус” – Варна от дружеството, обслужващо района. Без вода до 17.00 часа ще бъдат абонатите в карето между бул. “8-ми Приморски полк“, бул. „Княз Борис I“, бул. „Цар Освободител“ и ул. “Н. Й. Вапцаров“. С нарушено водоподаване ще бъдат и домакинствата в кв. „Възраждане 4-ри“, местност Сълзица и местност Кочмар, от 12.00 часа до около 15.00 часа.\r\nМарияна ВАЛЕНТИНОВА", "date": "2017-06-07", "title": "Варна: Абонатите в част от центъра на града ще бъдат без вода заради авария"}
{"url": "http://www.focus-news.net/news/2017/06/07/2402347/stefan-filchev-kashta-muzey-ivan-vazov-sopot-nay-tsennoto-i-udivitelno-umenie-na-agentsiya-fokus-e-che-balansira-mezhdu-golemite-i-malkite-temi-na-obshtestvoto-i-na-sveta.html", "text": "Най-ценното и удивително умение на Агенция „Фокус“ е, че балансира между „големите“ и „малките“ теми на обществото и на света като цяло. Това каза за Радио „Фокус“ – Пловдив Стефан Филчев, директор на къща музей „Иван Вазов“ в Сопот, по повод 17-тия рожден ден на Информационна агенция „Фокус“. По думите му медията обръща внимание на проблемите на обикновените хора. „Техните проблеми не могат да бъдат „малки“. Този баланс при Информационна агенция „Фокус“ е удивителен и затова хората ви слушат. Вие сте една от медиите, които покриват проблемите на регионите и всичко в тях в духовен, икономически, културен и всякакъв друг аспект. Това е много важно качество, защото в крайна сметка София не е България“, коментира Стефан Филчев. Той благодари на медията, че обръща лицето си и протяга ръка на културните институции и техните ръководители. „Вие коментирате и проявявате интерес към всичко, което се случва в културните институции. Културата е един проблем, който е в периферията на обществото. Сърдечно благодаря, че я поставяте в центъра, във фокуса на вниманието“, каза директорът на къща музей „Иван Вазов“ в Сопот.\r\nПо повод 17-ия рожден ден на Агенция „Фокус“, Стефан Филчев каза още, че медията е на една тийнейджърска възраст, но показва удивителна зрялост на фона на целия медиен пазар в България. „Постоянно ви следя и смятам, че в момента вие стоите изключително като отношение отговорно, коректно, точно и много безпристрастно от днешното много динамично време. Много точно отговаряте на очакванията на вашите слушатели, на всички обикновени хора да получат вярна, точна своевременна и най-вече правдива, истинна информация. Вие поднасяте новините не по един банален и протяжен начин, а в много стегнат порядък. Когато ви слушам, аз ви слушам с усмивка. Вие излъчвате много позитивна и хубава енергия“, посочи Филчев.\r\nТони МИХАЙЛОВ", "date": "2017-06-07", "title": "Стефан Филчев, къща музей „Иван Вазов“ – Сопот: Най-ценното и удивително умение на Агенция „Фокус“ е, че балансира между „големите“ и „малките“ теми на обществото и на света"}
{"url": "http://www.focus-news.net/news/2017/06/07/2402354/sofiya-proliven-dazhd-vali-v-stolitsata.html", "text": "Проливен дъжд вали в столицата, предаде репортер на Агенция „Фокус”. Видимостта е затруднена, поради интензивността на валежите от дъжд. Пътните настилки са мокри и хлъзгави.\r\n„Фокус” призовава шофьорите да св движат изключително внимателно, да спазват дистанция и да се съобразяват с метеорологичната обстановка.", "date": "2017-06-07", "title": "София: Проливен дъжд вали в столицата"}
{"url": "http://www.focus-news.net/news/2017/06/07/2402336/danail-kirilov-gerb-i-pri-tazi-struktura-na-organite-v-sadebnata-sistema-e-vazmozhno-te-da-izpalnyavat-kompetentsiite-si-saobrazno-zakona.html", "text": "И при тази структура на органите в съдебната система е възможно те да изпълняват си компетенциите съобразно закона. Това каза пред журналисти народният представител от ПГ на ГЕРБ и председател на Правна комисия Данаил Кирилов във връзка с изказване на председателя на Върховния касационен съд Лозан Панов за изваждане на прокуратурата от съдебната власт и поставянето ѝ като равно отдалечена институция, което може да стане чрез свикване на ВНС, предаде репортер на Агенция „Фокус“. Данаил Кирилов посочи, че не иска да подозира нездрава цел. „В тази ситуация на промяна на съдебната система е много важно всички да работим за увеличаване на доверието към нея. Когато всеки си търси някакъв повод да критикува нещо, да дерогира установени структурни решения и правила, възниква съмнението, че може би целта е да се намали доверието към съдебната система“, каза Кирилов. Попитан дали е странно президентът да извършва консултации с представители на съдебната система, Данаил Кирилов посочи, че президентът би могъл да общува свободно и равнопоставено с всички органи в държавната система. „Не съм много сигурен по отношение на независимата съдебна система, но признавам, че тук е употребен равен подход, т.е. очевидно срещите са с всички представители на съдебната система“, допълни Кирилов. \r\nДеница КИТАНОВА", "date": "2017-06-07", "title": "Данаил Кирилов, ГЕРБ: И при тази структура на органите в съдебната система е възможно те да изпълняват компетенциите си съобразно закона"}
{"url": "http://www.focus-news.net/news/2017/06/07/2402355/vitseprezidentat-iliyana-yotova-planinskite-regioni-v-evropa-tryabva-da-se-finansirat-tselevo-ot-es.html", "text": "„Най-големият проблем, пред който се изправят планинските региони, е демографският. Планините в България и Европа обезлюдяват и това е особено тревожно. Без хора, потенциалът на планините може да бъде загубен, а с това и богатата култура и история.“ Това заяви вицепрезидентът Илияна Йотова, която откри дискусия „Кохезионна политика в планинските региони“ в Брюксел, по покана на Европейската комисия и Европейската асоциация на планинските региони „Евромонтана“, съобщиха от прессекретариата на държавния глава.\r\nОбезлюдяването на българските планини е една от основните причини, Илияна Йотова, в мандата си като евродепутат, да инициира доклад за планинските региони, който цели специално внимание и нови възможности за инвестиции чрез европейски средства. Предложението, в следващия програмен период да бъде предвидено целево субсидиране на планинските региони, бе подкрепено с огромно мнозинство в Европейския парламент през 2016-та година. \r\n„Предназначението на доклада бе включването на планинските региони в политиката по сближаване чрез няколко основни цели. Повдигнат бе въпросът за дневен ред за планинските региони, който би позволил по-добър преглед на нуждите за развитие, как е възможно да бъдат удовлетворени те и как политиката по сближаване може да бъде активна в това“, посочи вицепрезидентът. Илияна Йотова отбеляза, че планинските региони имат специално значение и в Лисабонския договор и заслужават индивидуално внимание в действията на ЕС, насочени към засилване на икономическата, социалната и териториалната политика по сближаване. \r\n„Планините в рамките на ЕС са много различни, но всички те споделят някои качества, върху които могат да бъдат фокусирани европейските политики“, каза Илияна Йотова. Вицепрезидентът припомни основните акценти от инициативата в подкрепа на планинските региони. Докладът предвижда повишаване на заетостта чрез дуално образование и инвестиции в малките и средните предприятия, особено в сферата на туризма, екологичното земеделие и занаятите, производство на различни видове възобновяема енергия. \r\nЗа да се предотврати обезлюдяването, докладът обръща внимание и на инфраструктурата – пътища и високоскоростен интернет, който създава условия на младите хора за развитие на бизнес дейности. В планините има много находища на природни богатства, сред които едно от най-големите блага в модерната цивилизация – питейна вода. Ключов момент в доклада е и опазването на околната среда и адаптирането към климатичните промени. Целесъобразното използване на тези възможности означава процъфтяване на планинските региони в ЕС, ако им се обърне подходящото внимание.\r\nДокладът за планинските региони бе подкрепен и от Европейската комисия и предложението ще бъде включено в следващия финансов период, поради което към вицепрезидента бе отправена поканата да открие специализираната дискусия по темата в Брюксел. Форумът „Кохезионна политика в планинските региони“ е продължение на работата по доклада на Илияна Йотова и е от особена важност с оглед на предстоящото разглеждане на многогодишната финансова рамка на ЕС. \r\nПолитиката на сближаване също бе част от изказването на вицепрезидента. „Кохезионната политика, като един от основните инвестиционни инструменти на ЕС, е в състояние да направи повече, отколкото прави в момента за развитието на планинските региони“, каза вицепрезидентът и припомни, че по настояване на президента Румен Радев кохезионната политика бе записана в Римската декларация и ще бъде един от приоритетите за българското председателство.", "date": "2017-06-07", "title": "Вицепрезидентът Илияна Йотова: Планинските региони в Европа трябва да се финансират целево от ЕС"}
{"url": "http://www.focus-news.net/news/2017/06/07/2402342/filip-popov-bsp-problemite-v-sadebnata-sistema-ne-se-reshavat-sas-strukturni-promeni.html", "text": "Проблемите в съдебната система не се решават със структурни промени. Това каза пред журналисти секретарят на ПГ на „БСП за България“ Филип Попов във връзка с изказване на председателя на Върховния касационен съд Лозан Панов за изваждане на прокуратурата от съдебната власт и поставянето й като равно отдалечена институция, което може да стане чрез свикване на ВНС, предаде репортер на Агенция „Фокус“. „Не обсъждаме към момента тази идея. Моето лично становище е, че Конституцията такава каквато е, е достатъчно добра. Просто следва да се спазва“, коментира Попов. По думите му за съжаление днес тя не е спазена в Народното събрание с отхвърлянето на Закона за жестомимичния език на БСП. „Дали прокуратурата да бъде извадена от съдебната власт? Има и такива държави, в които тя е извадена и не е част от системата на съдебната власт. Тук вече опира и въпросът за състава на ВСС. Знаете, че предстои избор на членове на ВСС, защото октомври изтича мандатът на настоящия и ако прокуратурата бъде извадена и се свика ВНС, много теми сигурно ще се отворят в Конституцията. Това не бива да го позволяваме. Това е основният закон, който определя рамките на държавата и законодателството“, допълни Попов. Според него Българската конституция е социално насочена. „Просто следва да се спазва“, заяви Попов. \r\nПопов поясни, че проблемът в съдебната власт е ниското доверие на гражданите и обществото в нейната работа. По думите му след последните промени, не е мръднало доверието в съдебната власт. Той добави, че проблемите там са свързани с липсата на бързина и прозрачност, както и с дисбаланса в натовареността на съдилищата“, коментира Филип Попов. Той обясни, че има и проблеми в прокуратурата, в досъдебното производство, в събирането на доказателства на тази фаза и в работата на самите прокурори. „Трудно се работи, защото има според мен и недокомплект в самата прокуратура. Повече би следвало да се обръща внимание на тези престъпления, които касаят всеки един български гражданин. Говоря за битовата престъпност“, посочи Попов и заяви, че има отстъпления за това от страна на държавата. На въпрос дали се полагат усилия за предотвратяване на корупцията във високите етажи на властта, Попов посочи, че се полагат, но няма видими резултати.  \r\nДеница КИТАНОВА", "date": "2017-06-07", "title": "Филип Попов, БСП: Проблемите в съдебната система не се решават със структурни промени"}
{"url": "http://www.focus-news.net/news/2017/06/07/2402359/stara-zagora-dvama-mazhe-sa-osadeni-za-krazhba-ot-lokomotivno-depo.html", "text": "По обвинителен акт на Районна прокуратура - Стара Загора са осъдени 32-годишния Ангел Й., и 34-годишния Антон С. за това, че в периода 29 януари 2016 г. до 31 януари 2016 г. в Стара Загора в условията на продължавано престъпление, след предварителен сговор помежду си, чрез разрушаване на прегради, здраво направени за защита на имот и използване на техническо средство, отнели чужди движими вещи, собственост на различни юридически лица на обща стойност 29 613 лева от владението на материално отговорно лице, с намерение противозаконно да ги присвоят, като кражбата е в големи размери - престъпление чл.195,ал.2 във връзка с ал.1,т.3,т.4,т.5 във връзка с чл.194,ал.1 във връзка с чл.26,ал.1 от Наказателния кодекс, а Ангел Й. е действал и в условията на опасен рецидив – престъпление по чл.196,ал.1,т.2 във връзка с чл.195,ал.2 във връзка с ал.1,т.3,т.4,т.5 във връзка с чл.194,ал.1 във връзка с чл.26,ал.1 във връзка с чл.29,ал.1,б.“а“ и б.“б“ от Наказателния кодекс. Това съобщиха от пресцентъра на Апелативна прокуратура-Пловдив.\r\nРайонен съд-Стара Загора е наложил на Ангел Й. наказание от четири години лишаване от свобода при първоначален “строг” режим и на Антон С. наказание  от две години и осем месеца лишаване от свобода при първоначален “общ” режим.  \r\nРайонен съд - Стара Загора е разгледал делото по реда на съкратеното съдебно следствие, тъй като подсъдимите са се признал за виновни. Предявен е и приет за съвместно разглеждане граждански иск, който е бил уважен. \r\nПодсъдимите Ангел Й. и Антон С. били безработни и живеели в гр. Стара Загора. В края на месец януари 2016 г. двамата се сговорили да открадната резервни части и метални предмети от „Локомотивно депо – Стара Загора“ към „БДЖ Товарни превози“ ЕООД гр. София. Късно вечерта на 29.01.2016 г. двамата подсъдими отишли до Локомотивното депо, като носели празни чували, както и чук и гаечни ключове.  С чука разбили стената на склада на Локомотивното депо и през отвора проникнали в помещението. Двамата подсъдими напълнили чувалите с различни резервни части (диоди, контакти, бобини и др.), след което напуснали помещението и скрили откраднатите вещи в празни метални контейнери, намиращи се в близост до склада на Локомотивното депо. На 31.01.2016 г. през направения отвор отново влезли в склада и отнели и други резервни части – шини. На следващия ден Ангел Й. и Антон С. предали откраднатите вещи в пункт за изкупуване на метали, като получената сума пари си разделили. Присъдата може да се обжалва и протестира пред Окръжен съд-Стара Загора.", "date": "2017-06-07", "title": "Стара Загора: Двама мъже са осъдени за кражба от локомотивно депо"}
{"url": "http://www.focus-news.net/news/2017/06/07/2402352/ministar-tsetska-tsacheva-fokus-vsekidnevno-zashtitava-pozitsiyata-koyato-si-e-izvoyuvala-a-imenno-na-avtoritet-v-mediynoto-prostranstvo.html", "text": "Министърът на правосъдието Цецка Цачева поздрави Агенция „Фокус“ по случай 17-ия рожден ден на медията. „Приемете моите поздравления и най-добри пожелания по случай Вашия рожден ден! За всички тези години „Фокус“ се доказа като вярна и точна агенция, която бързо и коректно информира своите читатели и слушатели“, се казва в поздравителния адрес на министъра. \r\n„Фокус“ всекидневно защитава позицията, която си е извоювала, а именно на авторитет в медийното пространство.\r\nЗнам, че зад крайния продукт, както зад всяко качествено нещо, стои трудът на безброй хора, безсънни нощи и напрегнати дни. Затова Ви желая да сте здрави, доволни от живота си и винаги да знаете, че истината и свободата заслужават да се борите за тях! \r\nВ мое лице винаги ще имате добър приятел! \r\nУспех и весел празник“, пише още в поздравителния си адрес министър Цецка Цачева.", "date": "2017-06-07", "title": "Министър Цецка Цачева: „Фокус“ всекидневно защитава позицията, която си е извоювала, а именно на авторитет в медийното пространство"}
{"url": "http://www.focus-news.net/news/2017/06/07/2402356/valeri-zhablyanov-bsp-za-balgariya-balgariya-otdelya-nay-nisak-protsent-ot-bvp-za-nauka-ot-vsichki-darzhavi-v-es.html", "text": "Искам да започна моето изказване с една статистика, която е дадена вътре в стратегията и аз не можах вътре да открия онези механизми и пътища, по които тази стратегия да бъде преодоляна. От държавите-членки на ЕС към 2015 г. Българи отделя 0.27% от БВП за научно развитие. Това е най-ниската стойност от всички държави, които членуват в ЕС. Това заяви от парламентарната трибуна народният представител от ПГ на „БСП за България” и зам.-председател на Народното събрание Валери Жаблянов по време на дебатите по проект за решение за приемане на актуализирана Национална стратегия за развитие на научните изследвания в Република България 2017 – 2030 г., предаде репортер на Агенция „Фокус”. „Големият въпрос пред нас е – иска ли България да измени своята траектория на развитие, която ние през последните две десетилетия очертахме, към общество с ниска степен на застъпване на науката в индустрията, селското стопанство, високите постижения?”, попита Жаблянов. По думите му трябва да бъде дискутиран въпросът дали страната ни трябва да отделя по 1% от БВП за развитието на науката. „Ясно е, че държава като България не може да развива науката въобще. Кои са научните приоритети? По тази тема аз не можах да открия някакви съществени предложения”, подчерта Жаблянов. \r\nИван ЛАЗАРОВ", "date": "2017-06-07", "title": "Валери Жаблянов, „БСП за България”: България отделя най-нисък процент от БВП за наука от всички държави в ЕС"}
{"url": "http://www.focus-news.net/news/2017/06/07/2402357/parlamentat-prie-aktualiziranata-natsionalna-strategiya-za-razvitie-na-nauchnite-izsledvaniya-v-republika-balgariya-2017-2030-g.html", "text": "Парламентът прие актуализираната Национална стратегия за развитие на научните изследвания в Република България 2017 – 2030 г., предаде репортер на Агенция „Фокус”. В стратегията се посочва, че чрез мащабно и дългосрочно развитие на системата за научни изследвания България цели да се превърне в привлекателен център за авангардни научни изследвания и развитие на нови технологии, да се привлекат и задържат талантливи учени в България и като краен резултат да се постигне дългосрочен икономически растеж и значително подобряване качеството на живота. В документа са дефинирани определени политики, мерки и инструменти за тяхното реализиране. Предвиждат се три етапа на изпълнение на Стратегията: Първият етап е етап на възстановяване от 2017 до 2022 г.; Вторият етап е на ускорено развитие 2023 - 2025 г.; Третият етап е за достигане на световно ниво до 2030 г. на основата на успешното изпълнение на предишните два етапа.\r\nПредвидено е въвеждането на критерии за атестиране на съответните учени, което ще доведе до допълнителни стимули, включително финансови, за привличане на млади учени и за завръщането на учени в България. \r\nСтратегията предвижда създаването на научно-иновационни комплекси, чрез привличане на партньори от бизнеса, включващи четири национални центъра за върхови постижения и осем иновационни центъра, свързани с регионалния бизнес. \r\nФинансирането ще се осъществява със средства от държавния бюджет за съответната година, със средства от европейските фондове и други източници, като основните средства ще са от Фонд „Научни изследвания”.\r\nИван ЛАЗАРОВ", "date": "2017-06-07", "title": "Парламентът прие актуализираната Национална стратегия за развитие на научните изследвания в Република България 2017 – 2030 г."}
{"url": "http://www.focus-news.net/news/2017/06/07/2402361/temata-balgariya-v-makedonskite-medii-shte-se-zatoplyat-otnosheniyata-sas-sofiya-i-bryuksel-natsionalistat-karakachanov-otbelyaza-i-kato-vitsepremier-denya-na-makedoniya.html", "text": "Новото правителство на Македония ще затопля отношенията с Брюксел и София, съобщават македонските медии след първото заседание на кабинета Заев. Според вестник \"Вест\" първата визита на премиера Зоран Заев и на външния министър Никола Димитров ще бъде в Брюксел, където им предстоят срещи с председателя на ЕК, Жан-Клод Юнкер, с председателя на Съвета на Европа, Доналд Туск и с върховния представител по външна политика и сигурност Федерика Могерини. Веднага след това Заев и Димитров възнамеряват да посетят София, която ще приеме европейското председателство на 1 януари 2018 г.\r\nПромяната на приоритетите във външната политика на Македония са застъпени в изданията \"Репортер\", \"А1 On\", \"еМагазин\", вестник \"Нова Македония\", телевизия \"Канал 5\" и др.\r\nЗа Агенция \"Мета\" и електронните издания \"Либертас\" и \"Локално\" темата България се изчерпва с поклонението на вицепремиера Каракачанов пред паметта на падналите български революционери и поборници в деня на Македония. Македонските медии съобщават: \"Националистът Каракачанов за първи път за първи път отбеляза Денят на Македония като вицепремиер по отбраната и вътрешния ред в страната.\" Изданията акцентират върху оспорването от страна на ВМРО на т.нар. македонска национална идентичност.", "date": "2017-06-07", "title": "Темата България в македонските медии: Ще се затоплят отношенията със София и Брюксел, националистът Каракачанов отбеляза и като вицепремиер Деня на Македония"}
{"url": "http://www.focus-news.net/news/2017/06/07/2402350/hristina-shopova-obshtina-blagoevgrad-pozhelavam-na-tseliya-ekip-na-agentsiya-fokus-vse-taka-da-badat-profesionalisti-i-da-zadavat-posokata-v-koyato-drugite-da-se-dvizhat.html", "text": "Пожелавам на целия екип на Агенция „Фокус“ все така да бъдат професионалисти и да задават посоката, в която другите да се движат. Това каза за Радио „Фокус“ - Пирин Христина Шопова, заместник-кмет по „Култура и хуманитарни дейности“ на Община Благоевград по повод рождения ден на Агенция „Фокус“. „Препоръка не бих дала, а по-скоро пожелание – да продължат в същата посока, да продължават да се развиват все така, да продължават да бъдат четени и винаги да бъдат на мястото на събитията, да бъдат с горещите теми, винаги да показват всичките мнения, както и досега. Успех на целия екип! Все така да бъдете професионалисти“, заяви тя. Христина Шопова пожела на целия екип на медията здраве и дълголетие.\r\nНатали СТЕФАНОВА", "date": "2017-06-07", "title": "Христина Шопова, Община Благоевград: Пожелавам на целия екип на Агенция „Фокус“ все така да бъдат професионалисти и да задават посоката, в която другите да се движат"}
{"url": "http://www.focus-news.net/news/2017/06/07/2402358/reuters-frantsiya-sazdava-nova-rabotna-grupa-za-borba-s-terorizma.html", "text": "В сряда Франция обяви създаването на нова работна група за борба с тероризма, съставена от всички разузнавателни служби. Тя ще има за цел да координира реакциите на органите след извършените атаки, предава Reuters. Решението на Париж бе анонсирано само ден, след като лице с алжирски документи извърши нападение срещу полицейски служител пред катедралата Нотр Дам (Парижката Света Богородица) във френската столица.\r\nНовоизбраният президент Емануел Макрон, описан от съперниците си като слаб по въпросите за сигурността по време на президентската кампания, възложи създаването на специалната единица още миналия месец, за да обедини под обща шапка многобройните френски агенции за сигурност.\r\nДействията на френските разузнавателни служби са подложени на строг контрол след атентатите от ноември 2015 г. в Париж, припомня агенцията.Тереза Герова", "date": "2017-06-07", "title": "Reuters: Франция създава нова работна група за борба с тероризма"}
{"url": "http://www.focus-news.net/news/2017/06/07/2402353/gen-mayor-grudi-angelov-3650-dushi-sa-posetili-voennata-akademiya-georgi-s-rakovski-v-denya-na-otvorenite-vrati-v-chest-na-polk-boris-drangov.html", "text": "3650 души са посетили Военната академия „Георги С. Раковски“ в Деня на отворените врати в чест на полк. Борис Дрангов, който се състоя на 30 май т.г. Това съобщи за Агенция \"Фокус\" началникът на Военна академия „Георги Стойков Раковски” ген.-майор Груди Ангелов. Агенция \"Фокус\" припомня: На 30 май София отбеляза 100-годишнината от смъртта на полковник Борис Дрангов. Още от сутринта във Военната академия „Георги С. Раковски“ имаше Ден на отворените врати, посветен на 145-ата годишнина от рождението и 100-годишнината от героичната гибел на един от най-достойните и обичани български командири. Следобедът продължи с церемония в двора на военната академия. Вицепремиерът и министър на отбраната Красимир Каракачанов прие почетния караул там. Сред присъстващите бяха началникът на отбраната генерал-лейтенант Андрей Боцев; ген.-майор Груди Ангелов, началник на Военна академия „Георги Стойков Раковски”; бригаден генерал Явор Матеев, командир на 68-ма бригада „Специални сили“; зам.-председателя на НС Цвета Караянчева, президентът на Агенция и Радио „Фокус“ Красимир Узунов; народни представители; бившият генерален консул на България в Одрин Георги Димов; кметът на Карлово д-р Емил Кабаиванов, кметът на София Йорданка Фандъкова, народният представител от ГЕРБ вицеадмирал Пламен Манушев, народният представител от \"БСП за България\" Жельо Бойчев, бившият военен министър Бойко Ноев и др.\r\nСлед това Негово Светейшество Българският патриарх и Софийски митрополит Неофит отслужи заупокойна молитва в памет на полк. Борис Дрангов в параклиса „Св. Архангели“ в двора Академията. На научната конференция „Полковник Борис Дрангов - един век по пътя на величието“ бе излъчен филм Филм за него, който е направен преди 20 години. Автори на филма са Красимир Узунов - президент на Агенция и Радио „Фокус“ и Валери Яков - ръководител на радио-телевизионен център „Благоевград“. На събитието бе представена книгата „Азъ служихъ при Дранговъ...\" с автор Красимир Узунов“. През целия ден във Военната академия се стичаха ученици, граждани и гости на столицата по случай Деня на отворени врати. Разходката в Академията включваше следния маршрут: начало от Алеята на победите, където са отбелязани всички важни битки на Българската армия; след това гостите разглеждат Царските зали: алеята на випуските на академията; паметника на Георги Раковски и храма „Св. Архангели“ както и музейната експозиция пред тържествената зала и парка на Военна академия.", "date": "2017-06-07", "title": "Ген.-майор Груди Ангелов: 3650 души са посетили Военната академия „Георги С. Раковски“ в Деня на отворените врати в чест на полк. Борис Дрангов"}
{"url": "http://www.focus-news.net/news/2017/06/07/2402368/varna-6908-grama-marihuana-sa-izzeti-pri-proverka-v-chasten-imot-v-grada.html", "text": "69.08 грама марихуана са иззети при проверка в частен имот в града. Това съобщиха от пресцентъра на МВР. При специализирана полицейска операция, проведена на 5 юни във Варна, в момент на разпространение на наркотични вещества е задържан 27-годишен мъж с инициали М. П., известен на органите на реда. В хода на извършените в дома му процесуално-следствени действия са намерени и иззети 69.08 грама марихуана, 3.12 грама производно на амфетамин вещество, както и електронни везни. По случая е образувано досъдебно производство, материалите са докладвани на прокурор от Окръжна прокуратура – Варна. С прокурорско постановление мярката за задържане на М. П. е удължена за срок до 72 часа. Повдигнато му е обвинение.", "date": "2017-06-07", "title": "Варна: 69.08 грама марихуана са иззети при проверка в частен имот в града"}
{"url": "http://www.focus-news.net/news/2017/06/07/2402363/radoslav-stamenkov-mezhdunarodna-organizatsiya-po-migratsiya-blizo-tri-pati-sa-se-uvelichili-zhertvite-na-trafik-na-hora-u-nas-spryamo-2015-godina.html", "text": "Увеличава се броят на жертвите на трафик на хора с цел трудова или сексуална експлоатация у нас. Само за миналата година Международна организация по миграция в България е подпомогнала близо 90 такива. През 2015 година броят им е бил около 35, посочи Радослав Стакменков ръководител на мисията на Международната организация по миграция (МОМ) в България, предаде репортер на Радио „Фокус“ – Велико Търново. Той припомни, че структурата функционира у нас от 1 999 година и от тогава е помогнала на над 1 000 жертви. Увеличението на случаите само за последните две години е почти тройно. За периода 2007 – 2012 година са регистрирани средно по 10 на година. „Друга тенденция е увеличаването на мъжете жертви на трафик с цел трудова експлоатация. Има увеличен брой и при възрастните хора, които се извеждат в чужбина с цел просия. Това са предимно хора със здравословни или ментални проблеми, с алкохолни зависимости. Те се водят основно в Скандинавски страни. Болшинството от жертвите са от ромски произход, с психологически и здравословни проблеми“, каза още Радослав Стаменков. Той подчерта и, че на територията на Европейския съюз България и Румъния водят челната позиция за страни с най-много жертви.\r\nЛуиза ТРАНЧЕВА", "date": "2017-06-07", "title": "Радослав Стаменков, Международна организация по миграция: Близо три пъти са се увеличили жертвите на трафик на хора у нас спрямо 2015 година"}
{"url": "http://www.focus-news.net/news/2017/06/07/2402370/moldovaorg-v-ramkite-na-po-malko-ot-sedmitsa-ruskite-voyski-sa-proveli-nay-malko-tri-ucheniya-v-pridnestrovieto.html", "text": "В рамките на последните шест дни руски военни са провели най-малко три учения (антитерористични, разузнавателни и бойни) на територията на Приднестровието, която де юре е част от Република Молдова, предава Moldpress.org.\r\nПървото военно учение е проведено на 2 юни и в рамките му войниците са отработвали уменията си за унищожаване на лекотоварни автомобили, огневата мощ и живия ресурси на противника. Началото на второто, на което са тренирани разузнавателните способности на военнослужещите, е обявено два дни по-късно. \r\nТретото, проведено паралелно с първите две, е било насочено към противодействие на терористични групировки при опит за взимане на заложници – цивилни и военни, щурмуване и нападение на военна база.\r\nВсички учения са организирани от Оперативната група на руските сили, чието присъствие в Приднестровието е третирано като незаконно от страна на Кишинев.Тереза Герова", "date": "2017-06-07", "title": "Moldova.org: В рамките на по-малко от седмица руските войски са провели най-малко три учения в Приднестровието"}
{"url": "http://www.focus-news.net/news/2017/06/07/2402367/sofiya-transportnata-komisiya-kam-sos-glasuva-razshirenie-na-zelenata-zona-v-kvartalite-lozenets-i-sredets.html", "text": "Транспортната комисия към Столичния общински съвет гласува разширение на \"Зелената зона в кварталите „Лозенец“ и „Средец“, предаде репортер на Агенция „Фокус“.  В \"Лозенец\" разширение на платената зона ще има в квадрата между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни Връх\". За \"Средец\" искането е да се паркира платено в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску и улиците \"Мизия\", и \" Хан Омуртаг\". \r\nКметът на район „Средец“ Мария Ачкова каза, че това е единственото решение, което е нормативно възможно и установено като практика, както и стъпка в правилната посока. „Предлагам след време да се направи една оценка на въздействието, което зоната е имала, въз основа на това, което ще се установи. Целта е все повече да се улесняват гражданите в квартала и да се успокоява движението в центъра“, посочи тя. По думите ѝ над 1100 места ще бъдат разкрити за платено паркиране. \r\nКметът на район „Лозенец“ Любомир Дреков заяви, че обсъжданията по разширяването на \"Зелената зона\" са започнали още през 2014 г., като от тогава нараства броят желаещи това да се случи, защото към момента има безразборно паркиране, което създава рискове за пешеходците. „Единственият механизъм, по който може трайно и категорично да бъде решен проблемът с колите по тротоари и зелени площи е въвеждането на зелена зона. Това е единственият начин да имаме постоянен и ежедневен контрол върху паркирането“, посочи той. \r\nПредстои предложението да влезе за одобрение на сесията на Столични общински съвет (СОС).   \r\nСтефан ПЕТРОВ", "date": "2017-06-07", "title": "София: Транспортната комисия към СОС гласува разширение на \"Зелената зона\" в кварталите „Лозенец“ и „Средец“"}
{"url": "http://www.focus-news.net/news/2017/06/07/2402366/brigaden-general-plamen-yordanov-17-godini-fokus-e-povod-za-ravnosmetka-udovletvorenie-ot-postignatoto-i-stremezh-za-novi-predizvikatelstva.html", "text": "Командирът на 61 Стрямска механизирана бригада поздрави „Фокус” по случай рождения ден на медията. „Днешният празничен ден, в който „Фокус” отбелязва 17-та годишнина от създаването си, е повод да изразя своето уважение и възхищение към всички вас, за активната ви роля, амбиция, постоянство и обективно информационно отразяване на актуалните политически, икономически и обществени събития в страната; за изграждането и поддържането на позитивен публичен имидж пред българската и международна общественост. \r\n17 години агенция „Фокус\" е време, в което професионалната преценка и откритият подход са повод за равносметка, удовлетворение от постигнатото и стремеж за нови предизвикателства. Нека празничният ден бъде повод за самочувствие и настроение! Пожелавам ви здраве и благоденствие, за да съхраните непримиримия си журналистически дух, и все така упорито с много енергия и последователност да отстоявате мястото си в информационното пространство! Честит празник”, се казва в поздравителния адрес на бригаден генерал Пламен Йорданов.", "date": "2017-06-07", "title": "Бригаден генерал Пламен Йорданов: 17 години „Фокус” е повод за равносметка, удовлетворение от постигнатото и стремеж за нови предизвикателства"}
{"url": "http://www.focus-news.net/news/2017/06/07/2402360/kmetat-na-plovdiv-ivan-totev-privilegiya-e-v-tova-vreme-kogato-se-govori-za-falshivi-novini-da-imame-mediya-kato-fokus.html", "text": "Самият факт, че „Фокус“ успява да се задържи цели 17 години в тази агресивна и изкривена в последните години медийна среда в България означава много. Това каза за Радио „Фокус” - Пловдив кметът на Пловдив Иван Тотев по повод 17-ия рожден ден на Агенция „Фокус”. „Означава много да умееш да бъдеш лидер, да държиш това високо ниво и да даваш хоризонт за равнение на всички други”, добави Тотев. По думите му това означава, че има хора, които стоят зад медията с цялото си сърце, любов душа и пари, означава, че има хора, които работят за медията с цялото си сърце, душа и любов, за да държат това високо ниво. „За мен е огромна привилегия и радост, че имаме възможност толкова често да работим с „Фокус”, каза още пловдивският кмет. Той добави, че е привилегия в това време, когато се говори за фалшиви новини, да имаме медия като „Фокус”, която има това обществено доверие, така че да няма нужда после да се проверява новината и другаде. „Това е темата, която трябва да бъде актуална за всички медии. В това отношение „Фокус” дава едни хоризонти, по които се равняват и другите”, каза още Иван Тотев. Според него да задържиш това ниво е голямо предизвикателство, затова пожелава на медията да задържи тези мащаби и в бъдеще.\r\nЦветана ТОНЧЕВА", "date": "2017-06-07", "title": "Кметът на Пловдив Иван Тотев: Привилегия е в това време, когато се говори за фалшиви новини, да имаме медия като „Фокус”"}
{"url": "http://www.focus-news.net/news/2017/06/07/2402365/glavniyat-prokuror-sotir-tsatsarov-nso-i-voenno-okrazhna-prokuratura-proveryavat-sluchaya-s-razvinteniya-bold-ot-kolata-na-predsedatelya-na-vks-lozan-panov.html", "text": "НСО и Военно-окръжна прокуратура проверяват случая с развинтения болд от колата на председателя на ВКС Лозан Панов. Това каза пред журналисти главният прокурор Сотир Цацаров, предаде репортер на Агенция „Фокус“.\r\nНа въпрос ще се самосезира ли Прокуратурата по повод информацията за развинтен болд на гумата на колата на председателя на ВКС Лозан Панов, Цацаров отговори: „Президентът ме информира, че след като е разбрал вчера за инцидента от колегата Панов е разпоредил незабавно проверка, в качеството си на висшестоящ на националната служба за охрана. Тази проверка е в ход и е интензивна“.  Цацаров допълни, че Прокуратурата не е била уведомена нито началника на НСО, нито от г-н Панов. На базата на вчерашните му изявления е на лице сааосезиране на Военно-окръжна прокуратура, с оглед на това, че НСО е подведомствено на компетентността на военната прокуратура.  В 12.00 часа днес, което означава, че това се осъществява, военни прокурори извършват пряко проверка и снемат обяснения, изземват се данни за автомобила, последните прегледи и технически прегледи. По нареждане  на президента се извършва съответната проверка от НСО, по мое разпореждане и след сезиране от пресата военна прокуратура проверя това. Резултатите ще бъдат публични. \r\nМен не ме е страх. В тази професия място за страхливи няма. Поемам ангажимент и ще разговаря с колегите от военната прокуратура всички резултати от проверката да са публични. \r\nПо думите му НСО и началника на службата е трябвало веднага да сезира компетентните органи - не само Прокуратурата, но и президента, тъй като службата е пряко подчинена на президента.\r\nСтефан ПЕТРОВ", "date": "2017-06-07", "title": "Главният прокурор Сотир Цацаров: НСО и Военно-окръжна прокуратура проверяват случая с развинтения болд от колата на председателя на ВКС Лозан Панов"}
{"url": "http://www.focus-news.net/news/2017/06/07/2402372/haskovo-575-chifta-artikuli-s-logo-na-zashtiteni-marki-sa-izzeti-pri-proverka-na-lek-avtomobil-v-simeonovgrad.html", "text": "575 чифта артикули с лого на защитени марки са иззети при проверка на лек автомобил в Симеоновград. Това съобщиха от пресцентъра на МВР. Снощи на улица „Съединение” в града полицейски служители спрели за проверка лек автомобил „Опел”. При предприетата инспекция в колата, шофирана от 54-годишен мъж от Сливен, те намерили марковите стоки, транспортирани без съгласието на правопритежателя. Водачът не е представил разрешително. Спортните обувки и джапанки са иззети с протокол за доброволно предаване. В РУ - Харманли е образувано е досъдебно производство.", "date": "2017-06-07", "title": "Хасково: 575 чифта артикули с лого на защитени марки са иззети при проверка на лек автомобил в Симеоновград"}
{"url": "http://www.focus-news.net/news/2017/06/07/2402369/glavniyat-prokuror-sotir-tsatsarov-ne-e-nuzhna-evropeyska-proverka-na-sada-za-naglite.html", "text": "Не е нужна европейска проверка на съда за „Наглите\". Това каза пред журналисти главният прокурор Сотир Цацаров, предаде репортер на Агенция „Фокус“.  На въпрос с какво е заплаха за Лозан Панов и бившия правосъден министър Христо Иванов, за да бъде атакувана така Прокуратурата, Цацаров коментира: „Аз не се схващам като заплаха или мишена за някого. Достатъчно време съм работил тази професия, за да знам, че не ме е страх“.  \r\nВъв връзка със срещата си с президента, Цацаров уточни, че са обсъдили конкретни неща, които трябва да бъдат свършени, включително и изменения в Наказателно-процесуални кодекс. „Нито аз, нито президентът имаме законодателна инициатива, но това не пречи да бъдат обсъждане и конкретни идеи, включително за корупцията по високите етажи“, обясни той. „За какво е промяна в Конституцията. Отварянето на темата за промяна в Конституцията има значение за тези, които не успяха да реализират и 3% на парламентарните избори. На тях не им остана нищо друго, освен отново да издигнат лозунга за съдебна реформа. Отделен въпрос е, че практическите и професионални познания за съдебна реформа са под нивото на 2.99, колкото успяха и да вземат изборите“, заяви главният прокурор. „Съдебната реформа за тези хора в момента е лозунг. Някой чул ли е една конкретна идея? Не, само лозунги – съдебна реформа и виновна Прокуратура. Аз не казвам, че е невинна. Държавният глава беше много прав – комплексният подход изисква да гледаме кривиците на всеки, да не използваме това съдебна реформа, съд, прокуратура, противопоставяне, за да си реализираме долните политически цели“, допълни Цацаров.\r\n„Аз засегнах при президента темата „Цум-гейт\". Казах ясно, че трябва да се въведат правила, но те трябва да важат за всички.\", каза още той и допълни, че и президентът, според него, споделя това мнение.\r\n„Ако в стенограмите за КТБ не се съдържа класифицирана информация, която да е от значение за националната ни сигурност, а не да брани опасенията на един или друг участник в срещите, какво скрито тогава трябва да остане? Въпросите, които се поставят спрямо стенограмите, неизбежно ще получат своя отговор в съдебната зала. Тогава какво има да се крие\", попита Сотир Цацаров. \r\nВъв връзка със предсрочното освобождаване на двамата от групата „Наглите“ и необходима ли е европейска проверка на  съда, подобна на тази на Прокуратурата, Цацаров заяви:  „Не е нужна европейска проверка на съда за „Наглите\". Всичко, което стана до момента с европейската проверка не е проверка, не е одит, а технически доклад, помощ, която е повече от полезна. Това е проверка само в устата на Христо Иванов. Това не е проверка, от помощ никой не трябва да се плаши\",  каза още Цацаров. По думите му няма нищо лошо, ако това се случи и в съда. „Ще е само за доброто на всички ни“.\r\nСтефан ПЕТРОВ", "date": "2017-06-07", "title": "Главният прокурор Сотир Цацаров: Не е нужна европейска проверка на съда за „Наглите\""}
{"url": "http://www.focus-news.net/news/2017/06/07/2402364/stefan-filchev-kashta-muzey-ivan-vazov-sopot-agentsiya-fokus-konstruira-i-podhranva-rodolyubie-i-patriotizam.html", "text": "Агенция „Фокус“ конструира и подхранва родолюбие и патриотизъм. Това каза за Радио „Фокус“ – Пловдив Стефан Филчев, директор на къща музей „Иван Вазов“ в Сопот, по повод 17-ия рожден ден на Информационна агенция „Фокус“. По думите му конструирането и подхранването на родолюбие е мисия, чието изпълнение е изключително важно в днешния глобален свят. „Бих препоръчал на Агенция „Фокус“ да обръща повече внимание на екологията. Трябва медията да бъде медиатор между проблемите на „малките“ хора и отговорните институции на национално ниво – тези, които са длъжни да отговарят за решението на проблемите. Така всички ще бъдат удовлетворени, защото силата на една медия е не само когато дава информация, а когато настоява и търси решение на различните проблеми“, коментира Филчев. Директорът на къща музей „Иван Вазов“ в Сопот сподели, че е удивен от отношението на Агенция „Фокус“ към културата. „Вие имате много специализирани предавания, в които отделяте внимание на културно-историческото наследство на различни региони. Няма друга медия, която да го прави в мащаба, в който вие го правите“, посочи Филчев.\r\nТой пожела на екипа на Агенция „Фокус“ много усмивки, да работи със същия позитивизъм и хъс, както и да има все повече слушатели и читатели. „Вие го заслужавате!“, каза Стефан Филчев.\r\nТони МИХАЙЛОВ", "date": "2017-06-07", "title": "Стефан Филчев, къща музей „Иван Вазов“ – Сопот: Агенция „Фокус“ конструира и подхранва родолюбие и патриотизъм"}
{"url": "http://www.focus-news.net/news/2017/06/07/2402373/nikolay-zaychev-kmet-na-peshtera-okolo-20-sa-zasegnatite-kashti-sled-svlachishtnite-protsesi-v-grada-tri-ot-tyah-sa-v-po-tezhko-sastoyanie.html", "text": "Около 20 са засегнатите къщи след активизиралите се свлачищни процеси в Пещера, три от тях са в по-тежко състояние. Това съобщи за Радио „Фокус” – Пазарджик Николай Зайчев, кмет на Община Пещера. „Имаме проблем, свързан с един от нашите квартали, по-точно на ул. „Ангел Калоянов”, където започнаха свлачищни процеси. Сформирахме комисия, начело с „Геозащита”, която ще констатира откъде идва проблемът – от свалачища или от подпочвени води и по-най-бързия начин да можем да реагираме. Имаме готовност за стартираме и процес обявяване на частично бедствено положение, но искаме да изчакаме констатацията и препоръките на „Геозащита”, уточни Зайчев. Той каза още, че големият проблем идва от незаконната сеч от страна на роми в резерват „Купена”. Това води до слачищни процеси, които трудно могат да бъдат овладени. Към момента на територията на община Пещера има 3 действащи свлачища, по който се извършват укрепителни дейности.\r\nАлбена ЖИЛЕКОВА", "date": "2017-06-07", "title": "Николай Зайчев, кмет на Пещера: Около 20 са засегнатите къщи след свлачищните процеси в града, три от тях са в по-тежко състояние"}
{"url": "http://www.focus-news.net/news/2017/06/07/2402377/varna-dva-avtomobili-sa-se-udarili-v-rayona-na-paten-vazel-slanchevo-na-magistrala-hemus-nyama-tezhko-postradali.html", "text": "Два автомобила са катастрофирали на автомагистрала „Хемус“ в района на пътен възел Слънчево, няма тежко пострадали при инцидента. Това съобщиха от ОД на МВР – Варна. Инцидентът е възникнал около 11.00 часа в платното в посока Варна. Водачът на единия от автомобилите, който е на 54 години, е отведен за преглед с оплаквания от болки в гърдите. Със същите оплаквания е отведена за преглед и 26-годишна пътничка от същия автомобил.\r\nПроизшествието се обслужва, преминаването в района се осъществява в едната лента и с повишено внимание.", "date": "2017-06-07", "title": "Варна: Два автомобили са се ударили в района на пътен възел Слънчево на магистрала „Хемус“, няма тежко пострадали"}
{"url": "http://www.focus-news.net/news/2017/06/07/2402362/tass-seriyata-napadeniya-v-teheran-v-bolnitsa-sa-nastaneni-35-dushi.html", "text": "Общо 35 души са хоспитализирани след серията въоръжени нападения, които бяха извършени в иранската столица в сутрешните часове на сряда, предава TACC.\r\nСъответната информация бе разпространена от говорител на Министерството на здравеопазването на близкоизточната република, който увери, че на пострадалите „се оказва необходимата медицинска помощ“.\r\nОт ведомството засега потвърждават смъртта на двама души. Тереза Герова", "date": "2017-06-07", "title": "ТАСС: Серията нападения в Техеран: В болница са настанени 35 души"}
{"url": "http://www.focus-news.net/news/2017/06/07/2402374/d-r-hasan-ademov-dps-edna-godina-predi-navarshvane-na-palnoletie-mozhe-da-se-kazhe-che-fokus-e-v-zryala-vazrast.html", "text": "Една година преди навършване на пълнолетие, може да се каже, че „Фокус“ е в зряла възраст. Това каза народният представител от ПГ на ДПС и председател на Комисията по социална политика в Народното събрание д-р Хасан Адемов по повод 17-ия рожден ден на  „Фокус“. „Вие сте обективна медия, която дава възможност за разгръщане на дискусии, за изразяване на различни мнения по това, което се случва в българския политически живот. От тази гледна точка ви пожелавам да продължите усилията си и да бъдете трансмисия за това, което се случва в политическото пространство и вашите читатели и слушатели“, каза д-р Адемов. По думите му по този начин българските граждани ще бъдат максимално коректно информирани за ставащото в Народното събрание. „Пожелавам ви да бъдете генератор на идеи, да търсите различните гледни точки, за да може в условията на прозрачност, обективно представяне на факти и обстоятелства около това, което се случва в Народното събрание да дадете своя принос за демократизирането на страната“, допълни д-р Хасан Адемов. Той поясни, че това, което „Фокус“ прави досега, е в рамките на приемливото разбиране за отразяване на политическия живот. „Това, което бих пожелал да виждам на страницата на вашата медия, е да давате повече възможност за различни гледни точки, за да може читателят да е този, който да избере най-обективната“, поясни депутатът. Според него, когато има обективно представяне на информацията, винаги възприятието на представяното е адекватно.\r\nДеница КИТАНОВА", "date": "2017-06-07", "title": "Д-р Хасан Адемов, ДПС: Една година преди навършване на пълнолетие, може да се каже, че „Фокус“ е в зряла възраст"}
{"url": "http://www.focus-news.net/news/2017/06/07/2402382/sofiyska-rayonna-prokuratura-povdigna-obvinenie-na-mazh-za-krazhbi-ot-nyakolko-leki-avtomobila.html", "text": "Софийска районна прокуратура привлече като обвиняем Калоян Кирков, който в нощта на 6 юни 2017 г., около 04.00 часа, в София, ж. к. „Гоце Делчев“, от няколко паркирани в близост един до друг автомобила, след като последователно счупил стъклата им, е отнел различни, намиращи се в превозните средства ценни вещи – раници и чанти, съдържащи спортна екипировка, електрически инструменти, консумативи с течности за автомобили и др. Това съобщиха от пресцентъра на Прокуратурата. Действията на Кирков били забелязани от намиращ се в близост до мястото на извършване на деянието свидетел, който незабавно сигнализирал на телефон 112. Служителите на реда задържали на място Кирков, а по случая било образувано досъдебно производство. Впоследствие му е повдигнато обвинение за извършено престъпление по чл. 196, ал. 1, т. 2, вр. чл. 195, ал. 1, т. 3, вр. чл. 194, ал. 1, вр. чл. 29, ал. 1, б. „А“ и „Б“, вр. чл. 26, ал. 1 НК (като деянието е извършено в условията на опасен рецидив). \r\nПредвид изключително високата обществена опасност на дееца и тази на извършеното деяние, прокуратурата е разпоредила задържане на обвиняемия до 8 юни 2017 г., когато той ще бъде конвоиран в сградата на Софийския районен съд за разглеждане на искане за неговото по-нататъшно задържане под стража.", "date": "2017-06-07", "title": "Софийска районна прокуратура повдигна обвинение на мъж за кражби от няколко леки автомобила"}
{"url": "http://www.focus-news.net/news/2017/06/07/2402379/radoslav-stamenkov-mezhdunarodna-organizatsiya-po-migratsiya-brakovete-sa-edin-ot-nay-novite-nachini-za-legaliziraneto-na-migranti-na-teritoriyata-na-evropeyskiya-sayuz.html", "text": "Браковете са един от най-новите начини за легализирането на мигранти на територията на Европейския съюз. Все по-чести са случаите, в които граждани на Съюза биват принуждавани да сключат брак с чужденец, за да може той да пребивава легално в Европа. У нас също вече има регистрирани такива, поясни пред журналисти във Велико Търново Радослав Стаменков, ръководител на мисията на Международната организация по миграция (МОМ) в България, предаде репортер на Радио „Фокус“ – Велико Търново. Той коментира, че първенец в този вид „измама“ е Ирландия, където годишно се регистрират между 200 и 300 случая. „Имаме няколко случаи на български граждани, които са сключили множество бракове в различни страни членки на ЕС. Това явление е широко разпространено в Западна Европа”, каза още Радослав Стаменков. По думите му има и положителна тенденция – намаляват случаите с непридружени български деца, използвани за просия в чужбина. Сега те са около 20 - 30 на година, като към 2007 са били около 80 - 100. „За съжаление броят непридружени деца, граждани на чужденци, се покачва. Миналата година в страната имаше между 2 000 и 3 000 деца мигранти. Те са изключително мобилни, използват България като транзитна страна, пребивават тук изключително малко време и продължават своя път. Това е много уязвима група. Много често стават обект на сексуална експлоатация. В повечето случаи се касае за взимане на пари на заем, за да заминат в Западна Европа да спасят семействата си, след което, за да заплатят това пътуване, те трябва да „изработят” своя дълг към лихварите. Това е сравнително нов феномен за България, тъй като все още сме транзитна страна”, обясни Радослав Стаменков. Той добави, че Международната организация по миграция работи основно по няколко направления – превенция и информиране, предоставяне на директни услуги и опит да помогнат с пакет от мерки, включващи от правна до медицинска помощ и т.н.\r\nЛуиза ТРАНЧЕВА", "date": "2017-06-07", "title": "Радослав Стаменков, Международна организация по миграция: Браковете са един от най-новите начини за легализирането на мигранти на територията на Европейския съюз"}
{"url": "http://www.focus-news.net/news/2017/06/07/2402380/afp-voenen-samolet-s-116-dushi-na-borda-izchezna-nad-mianmar.html", "text": "Самолет на мианмарските военни с 116 души на борда изчезна в южната част на страната, предава AFP.\r\n„Връзката се загуби внезапно около 1.35 ч. (местно време), когато достигна на около 20 мили западно от град Дауей\", се казва в събщение от военните, в което се подчертата, че спасителните операции продължават.\r\nИзточник съобщава, че на борда на машината е имало 105 пасажери и 11-членен екипаж..Тереза Герова", "date": "2017-06-07", "title": "AFP: Военен самолет с 116 души на борда изчезна над Мианмар"}
{"url": "http://www.focus-news.net/news/2017/06/07/2402371/inzh-daniel-panov-kmet-na-veliko-tarnovo-fokus-postavya-balgarshtinata-natsionalniya-duh-istoriyata-i-kulturata-na-vodeshto-myasto-v-informatsionniya-potok.html", "text": "„Фокус” е сред малкото медии, които поставят българщината, националния дух, историята и културата на водещо място в информационния поток. Това се казва в поздравителния адрес на кмета на Община Велико Търново инж. Даниел Панов, съобщиха от пресцентъра на Общината. „От мое име и от името на великотърновската общественост Ви поздравявам по случай 17-годишния рожден ден. Поздравявам всички журналисти и служители на авторитетната медия”, казва инж. Панов. \r\n„Благодаря Ви, че вече близо две десетилетия давате обективна, точна и същевременно бърза информираност на обществото във Велико Търново, в България, а и по света за всичко, случващо се у нас и в чужбина! Агенция „Фокус” е сред малкото медии в България, които поставят българщината, националния дух, историята, културата, традициите и обичаите на полагащото им се водещо място в информационния поток. Поздравявам Ви за това така необходимо на всички нас родолюбие!\r\nУверен съм, че и занапред ще продължаваме да работим съвместно и успешно за доброто на Велико Търново! Честит празник”, се казва още в поздравителния адрес на кмета на Община Велико Търново инж. Даниел Панов.", "date": "2017-06-07", "title": "Инж. Даниел Панов, кмет на Велико Търново: „Фокус” поставя българщината, националния дух, историята и културата на водещо място в информационния поток"}
{"url": "http://www.focus-news.net/news/2017/06/07/2402381/17-godini-fokus-korektnata-nezavisima-i-obektivna-mediya-obzor-i.html", "text": "За 17-те години на своето съществуване Агенция „Фокус“ се е доказала като коректна, независима и обективна медия. Това споделят институциите и партньорите на Агенция „Фокус” по повод 17 -ия рожден ден на медията.  Точно преди 17 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. За тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия. Вицепремиерът Екатерина Захриева пожела на \"Фокус\" да поддържа постигнатото изключително ниво на професионално качество на информацията. Според министъра на регионалното развитие и благоустройството Николай Нанков „Фокус“ е една от най-обективните медии, журналистика от висока класа. Министърът на правосъдието Цецка Цачева отбеляза, че агенцията всекидневно защитава позицията, която си е извоювала на авторитет в медийното пространство.Депутатът от ГЕРБ Даниела Савеклиева коментира, че за 17 години Агенция „Фокус“ се доказа като лидер в медийното пространство с коректност, точност и поддържане на българския национален дух. Народният представител от БСП Манол Генов пожела на медията хората да продължават да си сверяват часовника с „Фокус“. Арабистът проф. Владимир Чуков заяви, че „Фокус“ по нищо не отстъпва на една съвременна европейска информационна агенция. По думите на бившия генерален консул в Одрин Георги Димов Агенция „Фокус“ се е наложила като информационен лидер у нас, в съседните страни и в световен мащаб. По думите на експерта по антитероризъм Христо Смоленов Агенция „Фокус“ формира знания и разбиране за глобалните процеси, които протичат у нас и по света. Ген. Чавдар Червенков, бивш ръководител на Военното разузнаване и министър на вътрешните работи в служебното правителство на Ренета Инджова пожела на агенцията да остане все така точна, обективна и равноотдалечена от политическите сили. \r\nСпоред председателя на Българския червен кръст акад. Христо Григоров „Фокус“ е надеждата за точна, открита и много достъпна информация за хората. Евродепутатът от ГЕРБ/ ЕНП Емил Радев заяви, че Агенция „Фокус“ има много стабилно присъствие сред българските медии. Председателят на УС на Националния браншови съюз на хлебарите и сладкарите Мариана Кукушева заяви, че денят започнал с „Фокус“ и хляба е денят, в който се случват добрите неща за нас. Тя добави, че във „Фокус“ интервютата, мненията, новините, анализите се правят от хора, които имат физиономия, която е различима и като визия, и като изказ, и като отговорност за това, което правят и заяви, че агенция е безспорен лидер в областта на информацията. Главният държавен здравен инспектор д-р Ангел Кунчев заяви, че Агенция „Фокус“ постепенно се превърнала в един от водещите новинарски канали. \r\nb>Областният управител на Варна Стоян Пасев сподели, че медията винаги е отразявала вярно и точно думите му и никога не му се е налагало да прави опровержение. „Всички искаме събитията да се отразяват вярно за всички читатели и слушатели“, добави той. Областният управител на Благоевград Бисер Михайлов отбеляза, че в днешното време, когато медийно пространство е залято от фалшиви новини, „Фокус“ е медията, която отразява независимо и обективно. Областният управител на Добрич Красимир Кирилов коментира, че за 17 години Агенция „Фокус“ успя да се докаже на медийния пазар като коректна и актуална агенция. Областният управител на Шумен проф. Стефан Желев коментира, че медията е доказала, че професионализмът се отстоява всеки ден, а зад него стоят отговорни, мотивирани и амбициозни хора. \r\nПо думите му медията продължава да провокира интереса на аудиторията с аналитичния поглед към най-важните обществено–политически събития. Областният управител на Пловдив  Здравко Димитров каза, че доверие и коректност са много важни думи в днешно време, а „Фокус” ги притежава. Кметът на Бургас Димитър Николов заяви, че  от създаването си досега, година след година „Фокус” се превърна в една от най-достойните и независими български медии. По думите му 17 години са сигурен гарант за бъдещото развитие на медията и утвърждаването й във водещ информационен източник. Кметът на Гоце Делчев Владимир Москов определи работата на медията с думите професионализъм и голям патриотизъм. Кметът на Ямбол Георги Славов коментира, че ако „Фокус“ продължи да провокира с прямота и достоверност, със сигурност ще е най-добрата информационна агенция в България.  Кметът на Велико Търново инж. Даниел Панов отбеляза, че „Фокус” е сред малкото медии, които поставят българщината, националния дух, историята и културата на водещо място в информационния поток. Кметът на Пловдив Иван Тотев заяви, че привилегия е в това време, когато се говори за фалшиви новини, да имаме медия като „Фокус”. Кметът на Петрич Димитър Бръчков отбеляза, че Агенция „Фокус” е показала, че комплексната работа преди всичко е съобразена с журналистическата етика. Кметът на Садово Димитър Здравков заяви, че Агенция и Радио „Фокус“ са пример за обективност и коректност в създаването на новини. Според кмета на Варна Иван Портних лидерските позиции, които „Фокус“ поддържа в конкурентната медийна среда вече 17 години, са ясен знак за висок професионализъм. По думите на кмета на Враца Калин Каменов  Агенция „Фокус“ е важен партньор и информационен портал, чрез който не само българите, но и всички зад граница получават достоверна информация. \r\nЗа военния историк доц. д-р Петър Ненков „Фокус” е истински флагман на онези медии, които се опитват да възкресят славните примери на героизъм и добродетелите ни. Командирът на 61-ва Стрямска механизирана бригада бригаден генерал Пламен Йорданов, коментира, че рожденият ден на Агенцията е повод за равносметка, удовлетворение от постигнатото и стремеж за нови предизвикателства. бригаден генерал Явор Матеев, командир на 68-а бригада „Специални сили“ Явор Матеев заяви, че „Фокус” е номер 1 в страната – медията, която най-бързо, най-точно и най-обективно ни информира за всичко.Директорът на къщата музей „Иван Вазов“ в Сопот Стефан Филчев заяви, че медията конструира и подхранва родолюбие и патриотизъм.", "date": "2017-06-07", "title": "17 години „Фокус“ – коректната, независима и обективна медия (ОБЗОР I)"}
{"url": "http://www.focus-news.net/news/2017/06/07/2402385/plovdiv-v-grada-be-otkrit-nay-noviyat-turisticheski-tsentar-do-rimskiya-stadion.html", "text": "В Пловдив бе открит най-новият Туристически център, точно до Римския стадион, предаде репортер на Радио „Фокус” - Пловдив. Центърът е трети поред и вече работи за посетители. В него Фондация 2019 ще може да извършва и част от търговската си дейност, а средствата ще отиват в бюджета ѝ. Ще се продават фланелки и други брандирани артикули, с реклама на Пловдив 2019.\r\nЛентата на новия Туристически център преряза пловдивският кмет Иван Тотев, който изтъкна, че това ще бъде една от основните локации в града през следващите години, особено през 2019, когато Пловдив ще е европейска столица на културата. „По някакъв начин последните години исторически връщаме града към корените му”, каза Тотев. Той поясни, че в края на 19 век и средата на 20 век центърът на Пловдив е бил именно тази улица, която се е наричала „Търговска улица” и е завършвала с Рибния пазар на края и това е основна търговска улица, центъра, сърцето на града около този площад и търговската зона в кв. \"Капана\". От 60-те години градът започва да измества този център с Централен площад. „Но с дейностите през последните години, с облагородяването на тази зона и ремонта на Римския стадион, ние връщаме част от центъра в историческото си място и с новия Туристически център и със събитията в тази част на града”, каза още Тотев. По думите му Пловдив се превръща в един град, за който не стига един ден за да го разгледаш. Тотев уточни, че Центърът ще работи 7 дни в седмицата постоянно. Мястото е пресечна точна на много маршрути в града, към музеите. Това ще повлияе на туристическия имидж на Пловдив още повече.\r\nПредвижда се да се увеличи щата на Фондация 2019 и на Отдел Култура.\r\nЦветана ТОНЧЕВА", "date": "2017-06-07", "title": "Пловдив: В града бе открит най-новият Туристически център до Римския стадион"}
{"url": "http://www.focus-news.net/news/2017/06/07/2402378/afp-emanyuel-makron-potvardi-smartta-na-treti-frenski-grazhdanin-v-teroristichnata-ataka-v-london.html", "text": "Президентът на Франция Еманюел Макрон потвърди, че още един негов сънародник е загинал в резултат на терористичната атака в сърцето на Лондон в събота вечер, след като бе съобщено, че британската полиция извади тялото му от река Темза, предава AFP.\r\n„Тази сутрин получихме потвърждение на новия брой на загиналите. От френска страна има трима загинали и 11 ранени“, заяви Макрон.Тереза Герова", "date": "2017-06-07", "title": "AFP: Еманюел Макрон потвърди смъртта на трети френски гражданин в терористичната атака в Лондон"}
{"url": "http://www.focus-news.net/news/2017/06/07/2402383/mehr-seriyata-napadeniya-v-teheran-12-zaginali-i-39-raneni.html", "text": "В резултат на нападенията срещу парламента в Техеран и мавзолея на идейния ръководител на Ислямската революция в Иран - Рухолах Хомейни, са загинали 12 души, а 39 други са пострадали, съобщава информационната агенция Mehr с пост в социалната мрежа „Туитър“.\r\nМедията се позовава на информация, получена от медиците. \r\nПо-рано се съобщаваше за седем загинали, а броят на пострадалите не бе конкретизиран.Тереза Герова", "date": "2017-06-07", "title": "Mehr: Серията нападения в Техеран – 12 загинали и 39 ранени"}
{"url": "http://www.focus-news.net/news/2017/06/07/2402388/stara-zagora-utre-se-otkriva-shestiyat-mezhdunaroden-dzhaz-forum-stara-zagora.html", "text": "С шествие и диксиленд утре в Стара Загора започва шестото издание на Международния „Джаз форум Стара Загора“. Това съобщиха от пресцентъра на Община Стара Загора. Тази година той се провежда под мотото „Големите звезди и големите оркестри“, но на обичайното място - Античния форум „Августа Траяна“. \r\nОсновната фестивална програма започва на 8 юни. „В началото бе дикси...“, затова и шестото издание на „Джаз форум Стара Загора“ ще бъде открито с диксиленд. Много усмивки, добро настроение и заразителен оптимизъм обещават музикантите от Zara Dixieland All Stars, които ще превърнат града в Ню Орлиънс с шествие по централните улици. Ще ги чуем и във втората част на първата фестивална вечер на сцената.\r\nПо традиция фестивалът ще бъде официално открит с изпълнение на фестивалния химн „Зара джаз фанфари“, след което на сцената излизат харизматичната Хилда Казасян, Христо Йоцов и Биг бенд Русе с диригент Димчо Рубчев. Те ще ни потопят в една уютна и вълнуваща вечер в почит към Ела Фицджералд, представяйки нов прочит на едни от най-известните джаз стандарти. Голяма част от аранжиментите са написани от Христо Йоцов специално за Хилда Казасян, а професионалното звучене на бенда от Русе е предпоставка за още по-въздействащо преживяване. Диригент на Биг бенда е Димчо Рубчев. За големите си музикални и творчески постижения оркестърът е отличен с няколко музикални награди, както и със специалната награда на Министерството на културата и орден „Кирил и Методий” I-ва степен.\r\nТази година изданието отделя особено внимание на няколко знакови 100-годишнини за историята на джаза. 2017 г. бележи 100 години от рождението на Ела Фицджералд, Телониъс Монк и Дизи Гилепспи, век от осъществяването на първия аудиозапис на джазова музика от Тhe Original Dixieland 'Jass' Band.\r\nЕмблематичният за Стара Загора „Джаз форум“ се организира по инициатива, с изключителното съдействие и финансова продкрепа на Община Стара Загора, която е осигурила безплатен вход за всички събития.", "date": "2017-06-07", "title": "Стара Загора: Утре се открива Шестият международен „Джаз форум Стара Загора“"}
{"url": "http://www.focus-news.net/news/2017/06/07/2402391/burgas-konferentsiya-zhelezopatna-infrastruktura-bezopasnost-i-operativna-savmestimost-shte-se-provede-v-grada.html", "text": "На 9 юни 2017 г., от 09.30 ч., в конферентна зала „Бургас“ на хотел „Атлантис Резорт и Спа“ – Сарафово, ще се състои конференция на тема „Железопътна инфраструктура – безопасност и оперативна съвместимост“. Това съобщиха от пресцентъра на Национална компания „Железопътна инфраструктура“ (НКЖИ). Организатор на събитието е Национално сдружение - Общество на инженерите по железен път (НСОИЖП) и с подкрепата на Национална компания „Железопътна инфраструктура“, Съюз на европейските асоциации на железопътните инженери и Българската асоциация на консултантските фирми по железопътно строителство. Във форума участват и фирми, разработващи системи за безопасност, за намаляване на шума и вибрациите, за осветление, за корозионна защита, органи за контрол, за оценка на риска и оперативната съвместимост в железопътния транспорт. \r\nВ конференцията с доклади ще участват представители на НКЖИ с теми: „Европейски подход в безопасността на националната железопътна система“; „100 години – железопътна връзка между Атлантическия и Тихия океан“; „Иновации на железопътните технологии – Мюнстер 2017 г.“ и др.", "date": "2017-06-07", "title": "Бургас: Конференция „Железопътна инфраструктура – безопасност и оперативна съвместимост” ще се проведе в града"}
{"url": "http://www.focus-news.net/news/2017/06/07/2402387/boris-yachev-obedineni-patrioti-otsenkata-mi-za-fokus-e-izklyuchitelno-visoka-krasimir-uzunov-uspya-da-napravi-ot-agentsiyata-edin-vsepriznat-gospodar-na-efira.html", "text": "Оценката ми за „Фокус“ е изключително висока, Красимир Узунов успя да направи от агенцията един всепризнат господар на ефира. Това каза народният предтавител от ПГ  на „Обединени патриоти“ Борис Ячев по повод 17-ия рожден ден на „Фокус“. По думите му за много кратко време агенцията се е наложила като информирана и обективна медия. „Познавам г-н Красимир Узунов, един изключително ерудиран и упорит човек“, поясни Ячев. Той обърна внимание ,че „Фокус“ се е превърнала в запазена марка на редица патриотични прояви, които са лична кауза на президента на Радио и Агенция „Фокус“ Красимир Узунов. „В същото време ангажират и много енергия от страна на агенцията. Говоря и за инициативи, свързани с отбелязване на бележити дати от българската история, отбелязване на редица славни битки, които Българската армия в миналото е печелила, чествания на знакови имена от нашата история като полк. Дрангов“, изброи Ячев. По думите му последното честване на полк. Борис Дрангов е нямало как да се случи без подкрепата на Красимир Узунов и на Агенция „Фокус“. Ячев поясни, че винаги за него е било удоволствие  да работи с агенцията. „Бил съм убеден и продължавам да съм, че винаги, когато Агенция „Фокус“ отразява едно събитие, тя го отразява обективно и точно, и прави така, че то да достигне до максимален брой хора“, поясни Борис Ячев. Той поздрави агенцията не само заради годишнината, но и заради това, че освен в информационна, се е превърнала в една изключително родолюбива медия. Попитан какви препоръки има към бъдещата работа на „Фокус“, Борис Ячев отговори, че професионални препоръки не може да даде. „По-скоро много ми се иска да продължаваме това ползотворно сътрудничество, което имаме с репортерите на Агенция „Фокус“ и с г-н Узунов. Ние като патриотична организация винаги сме разчитали на Агенция „Фокус“, че онова, което правим като кауза, ще бъде обективно отразявано. Пожелавам да бъдете все така упорити, енергични и да работите с такава всеотдайност и родолюбие по отношение на информацията“, допълни Борис Ячев. \r\nДеница КИТАНОВА", "date": "2017-06-07", "title": "Борис Ячев, „Обединени патриоти“: Оценката ми за „Фокус“ е изключително висока, Красимир Узунов успя да направи от агенцията един всепризнат господар на ефира"}
{"url": "http://www.focus-news.net/news/2017/06/07/2402384/prof-mihail-konstantinov-agentsiya-fokus-e-edna-ot-nay-tochnite-i-obektivni-informatsionni-agentsii-v-balgariya-ot-mnogo-godini-nasam.html", "text": "От много години вече Агенция „Фокус“ е една от най-точните и обективни информационни агенции в България. Това каза математикът и политически анализатор проф. Михаил Константинов по повод 17-ия рожден ден на Агенция „Фокус“. „Аз лично, когато си почвам работния ден, отварям първо три информационни сайта и \"Фокус\" сте един от тях. Доволен съм от вашата работа. От информативна гледна точка нещата са достатъчно пълни. Лично аз се интересувам повече от актуални политически вътрешни и външни коментари. Вие общо взето се справяте с тази задача. Може би като че ли, особено в моменти, когато е по-изострена международната обстановка, бих се радвал да видя и коментари, които са взети от водещите политически анализатори по света“, заяви проф. Константинов. \r\nТой пожела на екипа на Агенция „Фокус“ здраве и да бъде все така успешен. „Не се съмнявам, че ще продължавате да бъдете водеща агенция в България. Продължавайте да бъдете все така точни и обективни“, добави още проф. Михаил Константинов.\r\nЛюба АЛЕКСИЕВА", "date": "2017-06-07", "title": "Проф. Михаил Константинов: Агенция „Фокус“ е една от най-точните и обективни информационни агенции в България от много години насам"}
{"url": "http://www.focus-news.net/news/2017/06/07/2402386/glavniyat-prokuror-sotir-tsatsarov-agentsiya-fokus-e-nachalnata-stranitsa-na-koyato-se-otvarya-moyat-kompyutar.html", "text": "Страницата, на която се отваря моят компютър, е Агенция „Фокус“. Това е началната ми страница. Това каза главният прокурор на Р България Сотир Цацаров по повод 17-ия рожден ден на Агенция „Фокус“. Според главния прокурор Агенция „Фокус“ дава възможност на човек да получи факти и да има възможността сам да направи изводите, а не да не натрапва мнения, позиции или политика. „Ако ми позволите още нещо - това за мен е и най-родолюбивата медия. Аз съм много лично пристрастен към това. Родолюбието, което не насажда, родолюбието, което сее Агенция „Фокус“, е нещо, което дава плодове и ще дава плодове. Затова моите уважения“, каза още главният прокурор на Р България Сотир Цацаров.  \r\nЛивия НИНОВА", "date": "2017-06-07", "title": "Главният прокурор Сотир Цацаров: Агенция „Фокус“ е началната страница, на която се отваря моят компютър"}
{"url": "http://www.focus-news.net/news/2017/06/07/2402389/ministar-nikolina-angelkova-pozdravyavam-fokus-za-rozhdeniya-den-i-za-tova-che-vinagi-pravilno-obektivno-i-svetkavichno-otrazyavate-istinata.html", "text": "Поздравявам „Фокус“ за рождения ден и за това, че винаги правилно, обективно и светкавично отразявате истината. Това каза министърът на туризма Николина Ангелкова по повод 17-ия рожден ден на Агенция „Фокус“. „Вие сте първата частна информационна агенция и благодарение на това, че вашата реакция е изключително бърза, вие създавате много добра основа новините да стигат навсякъде. Особено по отношение на българския туризъм, без вас трудно бихме могли да направим такава реклама, каквато правим в момента“, каза Ангелкова. Министърът на туризма поясни, че благодарение на тази реклама България се представя като предпочитана дестинация, на четири сезона - България, която да бъде в топ пет на водещите туристически пазари в Югоизточна Европа. Тя посочи, че открива това, което е необходимо за работата ѝ в сайта на „Фокус“. По думите ѝ е важно медията да надгражда постигнатото. Николина Ангелкова препоръча на „Фокус“ да следва всички иновации, които възникват в сектора и да продължава все така правилно да отразява всички новини. „Вие търсите да сте в крак с всички световни тенденции и отразявате винаги новините и взаимовръзката, включително и в съседните наши държави. Това за туризма е от изключително значение. Така че продължавайте по този път“, коментира министър Ангелкова. „Пожелавам ви да сте живи и здрави, да сте все така един много добър екип. Да достигате нови професионални върхове, да достигате успехите си с лекота. Винаги светкавично да реагирате на всяка една новина“, пожела министър Ангелкова. \r\nДеница КИТАНОВА", "date": "2017-06-07", "title": "Министър Николина Ангелкова: Поздравявам „Фокус“ за рождения ден и за това, че винаги правилно, обективно и светкавично отразявате истината"}
{"url": "http://www.focus-news.net/news/2017/06/07/2402394/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "През далечната 1998 година, на 1 октомври в град Симитли, Калина и Любомир Марянски, дипломирани специалисти в областта на танцовото изкуство създават Фолклорен танцов ансамбъл „Веселие“, който за много кратко успява да привлече стотици деца и младежи от общината, които искат да се докоснат до богатството на българския песенен и танцов фолклор. С годините и с помощта на Община Симитли, ансамбълът успява да се развие до такава степен, че почти няма фестивал в страната или чужбина, на който възпитаниците му да участват и да не печелят призови места. Така например съвсем скоро Фолклорен танцов ансамбъл „Веселие“ взе участие в Националния конкурс „Оро се вие, цървули се кинат“, село Първомай, община Петрич и X фолклорен фестивал “Веселяче“ Кресна, от където си тръгват с редица награди и призови места. Как в Община Симитли се заражда идеята за създаването на ансамбъла, каква е ролята на българския фолклор в нашето съвремие, какви точно награди печели ансамбъл „Веселие“ на последните им участия, какво предстои за децата и младежите от Симитли през идните месеци, а и още интересни неща ще имате възможността да разберете само ако бъдете с предаването „Симитли – минало, настояще и бъдеще“ по Радио „Фокус“ – Пирин днес.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017-06-07", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/06/07/2402376/insp-botyo-girginov-patna-politsiya-plovdiv-ekipite-na-informatsionna-agentsiya-fokus-doprinasyat-za-sazdavaneto-na-nova-kultura-na-povedenie-na-patya-i-za-po-bezopasno-dvizhenie.html", "text": "Екипите на Информационна агенция „Фокус“ допринасят за създаването на нова култура на поведение на пътя и за по-безопасно движение. Това каза за Радио „Фокус“ – Пловдив инсп. Ботьо Гиргинов, говорител на КАТ „Пътна полиция“ – Пловдив, по повод 17-ия рожден ден на медията. По думите му през изминалите години екипите, кореспондентите, водещите и теренните журналисти на Агенция „Фокус“ отразяват събитията без никакви нюанси, коментират случващото се без съответна натрапчивост и налагане на мнение, точно и адекватно отразяват пулса и ежедневието. „Същевременно ние като слушатели и понякога като интервюирани от Агенция и Радио „Фокус“ успяваме да съпоставяме обществената полза и необходимостта от актуална информация. В многообразието и пъстротата на ежедневието, в което имаме много средства за масово осведомяване и за масова информация, медийното отразяване от страна на Агенция и Радио „Фокус“ е създало своя собствена гледна точка, която е с внимателен и отговорен анализ както от страна на работещите в медията, така се дава възможност и на различни хора от обществото да дадат своята оценка. През последните години една от актуалните теми, която се обсъжда и коментира адекватно от медията е безопасността на движението. Вие се опитвате да насочите вниманието на обществото към хората и факторите, които определят движението не само със своите постъпки, действия и настроение. Безопасността на движение е много тежък проблем и в тази връзка ние, като органи на полицията и на сектор „Пътна полиция“, много често срещаме активна подкрепа от страна на Агенция „Фокус“ не само в медийното отразяване на конкретни събития, свързани с пътнотранспортния травматизъм, но и в конкретно отбелязване на превантивни мероприятия, свързани със създаването на нова нагласа и позиция спрямо проблемите с безопасността на движението“, коментира инсп. Ботьо Гиргинов.\r\nГоворителят на КАТ „Пътна полиция“ – Пловдив добави, че много често както в материалите, така и в интервютата на Агенция и Радио „Фокус“ се обръща внимание на децата като участници в движението. „Използваме случая да благодарим от името на „Пътна полиция“ към ОДМВР - Пловдив за активната позиция, която медията заема. Поздравяваме всички работещи в Агенция „Фокус“, които ежедневно са на своя пост и заедно се опитваме да преустановим порочните практики, да променим виждането и средата на живот, за да може да създадем по-безопасни условия на живот и да предпазим участниците в движението“, каза инсп. Ботьо Гиргинов.\r\nТони МИХАЙЛОВ", "date": "2017-06-07", "title": "Инсп. Ботьо Гиргинов, „Пътна полиция“ – Пловдив: Екипите на Информационна агенция „Фокус“ допринасят за създаването на нова култура на поведение на пътя и за по-безопасно движение"}
{"url": "http://www.focus-news.net/news/2017/06/07/2402393/pleven-zhena-e-postradala-pri-katastrofata-pri-razklona-za-selo-izgrev.html", "text": "Жена е пострадала при катастрофата при разклона за село Изгрев, съобщиха за Агенция „Фокус” от Областната дирекция на МВР – Плевен. Сигнал за пътен инцидент между два леки автомобили „Москвич” и „Шкода” по път I-3 Обнова - Българене, при разклона за село Изгрев, е подаден в 9.27 часа. По първоначална информация единият от шофьорите не спрял на пътен знак „Стоп”. Пострадалата жена е със средна телесна повреда и е в болница, където я преглеждат лекари.\r\nПродължава огледът на мястото на инцидента от Пътна полиция. За сега не е потърсена помощ от Пожарната във връзка с информация за разлив на масло.", "date": "2017-06-07", "title": "Плевен: Жена е пострадала при катастрофата при разклона за село Изгрев"}
{"url": "http://www.focus-news.net/news/2017/06/07/2402375/mvnr-nyama-danni-za-postradali-balgarski-grazhdani-pri-atakite-v-teheran.html", "text": "Няма данни за пострадали български граждани при атаките в сградата на Ислямското консултативно събрание и мавзолея на Рухолах Хомейни от сутринта в Техеран. Това съобщиха от пресцентъра на Министерство на външните работи. \r\nНе е идентифицирана непосредствена заплаха за посолството на Република България в Ислямска република Иран и неговите служители, предприети са всички необходими мерки за сигурността на персонала на мисията.\r\nБългарското посолство в Техеран следи ситуацията и поддържа контакт с местните власти.", "date": "2017-06-07", "title": "МВнР: Няма данни за пострадали български граждани при атаките в Техеран"}
{"url": "http://www.focus-news.net/news/2017/06/07/2402395/korneliya-ninova-bsp-po-shestobalnata-sistema-otsenyavam-rabotata-na-fokus-s-6.html", "text": "По шестобалната система оценявам работата на „Фокус“ с 6. Това каза лидерът на БСП Корнелия Нинова по повод 17-ия рожден ден на „Фокус“.  „Честит рожден ден! Едни от най-добрите сте, най-обективните, най-слушаните и четените. Пожелавам ви да продължавате все така“, каза Корнелия Нинова. Тя посочи, че работещите във „Фокус“ са професионалисти и имат уважението на БСП за това. Лидерът на БСП пожела на всички във „Фокус“ да продължават все така професионално да работят и да слушат повече президента на Радио и Агенция „Фокус“ Красимир Узунов. „Той има на какво да ви научи“, каза Нинова.  \r\nДеница КИТАНОВА", "date": "2017-06-07", "title": "Корнелия Нинова, БСП: По шестобалната система оценявам работата на „Фокус“ с 6"}
{"url": "http://www.focus-news.net/news/2017/06/07/2402399/reuters-es-predlozhi-finansova-podkrepa-za-frensko-germanskite-planove-za-otbrana.html", "text": "Европейският съюз подкрепи в сряда френско-германските планове за интегриране на европейските военни и отбранителни индустрии, предлагайки средства и координация за изпълнението им, предава Reuters.\r\n„Отбраната и сигурността са една от областите, чрез които можем да възстановим ЕС“,заяви пред журналисти върховният представител на ЕС по въпросите на външните работи и политиката на сигурност Федерика Могерини.\r\nНеуспехът на европейската кампания в Либия през 2011 г. и руската анексия на Кримския полуостров през 2014 г. съживиха плановете на ЕС за отбрана, които датират от 50-те години на миналия век, но до този момент остават неизпълнени, а една от причините бе свързана с това, че Великобритания отдавна блокира интеграцията в отбраната сред страните от Общността.\r\n\"Не става дума за създаване на армия на ЕС\", подчерта заместник-председателят на Европейската комисия Юрки Катайнен. „НАТО няма армия на НАТО“, допълни финландският политик, подчертавайки, че западният военен съюз се образува от националните сили, които работят заедно.Тереза Герова", "date": "2017-06-07", "title": "Reuters: ЕС предложи финансова подкрепа за френско-германските планове за отбрана"}
{"url": "http://www.focus-news.net/news/2017/06/07/2402400/burgas-amfetamini-sa-otkriti-v-lek-avtomobil-sled-politseysko-presledvane.html", "text": "Преди около час на подвижен контролно-пропускателен пункт в Бургас на ул. „Ст. Стамболов“, преди х-л „Мираж“, полицейски служители подават сигнал „стоп палка“ на водач на лек автомобил, който не спира и продължава да шофира. Това съобщи за Радио „Фокус\" - Бургас говорителят на ОДМВР - Бургас Цветелина Радева. Това наложило кратко преследване, като автомобилът е спрян принудително до бургаския колодрум. Служителите на ОДМВР са претърсили щателно автомобила и в него са открити амфетамини, чието количество в момента се установява. На шофьора е взета проба за употреба на наркотици, която е отрицателна.\r\nМария РУСЕВА", "date": "2017-06-07", "title": "Бургас: Амфетамини са открити в лек автомобил след полицейско преследване"}
{"url": "http://www.focus-news.net/news/2017/06/07/2402402/veliko-tarnovo-vii-natsionalen-folkloren-festival-nasred-megdana-v-arbanasi-shte-se-provede-na-10-i-11-yuni.html", "text": "VII Национален фолклорен фестивал „Насред мегдана в Арбанаси” ще се проведе на 10 и 11 юни, съобщиха от пресцентъра на Община Велико Търново. Събитието ще бъде открито в 10.00 часа на 10 юни, като програмата и в двата дни продължава до 19.00 часа. Предвижда се организиране на улица на занаятите, както и училище по рисуване. Организатори на проявата са Община Велико Търново, кметство на с. Арбанаси, Народно читалище „Иларион Драгостинов”.\r\nНационален фолклорен фестивал „Насред мегдана в Арбанаси” е продължение на фестивала „Хоро сред село”, който се е провеждал в село Арбанаси през 1987 и 1988 година и е бил организиран от Градската асоциация за култура и туризъм във Велико Търново. Инициативата за възстановяването на фестивала е на Община Велико Търново.", "date": "2017-06-07", "title": "Велико Търново: VII Национален фолклорен фестивал „Насред мегдана в Арбанаси” ще се проведе на 10 и 11 юни"}
{"url": "http://www.focus-news.net/news/2017/06/07/2402403/stara-zagora-nova-zala-i-nov-voleybolen-otbor-za-grada-obeshta-kmetat-zhivko-todorov.html", "text": "Стара Загора ще има хубава зала за международни срещи в този мандат и силен волейболен отбор до края на годината, обеща на среща с журналисти кметът Живко Тодоров. Това съобщиха от пресцентъра на Община Стара Загора. „Нашата цел е да развиваме балансирано масовостта на спорта, но да има и елитен характер. С развиването на елитния спорт идва и масовостта, защото елитният спорт не може без деца“, заяви старозагорският кмет. \r\nВ срещата участваха и спортистите-ветерани от града, участници в 9-те Световни мастърс игри, които се проведоха от 21 до 30 април в Оукланд, Нова Зеландия. На територията на 58 спортни зали и терени се състезаваха над 28 000 спортисти от 118 държави в 28 вида спорт. Българската делегация на игрите наброяваше 38 спортисти, от които 6 бяха от Стара Загора и донесоха почти половината - общо 17, от медалите на българите в „Европейския град на спорта 2017“. С тях се завърнаха бадминтонистите Пламен Михалев, Тихомир Киров, Христо Михалев, Петър Гицов, Нася Иванова и зам.-кметът на Община Стара Загора Красимира Чахова, която спечели златен и сребърен медал на 2000 м стипълчейз и 400 м с препятствия.\r\n„Ние тръгваме от необходимостта. Създаваме първо добри клубове и състезатели. Не правим зали – паметници на културата.“, коментира Живко Тодоров. По думите му, ще се изгради нова зала в новия парк или допълнителна към сега съществуващата зала за бадминтон, в зависимост от финансирането, което може да се осигури. „Ние сме град №1 в бадминтона. От две години имаме строително разрешение за залата, чакаме средства.“, заяви Христо Михалев, който е участвал вече в 5 издания на световните игри за ветерани. По думите му, базата наистина е малка, а разширението би позволило домакинства на големи състезания. „Дай Боже да станат и двете зали!“, пожела Михалев и разказа още, че в Нова Зеландия са участвали 1200 бадминтонисти, които са се състезавали на повече от 20 корта в две зали. „Чувстваме се горди от подготовката, която сме водили. Имаме високи постижения, затова нашите изяви се следят внимателно и когато излизаме на корта чувстваме вниманието и респекта към нас. Ето тази емоция трябва да се предаде на младите.“, убеден е доайенът на старозагорската група.\r\n„Ветеранският спорт е признат на всички нива в световния спорт“, добави ресорният зам.-кмет Красимира Чахова. Тя съобщи още, че предстои цялостен ремонт на общинската спортна зала „Стара Загора“, където се играят баскетболните мачове. Ще се прави ремонт на съблекалните и на осветлението. Според европейските изисквания ще бъде изграден и предпазен парапет.", "date": "2017-06-07", "title": "Стара Загора: Нова зала и нов волейболен отбор за града обеща кметът Живко Тодоров"}
{"url": "http://www.focus-news.net/news/2017/06/07/2402398/krasimir-uzunov-fokus-izrasna-i-se-utvardi-prevarna-se-v-etalon-za-korektnost-i-obektivnost-na-novinite.html", "text": "„Фокус“ израсна и се утвърди, превърна се в еталон за коректност и обективност на новините. Това заяви президентът на Агенция и Национална радиоверига „Фокус“ Красимир Узунов за 17-годишнината на медията. “В информационният обмен, не само в държавата, сме направили съществен принос в информация новини. „Фокус“ има свой почерк и физиономия, която се надявам да запази и през следващите години, защото България има нужда от трайни, нормални и истински новини. „Фокус“ се доказа с едно – има новина, когато има име кой е написал новината. Това отличава, за съжаление, твърде много „Фокус“ от голяма част от това, което присъства в т.нар. български медиен пазар.\r\n„Фокус“ трябва да бъде най-добрата българска информационна агенция, най-точната, най-коректната, най-обективната и бързата. А Радио “Фокус“ трябва да бъде това измерение в радиоефира“, каза той.\r\nКрасимир Узунов отбеляза, че в Агенция „Фокус“ се публикуват между 600 и 1 000 новини дневно независимо от почивни дни или национални празници.", "date": "2017-06-07", "title": "Красимир Узунов: „Фокус“ израсна и се утвърди, превърна се в еталон за коректност и обективност на новините"}
{"url": "http://www.focus-news.net/news/2017/06/07/2402396/vitsepremierat-ekaterina-zaharieva-razgovarya-v-bukuresht-s-rumanskiya-premier-sorin-grindyanu.html", "text": "Заместник министър-председателят по правосъдната реформа и министър на външните работи Екатерина Захариева се срещна в Букурещ с румънския премиер Сорин Гриндяну. Това съобщиха от пресцентъра на Министерството на външните работи. Доброто сътрудничество между двете държави по общи теми като премахването на визите за Канада дава резултати и трябва да продължим по същия път, изтъкна Захариева, която е на еднодневно работно посещение в румънската столица. Тя предаде на премиера Гриндяну поздрави от неговия колега Бойко Борисов, както и покана за посети България във възможно най-скоро време, която той с удоволствие прие. \r\nЗахариева и Гриндяну обсъдиха съвместните проекти между двете страни, възможностите за увеличение на икономическите и търговски връзки, както и подготовката за председателството на Съвета на ЕС в София и Букурещ. България поема председателството през първата половина на 2018 г., а Румъния - през първата половина на 2019 г. \r\n\"Може да постигнем повече в икономиката и туризма, като засилим инфраструктурната свързаност. Изграждането на втори мост над Дунав при Русе е изключително важен проект, както и пускането в експлоатация на двата нови ГКПП на сухопътната граница, които са напълно готови\", изтъкна Захариева.  \r\nПремиерът Гриндяну се съгласи и заяви, че приоритет на неговото правителство са отношенията с България. Неговите очаквания са за нови проекти в енергетиката, транспорта, здравеопазването и околната среда. Имаме общи позиции по европейския дневен ред, констатираха Захариева и Гриндяну.", "date": "2017-06-07", "title": "Вицепремиерът Екатерина Захариева разговаря в Букурещ с румънския премиер Сорин Гриндяну"}
{"url": "http://www.focus-news.net/news/2017/06/07/2402404/vitseprezidentat-iliyana-yotova-prez-tezi-17-godini-agentsiya-fokus-izgradi-ime-i-avtoritet-moga-da-dam-nay-visokata-otsenka-za-rabotata.html", "text": "Мога да дам само най-високата оценка за работата на Агенция „Фокус“. Тя изгради достатъчно име и авторитет през всичките тези години. Това заяви вицепрезидентът Илияна Йотова по повод 17-ти рожден ден на Агенция „Фокус“. „На фона на многото фалшиви новини, които ни заливат, Агенция „Фокус“ е марка за истинските новини, за първите новини, за коректните новини. Агенцията отдавна излезе извън рамките на медия, тя е марка за родолюбие със всичките си специализирани рубрики и с това, което прави нейният президент – поддръжката на войнишките паметници, връщането в българското съзнание биографията на много герои и др. Моята оценка може да бъде само най-високата“, заяви вицепрезидентът Илияна Йотова. Във връзка с бъдещата работа ба медията, тя подчерта: „Колкото повече плурализъм, толкова по-добре. Колкото повече гледни точки, това е полезно за диалога в нашето общество“. \r\n„Пътят, по който върви Агенция „Фокус“ е добрият път, но винаги може да се иска повече. Освен това зная, че амбицията на ръководството е да стъпи на територии извън България. Особено там, където има сериозно присъствие на българи, на хора с български произход. Аз бих могла да бъда добрия съюзник и добрия помощник в това отношение, да направим програми, които ще бъдат интересни за нашите сънародници – за утвърждаване на българското самосъзнание, за разпространението на българския език и привързаността към българската държава. За мен работата с нашите сънародници извън България не се заключава само с даването на българско гражданство, а в укрепване на тяхното самосъзнание“, допълни още вицепрезидентът Илияна Йотова.\r\nИван ЛАЗАРОВ", "date": "2017-06-07", "title": "Вицепрезидентът Илияна Йотова: През тези 17 години Агенция „Фокус“ изгради име и авторитет, мога да дам най-високата оценка за работата ѝ"}
{"url": "http://www.focus-news.net/news/2017/06/07/2402406/d-r-evgeniya-nedeva-rzi-veliko-tarnovo-vsichki-vodosnabditelni-zoni-na-teritoriyata-na-oblastta-sa-bezopasni.html", "text": "Преглед на всички изследвания на зоните за водоснабдяване във Великотърновска област за последните пет години направи Здравната инспекция. Данните сочат, че водоизточниците са в добро състояние и всички показатели са в норма. Това каза за Радио „Фокус“ – Велико Търново д-р Евгения Недева, директор на Регионалната здравна инспекция. Мониторингът е извършен на всички взети проби за периода 2011 – 2015 година. Основните изследвания са били по радиологични показатели. „По Наредба 9 за качеството на питейната вода, изискваните радиологични показатели са 5. Техните пределни стойности са определени от 2000 година. Изключение прави единствено алфа активността, чиято норма бе намалена 5 пъти през 2015 година. Това бе и целта на нашия преглед, за да установим дали при нас има нарушения. Такива няма“, обясни д-р Недева. Тя подчерта, че мониторингът на питейната вода е задължение на ВиК дружествата. Въпреки това увери, че проверките продължават както от тяхна страна, така и от експертите на РЗИ.\r\nЛуиза ТРАНЧЕВА", "date": "2017-06-07", "title": "Д-р Евгения Недева, РЗИ - Велико Търново: Всички водоснабдителни зони на територията на областта са безопасни"}
{"url": "http://www.focus-news.net/news/2017/06/07/2402390/sergey-lavrov-udarite-na-mezhdunarodnata-koalitsiya-po-pravitelstvenite-sili-na-damask-sa-agresiven-akt-koyto-narushava-suvereniteta-na-siriya.html", "text": "Въздушните удари на водената от САЩ международна коалиция срещу „Ислямска държава“ по правителствени сили на режима в Дамаск е акт на агресия, който нарушава суверенитета на Сирия. Това заяви министърът на външните работи на Руската федерация Сергей Лавров, предава TACC.\r\n„Разбира се, това е агресивен акт, който нарушава суверенитета, териториалната цялост на Сириийската арабска република и, волнo или неволно, е насочен срещу тези сили, които са най-ефективни в борбата по земя с терористите. Това предизвика у нас загриженост“, коментира първият дипломат на Москва. Тереза Герова", "date": "2017-06-07", "title": "Сергей Лавров: Ударите на международната коалиция по правителствените сили на Дамаск са „агресивен акт“, който нарушава суверенитета на Сирия"}
{"url": "http://www.focus-news.net/news/2017/06/07/2402409/gabrovo-nad-50-ot-podlezhashtite-na-imunizatsiya-detsa-v-oblastta-sa-obhvanati-s-vaksina-sreshtu-morbili.html", "text": "Над 50% от подлежащите на имунизация деца в област Габрово са обхванати с ваксина срещу морбили. Това показват последните данни за броя на децата пропуснали имунизация или реимунизация, съобщи за Радио „Фокус“ – Велико Търново д-р Николай Пенчоков, директор на Регионалната здравна инспекция в Габрово. Той припомни, че по указания на Министерството на здравеопазването, общопрактикуващите лекари са издирили всички деца, които са пропуснали да поставят ваксината приорикс, която е срещу морбили, паротит и рубеола. Д-р Пенчоков съобщи, че общо 444 деца във възрастовата група от 13 месеца до 11 години са подлежали на имунизация. От тях общопрактикуващите лекари са успели да обхванат 246 деца. 36 от децата в тази група не са имунизирани заради медицински противопоказания, 9 са отказали, а 150 – поради други причини. Във възрастовата група от 12 до 18 годишна възраст джипитата да успели да имунизират 249 от общо 478 подлежащи. 127 не са имунизирани поради медицински противопоказания, 27 са отказали, а 70 поради други причини. Д-р Пенчоков посочи, че последните данни за обхвата на децата с ваксината приорикс са от 6-ти юни. През последните две седмици Регионалната здравна инспекция е събирала информацията от общопрактикуващите лекари, която е обобщила и вече изпратила в Министерство на здравеопазването. За първи път подобни данни бяха събрани и обобщени през месец март. Директорът на Здравната инспекция съобщи, че към момента няма случаи на морбили на територията на Габровска област. Такива са регистрирани в областите Пловдив, Пазарджик и Монтана.\r\nНадежда КРЪСТЕВА", "date": "2017-06-07", "title": "Габрово: Над 50% от подлежащите на имунизация деца в областта са обхванати с ваксина срещу морбили"}
{"url": "http://www.focus-news.net/news/2017/06/07/2402407/prof-bozhidar-dimitrov-nim-vav-vremeto-na-falshivite-novini-agentsiya-fokus-ostana-vyarna-na-printsipite-za-barzina-i-dostovernost-na-informatsiyata.html", "text": "Във времето на фалшивите новини, които непрекъснато се разпространяват в някои от средствата за масова информация, Агенция „Фокус” остана вярна на принципите за бързина и достоверност на информацията. Това заяви по повод 17-ия рожден ден на Агенция „Фокус” проф. Божидар Димитров – историк и директор на Националния исторически музей. „Читателите оценяват високо, че редом с важните обществени и политически събития, медията обръща внимание и на редица важни епизоди от българската история. Така тя допринася за укрепване на националния ни дух и ни вдъхва чувство на национална гордост. Медията прави много и за духовното обединение на българите от българската историческа диаспора”, подчерта директорът на НИМ. „Пожелавам на всички служители и ръководството на Информационна Агенция „Фокус” здраве и дълголетие”, допълни още проф. Божидар Димитров. \r\nИван ЛАЗАРОВ", "date": "2017-06-07", "title": "Проф. Божидар Димитров, НИМ: Във времето на фалшивите новини Агенция „Фокус” остана вярна на принципите за бързина и достоверност на информацията"}
{"url": "http://www.focus-news.net/news/2017/06/07/2402408/aleksandar-damovski-mkd-fokus-e-ne-samo-balgarska-a-i-regionalna-agentsiya-interesuvashta-se-ot-sabitiyata-na-balkanite.html", "text": "Агенция „Фокус“ се наложи като сериозна агенция, не само в България, а и в региона. Това каза главният редактор на македонското електронно издание МКД Александър Дамовски по повод 17-ия рожден ден на Агенция „Фокус“. „Вече не говорим само за българска агенция, а за регионална, която наистина се интересува от събитията в региона“, посочи той. „От агенцията ние, медиите, и широката общественост получаваме сериозна и правдоподобна информация за случващото се“, заяви Александър Дамовски. По думите му Агенция „Фокус“ и МКД в бъдеще трябва да работят заедно, колкото може повече. „А ние да работим, както работите вие - да използваме информация от агенцията и все повече новите технологии“, коментира Александър Дамовски. „Пожелавам на Агенция „Фокус“ заедно да отпразнуваме 170 години“, каза още той.\r\nБиляна ИВАНОВА", "date": "2017-06-07", "title": "Александър Дамовски, МКД: „Фокус“ е не само българска, а и регионална агенция, интересуваща се от събитията на Балканите"}
{"url": "http://www.focus-news.net/news/2017/06/07/2402413/gabrovo-dva-sluchaya-na-skarlatina-sa-registrirani-v-oblastta-prez-izminalata-sedmitsa.html", "text": "Два случая на скарлатина са регистрирани в област Габрово през изминалата седмица. Това съобщи за Радио „Фокус“ – Велико Търново д-р Николай Пенчоков, директор на Регионалната здравна инспекция в Габрово. И двамата заразени са от община Дряново. \r\nНай-голяма заболеваемост в седмицата от 26 май до 2 юни има от варицела. Регистрирани са осем случая: седем в Габрово и един в Севлиево. Седем лица са се заразили с ентероколити: шест в Севлиево и един в Трявна. \r\nПрез изминалата седмица е регистриран и един случай на акаридоза при 7-годишно дете. Заболяването е установено по време на профилактично изследване. Случаят е от Община Севлиево. Аксаридозата е паразитоза, причинена от Ascaris lumbricoides, познат още като глист, протичаща с гастро-интестинални прояви. Заразяването става по фекално-орален механизъм със замърсени ръце, вода, най-често неизмити плодове и зеленчуци.\r\nНадежда КРЪСТЕВА", "date": "2017-06-07", "title": "Габрово: Два случая на скарлатина са регистрирани в областта през изминалата седмица"}
{"url": "http://www.focus-news.net/news/2017/06/07/2402392/iliyana-popova-zam-kmet-na-obshtina-petrich-da-badesh-sebe-si-v-svyat-koyto-se-opitva-da-te-prevarne-v-drug-e-nay-golyamoto-postizhenie-i-agentsiya-fokus-se-spravya-s-tova.html", "text": "Тъй като съм Ваш почитател и при всяка възможност съм на вълните на Радио „Фокус“, и при всяка възможност се информирам за новините от Агенция „Фокус“, трудно бих могла да дам препоръки за работата Ви. Това каза за Радио „Фокус“ – Пирин Илияна Попова, заместник-кмет на Община Петрич. „По-скоро съвсем от сърце искам да кажа: Честит рожден ден, Агенция „Фокус“! 17 години е на прага на пълнолетието, не забравяте обаче думите на Петър Дънов, който казва: „Вече знам какъв искам да стана като порасна – малко момче“. Така и Вие пораствайте с всяка следваща година, запазете порива Ви за топла връзка с живота, добронамереност и актуалност, запазете все така силен духът, който носите. Да бъдеш себе си в свят, който се опитва да те превърне в друг, е най-голямото постижение. За сега Вие се справяте с това и аз от сърце Ви го пожелавам и за в бъдеще“, каза още Попова. Илияна Попова пожелава на президента на Агенция и Радио верига „Фокус“ Красимир Узунов и на целия екип на медията, почитателите все повече да се увеличават. „Живейте в славно време и се гордейте с делата си. И защото споделеното щастие е истинско щастие, нека приятелите Ви винаги бъдат до Вас“, подчерта Попова.\r\nЛивия НИНОВА", "date": "2017-06-07", "title": "Илияна Попова, зам.-кмет на Община Петрич: Да бъдеш себе си в свят, който се опитва да те превърне в друг, е най-голямото постижение и Агенция „Фокус“ се справя с това"}
{"url": "http://www.focus-news.net/news/2017/06/07/2402412/tsvetlin-yovchev-bivsh-vatreshen-ministar-ot-sazdavaneto-si-do-dneshni-dni-fokus-se-utvardi-kato-vodeshta-mediya-koyato-barzo-i-profesionalno-otrazyava-sabitiyata.html", "text": "От създаването си до днешни дни Агенция се утвърди като водеща медия, която бързо и професионално отразява събитията. Това каза Цветлин Йовчев, бивш министър на вътрешните работи в кабинета на Пламен Орешарски по повод 17-ия рожден ден на Агенция „Фокус“. „Честит празник на Агенция „Фокус“.Искам да пожелая на целия екип здраве, творчески успехи, да продължавате безпристрастно да търсите истината“, заяви Йовчев. \r\nМариела РУСЕВА", "date": "2017-06-07", "title": "Цветлин Йовчев, бивш вътрешен министър: От създаването си до днешни дни „Фокус“ се утвърди като водеща медия, която бързо и професионално отразява събитията"}
{"url": "http://www.focus-news.net/news/2017/06/07/2402416/usa-today-donald-tramp-shte-nominira-kristofar-rey-za-nov-direktor-na-fbr.html", "text": "Държавният глава на Съединените американски щати ще номинира Кристофър Рей за нов директор на Федералното бюро за разузнаване (ФБР), съобщава вестник USA Today.\r\n„Ще номинирам Кристофър А. Рей, човек с безупречни препоръки, за нов директор на ФБР. Следват подробности“, пише американският президент в социалната мрежа „Туитър“. \r\nРей е служил в Министерството на правосъдието при управлението на Джордж Буш – Младши, в периода между 2003 г. и 2005 г. Тереза Герова", "date": "2017-06-07", "title": "USA Today: Доналд Тръмп ще номинира Кристофър Рей за нов директор на ФБР"}
{"url": "http://www.focus-news.net/news/2017/06/07/2402414/yordan-yordanov-kmet-na-dobrich-agentsiya-fokus-uspya-da-ostane-maksimalno-obektivna-vav-vremeto.html", "text": "„Информационна агенция „Фокус“ като медия е част от целия преходен процес през последните близо 20 години у нас и тя успя да остане максимално обективна във времето, доколкото средата позволява това. Мисля, че се развива в правилната посока и има предпоставки да разшири обхвата си на излъчване на новини, на поднасяне на информация на слушателите“. Това заяви кметът на Добрич Йордан Йорданов по повод празника на Информационната агенция, предаде кореспондентът на Радио „Фокус” – Варна. Йордан Йорданов отправи своето благопожелание за успех към целия екип на Информационна агенция „Фокус“. По думите на кмета това е екип, в който работят лъчезарни и трудолюбиви хора. \r\n„И се надявам наистина когато екипът направи една равносметка, без значение дали е краят на деня, на седмицата, на месеца или на годината, или на десетилетие, резултатите да са повече положителни новини, по-малко – отрицателни“, заяви Йордан Йорданов и допълни, че той не като кмет, а като гражданин, човек, който ежедневно се качва в своята кола, слуша радио и е част от едно общество, счита, че Агенция „Фокус“ е медия, която отразява всяко едно събитие на място, и то максимално бързо. „Мога да ви дам препоръка да се молим всички ние да се случват по-хубави неща за нашата страна“, допълни кметът. \r\nСпоред него като разширяване на спектъра на информация, която се предлага, може би на един следващ етап би могла да бъде на фокус , са регионалните новини, всичко онова, което се случва на местно ниво, и то не само в политически или икономически аспект. „Говорим като цяло за обществото, за различните общества в различните райони на България – какви са по народност, какъв им е битът. Всеки район в България си има своите особености. За нас, добруджанци, казват, че сме много приветливи и топли хора, за други казват съвсем различни неща. Имам предвид другите краища на България. Това може би е полезна информация, която едни туристи, които посещават страната ни и се обръщат към Агенцията, могат да получат“, каза още Йордан Йорданов. \r\nЖулиета НИКОЛОВА", "date": "2017-06-07", "title": "Йордан Йорданов, кмет на Добрич: Агенция „Фокус“ успя да остане максимално обективна във времето"}
{"url": "http://www.focus-news.net/news/2017/06/07/2402397/nikolay-zaychev-kmet-na-peshtera-za-17-godini-agentsiya-fokus-se-prevarna-v-barometar-za-korektna-i-obektivna-zhurnalistika.html", "text": "Честит рожден ден, тинейджъри! 17 години е една прекрасна възраст и едно прекрасно време, за което Агенция „Фокус“ се превърна в барометър за правилна журналистика на територията на цялата страна, дори и извън нея. Това се казва в поздравителния адрес на кмета на Пещера Николай Зайчев по случай 17-я рожден ден на Информационна агенция „Фокус“, съобщиха от пресцентъра на Общината. „Вие сте изключително коректни, точни и обективни и винаги имате достоверна проверка от три независими източника. От вас няма „жълтини“ и няма вариант да нанесете някакви вреди на обикновения човек. Затова ви поздравявам“, заявява Зайчев. \r\nТой поздрави и целия екип на Агенция и Радио „Фокус“ и подчерта важността на това, което той прави. „Вие сте единствените в момента, като Информационна агенция и Радио, които запалвате младите хора с патриотичните  теми, които са във вашите предавания и програма. За което ви благодаря. Наистина ви обичаме. Бъдете такива, каквито сте. Задръжте това високо ниво, на което сте и го подобрявайте за в бъдеще. Поздрави и на вашия ръководител, на пещереца и наш приятел Красимир Узунов – да расте, да младее и да издава все така хубави книги“, каза още Николай Зайчев.\r\nАлбена ЖИЛЕКОВА", "date": "2017-06-07", "title": "Николай Зайчев, кмет на Пещера: За 17 години Агенция „Фокус“ се превърна в барометър за коректна и обективна журналистика"}
{"url": "http://www.focus-news.net/news/2017/06/07/2402417/insp-veselin-georgiev-patna-politsiya-shumen-prez-vakantsionnite-mesetsi-shte-se-provezhdat-spetsializirani-politseyski-operatsii-s-razlichna-tematika.html", "text": "От началото на годината на територията на ОД МВР - Шумен са възникнали 22 тежки катастрофи с трима загинали, сред които няма деца. Това заяви на брифинг инсп. Веселин Георгиев от „Пътна полиция“, предаде репортера на Радио „Фокус“ – Шумен. Допуснати са три пътнотранспортни произшествия с участието на деца, които не са тежко пострадали. Инсп. Георгиев взе участие в открития урок по пътна безопасност в ДГ „Щурче“, част от традиционната акция „Ваканция! Да пазим живота на децата на пътя!“. „Децата са едни от най-уязвимите участници в пътното движение и е хубаво да има по-често такива инициативи, както и повече интерактивни площадки и децата от малки да се приучават към познаване и спазване на правилата“, подчерта инсп. Георгиев. Той е впечатлен от познанията на възпитаниците на ДГ „Щурче“ по отношение на пътната безопасност. „Децата знаят много, видяхме го и на 1 юни при откриване на площадката, която за тях е игра, но така затвърждават знанията си, спазват светофарите, знаят в коя лента да се движат, дори когато са не само пешеходци, но и карат тротинетки“, каза инсп. Георгиев. \r\nНа територията на областната дирекция през месеците юни, юли и август са предвидени полицейски операции, насочени към пътната безопасност и недопускане на произшествия с деца и засилен пътен контрол. През ваканционните месеци е заложено провеждането на специализирани полицейски операции с различна тематика. Планиран е обмен на информация за подготвяните през лятната ваканция организирани екскурзии с деца. Ще бъдат извършвани проверки за техническа изправност на автобусите, с които те ще бъдат превозвани. С водачите на превозните средства ще бъдат провеждани инструктажи и проверки за недопускане управлението на автобуси под въздействие на алкохол и/или наркотични вещества или техни аналози.\r\nИвелина ИВАНОВА", "date": "2017-06-07", "title": "Инсп. Веселин Георгиев, Пътна полиция – Шумен: През ваканционните месеци ще се провеждат специализирани полицейски операции с различна тематика"}
{"url": "http://www.focus-news.net/news/2017/06/07/2402411/afp-potvardeniyat-broy-na-zhertvite-na-teroristichnoto-napadenie-v-london-dostigna-do-osem-dushi.html", "text": "Британската полиция потвърди, че жертви на терористичното нападение, извършено в събота вечер в сърцето на Лондон, са станали осем души, предава AFP.\r\n„Детективите, разследващи терористичната атака на Лондонския мост в събота, 3 юни, са в състояние да потвърдят, че убити в резултат на атаката са осем души“, заяви говорител на правоохранителните органи.Тереза Герова", "date": "2017-06-07", "title": "AFP: Потвърденият брой на жертвите на терористичното нападение в Лондон достигна до осем души"}
{"url": "http://www.focus-news.net/news/2017/06/07/2402420/reuters-sled-poluchena-zaplaha-feribotnata-vrazka-mezhdu-germaniya-i-daniya-e-preustanovena.html", "text": "Движението на фериботи между Германия и Дания е преустановено от съображения за сигурност, след като е получена телефонна заплаха, предава Reuters, като се позовава на съобщение от оператора „Скандилайнс“.\r\nВсички фериботи в датския град Родби са евакуирани, става ясно още от разпространеното съобщение.\r\n„Всички фериботни операции са прекратени, фериботите ще бъдат изпразнени, веднага щом полицията им позволи да влязат в пристанището\", заяви говорител на „Скандилайнс“. \r\nМерките на местната полиция са наложени след отправянето на телефонна заплаха. Към момента властите отказват да разкрият допълнителни подробности.Тереза Герова", "date": "2017-06-07", "title": "Reuters: След получена заплаха: Фериботната връзка между Германия и Дания е преустановена"}
{"url": "http://www.focus-news.net/news/2017/06/07/2402419/plovdiv-yazovirite-v-selo-otets-paisievo-sa-prevantivno-izprazneni-zaradi-prognozite-za-poroen-dazhd-i-opasnost-ot-prelivane.html", "text": "Язовирите в село Отец Паисиево, Община Калояново, са превантивно изпразнени заради опасност от преливане и прогнозите за поройни дъждове. Това каза за Радио „Фокус“ – Пловдив кметът на населеното място Валентин Абрашев. По думите му, само ден след като са били изпразнени съоръженията, над селото са се изсипали пороен дъжд и градушка в продължение на около час. „Щетите са огромни. Пороят разби улиците, на места рововете достигат до метър. Десетки дървета са паднали на земята. Реколтата от ябълки и круши е съсипана. Градушката ги удари и нищо не става от тях. Добрата новина е, че няма пострадали хора и че падналите дървета не са нанесли толкова много поражения. В момента в селото работи булдозер, който подравнява улиците, за да може да се преминава спокойно по тях“, обясни Абрашев. \r\nПо думите му, сега язовирите се поддържат изпразнени. По-голямото количество вода, придошла в селото от деретата, бе поето от язовирите. В село Отец Паисиево има два язовира и ако с тях стане нещо и прелеят, съседното село Сухозем ще бъде заличено. „Правим всичко по силите и държим язовирите изпразнени. Вече не е както преди и има кой да отговаря за тях. В долния язовир има малко вода, защото все пак е рибарник. Надяваме се да няма подобен порой“, подчерта Абрашев. Той посочи, че бурята в събота е съборила и стени, и комини на стари къщи.\r\nТони МИХАЙЛОВ", "date": "2017-06-07", "title": "Пловдив: Язовирите в село Отец Паисиево са превантивно изпразнени заради прогнозите за пороен дъжд и опасност от преливане"}
{"url": "http://www.focus-news.net/news/2017/06/07/2402422/parlamentarnata-grupa-na-bsp-za-balgariya-shte-provede-seminar-na-10-i-11-yuni-v-borovets.html", "text": "Парламентарната група на „БСП за България” ще проведе семинар на 10 и 11 юни 2017 г. (събота и неделя) в Боровец. Това съобщиха от пресцентъра на Националния съвет на БСП.", "date": "2017-06-07", "title": "Парламентарната група на „БСП за България” ще проведе семинар на 10 и 11 юни в Боровец"}
{"url": "http://www.focus-news.net/news/2017/06/07/2402405/vitseadmiral-plamen-manushev-vpechatlen-sam-ot-dinamikata-s-koyato-se-razviva-agentsiya-fokus-tya-darzhi-pravilniya-kurs.html", "text": "Вицеадмирал Пламен Манушев: Впечатлен съм от динамиката, с която се развива Агенция „Фокус“, тя държи правилния курс \r\nВпечатлен съм от динамиката, с която се развива Агенция „Фокус“. Това заяви по повод 17-ия рожден ден на Агенция „Фокус“ вицеадмирал Пламен Манушев – народен представител от ПГ на ГЕРБ и заместник-председател на комисията по отбрана. „С изключително уважение се отнасям към Агенция и Радио „Фокус“, подчерта вицеадмирал Манушев. „Най-доволен съм от патриотичната насоченост на много от предаванията в Радио „Фокус“. Те са нещо много родолюбиво. Те будят българския народ, което нарежда медията сред народните будители. Една възраст от 17 години вече е прилична, малко преди изкласяването. Във флота има една команда, която гласи: „Тъй дръж!“. Това означава, че сте на правилния път и държите правилния курс. Поздравявам всички, които работят в Агенция и Радио „Фокус“, заяви още вицеадмирал Манушев. \r\nИван ЛАЗАРОВ", "date": "2017-06-07", "title": "Вицеадмирал Пламен Манушев: Впечатлен съм от динамиката, с която се развива Агенция „Фокус“, тя държи правилния курс"}
{"url": "http://www.focus-news.net/news/2017/06/07/2402418/stolichen-inspektorat-agentsiya-fokus-otrazyava-obektivno-sluchvashtoto-se-po-sveta-i-u-nas.html", "text": "Агенция „Фокус” отразява обективно случващото се по света и у нас. Това се посочва в поздравителния адрес на Столичния инспекторат по повод 17-та годишнина от основаването на медията. „Пожелаваме на Агенция „Фокус” да бъде винаги водеща медия, която да е сред първите „на мястото на събитието”. Вие отразявате обективно случващото се по света и у нас. Благодарим за съвместната работа и доброто сътрудничество през годините. \r\nПожелаваме здраве и вдъхновение на журналистите в агенцията и повече добри новини в ежедневието ни”, се казва още в поздравителния адрес на Столичния инспекторат.", "date": "2017-06-07", "title": "Столичен инспекторат: Агенция „Фокус” отразява обективно случващото се по света и у нас"}
{"url": "http://www.focus-news.net/news/2017/06/07/2402425/varna-tokov-udar-v-edin-ot-devnenskite-zavodi-predizvika-zaprashavane-na-vazduha.html", "text": "Сигнал, придружен със снимка, изпрати читател на фейсбук страницата „Девня – древна и съвременна“. Очевидецът, живеещ в горната част на Девня, свидетелства, че около 14.00 часа е чул глух тътен, който го е провокирал да се доближи до прозореца на дома си, за да види това, което веднага е заснел – гъста перелина бял дим буквално е забулила завода „Девня Цимент“, намиращ се в землището на квартал „Река Девня“. Това съобщиха от пресцентъра на Община Девня.\r\nОт предприятието съобщиха, че причината за възникналата ситуация е токов удар. Вследствие на неравномерно подаване на ток от страна на Електроенергийния системен оператор (ЕСО), захранването в „Девня Цимент“ е спряло за секунда, което е довело до блокиране работата на праховия филтър и запрашаване на района.\r\nРИОСВ - Варна е уведомена за случая. От „Девня Цимент“ съобщиха, че отделените в приземния атмосферен слой замърсители са от изходен продукт, но засега не са уточнили от каква суровина е той – дали от RDF отпадъци, или от производство на цимент. От предприятието обещаха да изпратят официално писмо до Община Девня във връзка със създалата се ситуация.", "date": "2017-06-07", "title": "Варна: Токов удар в един от девненските заводи предизвика запрашаване на въздуха"}
{"url": "http://www.focus-news.net/news/2017/06/07/2402415/georgi-parvanov-agentsiya-fokus-dokaza-sebe-si-kato-nezaobikolim-faktor-v-informatsionnoto-prostranstvo-na-balgariya.html", "text": "Смятам, че Агенция „Фокус“ доказа себе си като незаобиколим фактор в информационното пространство на България. Това каза президентът в периода 2002-2012 г. и основател на ПП АБВ Георги Първанов по повод 17-ия рожден ден на Агенция „Фокус“. „Първо искам да Ви поздравя, както и нашите сънародници, които ползват вашите услуги с тази хубава годишнина. Наистина симпатична, младежка, но все пак говореща за определена зрялост. Лично аз винаги с удоволствие ползвам Вашите продукти, защото се доверявам на Агенция „Фокус“ от гледна точка на обективност, ценя бързината на информационния процес. Вие сте сред онези, които не просто информират, а формират обществено мнение“, заяви Първанов. \r\nТой посочи, че в информационното пространство, дори в глобален мащаб, нещата се променят динамично. „Затрупвани сме буквално с новини. Някои от тях в голямата си част фалшиви и безсмислени. Това, което го имате и което смятам, че трябва да държите, препоръчвам го горещо, е наистина да се държи на обективността и истинността на информацията за потребители като нас. Това е от изключително значение, за да можем да откроим в морето от фалшиви новини онова, което е важно и ценно“, каза още Георги Първанов.\r\nЛюба АЛЕКСИЕВА", "date": "2017-06-07", "title": "Георги Първанов: Агенция „Фокус“ доказа себе си като незаобиколим фактор в информационното пространство на България"}
{"url": "http://www.focus-news.net/news/2017/06/07/2402423/ministar-valentin-radev-ot-otpusnatite-na-balgariya-160-mln-evro-po-liniya-na-evropeyskata-solidarnost-imame-sklyucheni-dogovori-na-stoynost-33-mln.html", "text": "От тези 160 млн. евро, 33 млн. са сключените договори. За 70 млн. евро процедурите са в процес на провеждане, те са повечето почти на финала. 57 млн. остават, които сега ще ги стартираме. Това заяви министърът на вътрешните работи Валентин Радев по време на изслушването си в парламентарната Комисия по вътрешна сигурност и обществен ред, предаде репортер на Агенция „Фокус”. Казаното от вътрешния министър бе в отговор на въпрос от председателя на Комисията Цветан Цветанов, свързан с начина, по който страната ни разходва отпуснатите от Европейската комисия сума от 160 млн. лева, предназначена за подсилването на границата ни и справянето с бежанския поток. „Тези 160 млн. евро са дадени по линията на европейска солидарност, а страната ни трябва да прояви отговорно отношение към разходването им, ако искаме да ни удължат срока, ако не успеем да го усвоим до края на годината\", обясни вътрешният министър. „Всички трябва да говорим премерено по тази тема. Тези, които са ни дали парите и считат, че пазим границите, ни наблюдават как ги усвояваме”, подчерта Радев. \r\nИван ЛАЗАРОВ", "date": "2017-06-07", "title": "Министър Валентин Радев: От отпуснатите на България 160 млн. евро по линия на европейската солидарност, имаме сключени договори на стойност 33 млн."}
{"url": "http://www.focus-news.net/news/2017/06/07/2402401/d-r-emil-kabaivanov-kmet-na-karlovo-fokus-e-primer-za-tova-kak-se-pravi-zhurnalistika.html", "text": "Агенция „Фокус” е пример за това как се прави журналистика, която да е и актуална, и същевременно да поддържа и развива традиционни ценности, които да ни крепят като нация. Това каза за Радио „Фокус” - Пловдив кметът на Община Карлово д-р Емил Кабаиванов. „Ние сме малък народ, малка държава и ако нямаме тези морални жалони и тези традиции, ще ни е много трудно да оцеляваме в глобалния свят”, подчерта д-р Кабаиванов. „За мен това са трите най-характерни неща: обективна журналистика, реагираща на момента, на деня и същевременно журналистика, която поддържа българските национални традиции и ги развива и по този начин по-спокойно можем да гледаме към бъдещето и там където, ще бъдат нашите деца и внуци, за да се чувстват комфортно като европейци и българи в глобалния свят”, каза още д-р Кабаиванов. \r\nТой пожелава на медията да разширява покритието си, а на политиците и гражданите да четат и слушат по-често новините на „Фокус”, за да бъдат бързо, честно и обективно информирани за това, което се случва. \r\nЦветана ТОНЧЕВА", "date": "2017-06-07", "title": "Д-р Емил Кабаиванов, кмет на Карлово: „Фокус” е пример за това как се прави журналистика"}
{"url": "http://www.focus-news.net/news/2017/06/07/2402424/kantslerat-angela-merkel-blagodarya-na-balgariya-za-reshitelnata-rabota-po-ohrana-na-evropeyskata-granitsata.html", "text": "Благодаря на България за решителната работа по охрана на евопейската граница. Това каза канцлерът на Германия Ангела Меркел сле срещата си с българския премиер Бойко Борисов, която се проведе в Берлин, предаде репортер на Агенция \"Фокус\". \"Благодарим на България за ангажираността по осигуряване на границата с Турция. България е подобрила пазенето на тази граница, въпреки че страната не е в Шенгенското пространство. Мисля, че България е положила големи усилия\", добави тя. Меркел отбеляза, че страната ни полага усилия по охрана на не само на българо-турската граница, но и българо-гръцката, както и черноморската граница. \"Работим много тясно по политиката на миграцията и бежанците. Това е общо предизвикателство към ЕС. За нас е важно всички да бъдат в състояние да просперират икономически. България все още е с малък доход на глава от населението. Затова пожелавам инвестициите в България да донесат плодове, така че хората там да могат да забележат, че животът им се подобрява стъпка по стъпка. Благодаря ти за посещението, скъпи Бойко\", каза още германският канцлер. \"Насърчаваме всички немски фирми да се ангажират в България, защото това е добра инвестиция в бъдещето, това е добре и за вътрешния европейски пазар. България от 10 години е член на ЕС и от 1 януари 2018 г. поема председателството на Съвета на ЕС и ние отговаряме на тяхната молба да подкрепяме България в изпълнението на тази функция\", добави тя.\r\nАнгела Меркел отбеляза, че ЕС е изправен пред големи предизвикателства - не само трябва да се водят преговори с Великобритания за Брекзит, но трябва да придвижи напред развитието на ЕС в една много трудна геостратегическа обстановка. \r\n\"Ние говорихме за това каква е ситуацията от гледан точка на България, тъй като тя от една страна граничи със Западните Балкани и има голям интерес от стабилност. Говорихме за т. нар. Берлински процес в Триест, на който ще говорим с представители на Западните Балкани. Важно е да дадем визия за надежда, за перспектива на тези страни, да ги подкрепим, тъй като има други геополитически актьори, които също са заинтересовани да имат добри отношения с тях. Ние искаме много ясно да се разбере, че нашето отношение към перспективата на тези страни остава непроменено\", коментира Меркел. Тя добави, че подкрепя България и реформите в нея.", "date": "2017-06-07", "title": "Канцлерът Ангела Меркел: Благодаря на България за решителната работа по охрана на европейската границата"}
{"url": "http://www.focus-news.net/news/2017/06/07/2402426/damtn-shte-otneme-razreshitelnite-za-deynost-na-poddarzhashtata-i-nadzornata-firma-sled-intsidenta-s-asansyora-v-plovdiv.html", "text": "Държавната агенция за метрологичен (ДАМТН) и технически надзор ще стартира процедура по отнемане на разрешителните за дейност на фирмите, които са били отговорни за поддържката и надзора на асансьора, с който на 5 юни в Пловдив се случи инцидент. Това съобщиха от пресцентъра на ДАМТН. След подадения сигнал от пострадалите, бе назначена проверка на мястото на случая, която продължи и в офиса на двете фирми, за да се прегледа цялата им документация и дейност. \r\nИнспекторите са установили, че асансьорът не е преминал задължителен технически преглед преди 4 месеца, когато е бил извършен сериозен ремонт на него. Също така в момента на засядането на съоръжението разговорното устройството не е сработило, което е недопустимо. В офиса на поддържащата фирма е установено и че не е водено досие на авариралия асансьор. Такава практика е установена и при други съоръжения, за които отговаря същата фирма. Санкцията за всяко от тези нарушения е от 100 до 2 000 лв. В момента се изготвят Актовете за административно нарушение, като многобройните отклонения от нормативната уредба ще са основание, след влизането им в сила, да бъде отнето удостоверението на поддържащата фирма. \r\nТакава процедура ще бъде стартирана и за фирмата, която е извършвала надзора. При нея е установено, че липсва квалифициран персонал, който да извършва дейността. Същевременно са записани на отчет голям брой съоръжения с повишена опасност, които не могат да бъдат проверени с разполагаемия човешки ресурс. \r\nДържавната агенция за метрологичен и технически надзор извършва непосредствен контрол на асансьорите в административните сгради, докато при жилищните се осъществява надзор от частни фирми. В изпълнение на тези свои контролни функции в периода 01.01-31.05.2017 г. експертите на ДАМТН са проверили общо 3733 асансьора на територията на цялата страна, като 304 от тях са внезапни проверки или такива по сигнал. Следствие на проверките 68 асансьора са били спрени от експлоатация, защото са били технически неизправни. Установени са и 196 асансьора без монтирано аварийно алармено устройство.", "date": "2017-06-07", "title": "ДАМТН ще отнеме разрешителните за дейност на поддържащата и надзорната фирма, след инцидента с асансьора в Пловдив"}
{"url": "http://www.focus-news.net/news/2017/06/07/2402429/api-dvizhenieto-po-pat-ii-55-nova-zagora-gurkovo-pri-km-65-v-s-panicherovo-se-izvarshva-v-edna-lenta-poradi-katastrofa.html", "text": "Движението по път II-55 Нова Загора - Гурково при км 65 в с. Паничерово, се извършва в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Шофьорите трябва да се движат с повишено внимание и съобразена скорост.", "date": "2017-06-07", "title": "АПИ: Движението по път II-55 Нова Загора - Гурково при км 65 в с. Паничерово, се извършва в една лента, поради катастрофа"}
{"url": "http://www.focus-news.net/news/2017/06/07/2402410/d-r-kostadin-koev-kmet-na-obshtina-velingrad-agentsiya-fokus-e-edna-ot-nay-chetenite-ne-samo-v-oblast-pazardzhik-no-i-v-tsyalata-strana.html", "text": "Имам удоволствието да Ви поздравя, по повод 17-ия рожден ден на Агенция „Фокус”. Това каза за Радио \"Фокус\" - Пазарджик каза кметът на Община Велинград д-р Костадин Коев. „Всички Вие ежедневно с голям професионализъм изграждате авторитета на едно прекрасна медия и за всичките тези 17 години се превърнахте в една от най-четените не само в област Пазарджик, но и в цялата страна. Бъдете все така безпристрастни и обективни журналисти, които с всеотдайната си работа отговорят на очакванията на своите слушатели”, каза също д-р Коев. Той пожела на целия екип на Агенция „Фокус” здраве, вдъхновение, професионално развитие, успехи и непрекъснато увеличаваща се аудитория.\r\nВаня НИКОЛОВА", "date": "2017-06-07", "title": "Д-р Костадин Коев, кмет на Община Велинград: Агенция „Фокус“ е една от най-четените не само в област Пазарджик, но и в цялата страна"}
{"url": "http://www.focus-news.net/news/2017/06/07/2402428/petar-chobanov-bivsh-finansov-ministar-agentsiya-fokus-ima-zasluzheno-vodeshto-myasto-na-mediyniya-pazar-i-uspyava-dobre-da-go-zashtiti.html", "text": "Агенция „Фокус“ има заслужено водещо място на медийния пазар и успява добре да го защити. Това каза Петър Чобанов, бивш министър на финансите в правителството на Пламен Орешарски, за 17-годишния рожден ден на медията. „С отлични впечатления съм, „Фокус“ е много добър източник за информиране, който своевременно успява бързо да предаде новината. Има много добро регионално покритие“, подчерта той.", "date": "2017-06-07", "title": "Петър Чобанов, бивш финансов министър: Агенция „Фокус“ има заслужено водещо място на медийния пазар и успява добре да го защити"}
{"url": "http://www.focus-news.net/news/2017/06/07/2402431/yambol-izkusheniya-ot-kuhnyata-na-drevnite-rimlyani-ochakvat-posetitelite-na-drevniya-kabile-kray-grada.html", "text": "Каква е била храната на древните римляни? Всеки може сам да се запознае и да опита вкуса на римската кухня по време на Панаира на туристическите забавления и анимации в античния град Кабиле край Ямбол. Това съобщиха от пресцентъра на Община Ямбол. Фестивалът ще се състои на 10 и 11 юни, а дегустацията на храни и напитки от древността е един от специалните акценти на събитието.  \r\nВкусната мисия е поверена на ямболската Професионална гимназия по хранителни технологии и туризъм. За осъществяването на начинанието са издирени и подбрани запазили се до наши дни рецепти на различни храни и напитки, характерни за римското общество. В менюто са включени леща с нахут, фурми с бадем, нумидийско пиле, фалафели от нахут, хлебчета с маслини, питки, ашуре с розова вода. От напитките могат да бъдат опитани медовина и лимонада. Дегустацията е напълно безплатна и е жест от община Ямбол към всички посетители на фестивала. Колекционерите на кулинарни изкушения пък могат срещу заплащане да си вземат специално изработени за случая бисквити със снимка на Кабиле или подобни на монета с лика на кралица Арсиное II – една от най-ценните монетни находки край древния град.", "date": "2017-06-07", "title": "Ямбол: Изкушения от кухнята на древните римляни очакват посетителите на древния Кабиле край града"}
{"url": "http://www.focus-news.net/news/2017/06/07/2402433/pleven-napalno-e-vazstanoveno-dvizhenieto-po-pat-i-3-obnova-balgarene-pri-razklona-za-selo-izgrev.html", "text": "Напълно е възстановено движението по път I-3 Обнова - Българене, при разклона за село Изгрев. Това съобщиха от пресцентъра на Агенция „Пътна инфраструктура“. Временната организация на движението бе наложена поради пътнотранспортно произшествие.", "date": "2017-06-07", "title": "Плевен: Напълно е възстановено движението по път I-3 Обнова - Българене, при разклона за село Изгрев"}
{"url": "http://www.focus-news.net/news/2017/06/07/2402427/ministar-nikolina-angelkova-promenite-v-zakona-za-turizma-sa-izklyuchitelni-vazhni-za-da-se-garantira-ustoychivostta-na-sektora.html", "text": "Предстоящите промени в Закона за туризма са изключително важни с оглед гарантиране устойчивостта на сектора. Това каза министърът на туризма Николина Ангелкова, която участва в 4-тия конгрес на Националния борд по туризъм, предаде репортер на Агенция „Фокус“. „Всички промени в Закона за туризма са важни и те касаят регулиране на дейността в сектора или по-скоро нейното прецизиране“, посочи министър Ангелкова. „Обсъждането по промените в Закона за туризма върви вече почти година и половина. Стартирахме работа с различни фокус-групи от различните сектори в туризма, след което направихме и няколко срещи в по-голям формат. Законопроектът и в момента е на сайта на Министерството на туризма и на официалния портал на правителството, където върви неговото обществено обсъждане и всеки един гражданин, който се интересува от темата „туризъм“ може да направи предложения“, отбеляза министърът. По думите й това, което налага промените в Закона за туризма е свързано както с прецизиране на правно-нормативната уредба, така и с това определени тенденции в сектора, свързани с повишаване на качеството на услугата, да намерят своето място в този законопроект. Тя представи на кратко готвените промени в закона за туризма, сред които прецизиране на туристическите дейности на обектите, въвеждането на специален статут за националните курорти и органите, които могат да извършват определени действия там и намаляване на административната тежест. „Идеята е изцяло да се водим от приоритетите на кабинета за намаляване на административната тежест от една страна и регулацията на националните курорти, за да можем максимално да отговорим на нуждите, както на хората, които работят в сектора, така и на тези, които използват услугите“, коментира министър Ангелкова. Тя уточни, че до края на годината предстои промените да бъдат представени в народното събрание. „Със сигурност промените, които предвиждаме, ще доведат и до промени в съпътстващи други нормативни актове, но всички те ще бъдат съобразени с това основата, която се създава с тях да бъде устойчива и да не се налага непрекъсната промяна на този нормативен акт“, увери министър Ангелкова. \r\nВесела ПЕТРОВА", "date": "2017-06-07", "title": "Министър Николина Ангелкова: Промените в Закона за туризма са изключителни важни, за да се гарантира устойчивостта на сектора"}
{"url": "http://www.focus-news.net/news/2017/06/07/2402436/afp-feribotnata-vrazka-mezhdu-germaniya-i-daniya-e-vazobnovena-sled-kratko-prekasvane-zaradi-zaplaha.html", "text": "След проверка на датската полиция фериботната връзка между Германия и Дания бе възобновена след кратко прекъсване заради „заплаха“, предава AFP.\r\n„Полицията провери първите фериботи и след инспекция дадоха разрешение те да тръгнат отново“, се казва в изявление на правоохранителните органи.\r\nПо-рано операторът „Скандилайнс“ съобщи на официалната си интернет страница за получена телефонна заплаха, без обаче да разкрива допълнителни подробности.Тереза Герова", "date": "2017-06-07", "title": "AFP: Фериботната връзка между Германия и Дания е възобновена след кратко прекъсване заради „заплаха“"}
{"url": "http://www.focus-news.net/news/2017/06/07/2402434/afp-otkriha-ostanki-ot-izcheznaliya-v-mianmar-voenen-samolet.html", "text": "Останки от изчезнали в южната част на Мианмар военен самолет, са открити в Андаманско море, съобщи за AFP източник от военновъздушните сили. \r\n\"Открили са парчета от самолета в морето – на 218 километра от град Дауей\", заяви източникът на агенцията, уточнявайки, че флотът все още претърсва периметъра.\r\nМашината, която изчезна по обед, превозваше повече от 100 души..Тереза Герова", "date": "2017-06-07", "title": "AFP: Откриха останки от изчезналия в Мианмар военен самолет"}
{"url": "http://www.focus-news.net/news/2017/06/07/2402435/silistra-okrazhnata-prokuratura-protestira-razmera-na-nakazanieto-na-uchitelya-po-muzika-ot-dulovo-bbludstval-s-6-detsa-i-nastoyava-za-prisada-10-god-zatvor.html", "text": "Окръжната прокуратура в Силистра внесе в Апелативния съд във Варна протест срещу присъдата на Силистренския окръжен съд, с която на учителя по музика от Дулово Илиян Василев е било наложено наказание от 6 години лишаване от свобода и глоба от 2000 лева. Това съобщиха от Апелативна прокуратура – Варна. 55-годишният старши възпитател в училище „Христо Ботев“ в Дулово беше признат за виновен от Силистренския окръжен съд за  блудства с шест малолетни ученички на възраст между 11 и 12 години, на които давал частни уроци по музика в дома си, и за разпространение на порнографски материали в интернет. \r\nВ протеста си обвинението иска налагането на наказание 10 години лишаване от свобода за Василев и припомня, че законодателят е предвидил наказание от 5 до 20 години лишаване от свобода за блудство с две или повече малолетни лица – престъпление по член 149, ал. 5, т. 1 от НК. Дори и след редукция на наказанието на Илиян Василев заради поисканото от него съкратено съдебно следствие и смекчаващите обстоятелства, а именно чистото му съдебно минало и направените самопризнания, справедливото наказание за него е 10 години затвор. \r\nДо шестгодишната ефективна присъда се стигна, след като подсъдимият обжалва наложената му присъда от 8 години лишаване от свобода при строг режим от Силистренския окръжен съд пред Апелативния съд във Варна. Делото е било върнато за ново разглеждане в Силистренския окръжен съд. При повторното разглеждане друг състав на съда наложил  наказание от 6 години лишаване от свобода. \r\nОсвен протеста на Окръжната прокуратура в Силистра, защитата на подсъдимия учител е внесла в Апелативния съд във Варна жалба и срещу 6-годишната присъда. \r\nПредстои насрочване на делото в Апелативния съд във Варна.", "date": "2017-06-07", "title": "Силистра: Окръжната прокуратура протестира размера на наказанието на учителя по музика от Дулово, бблудствал с 6 деца, и настоява за присъда 10 год. затвор"}
{"url": "http://www.focus-news.net/news/2017/06/07/2402439/zam-ministar-denitsa-nikolova-shte-poseti-burgas-i-zlatni-pyasatsi.html", "text": "Заместник-министърът на регионалното развитие и благоустройството и ръководител на ОПРР Деница Николова ще открие информационен ден по процедура „Подкрепа за деинституционализация на грижите за деца” за допустимите бенефициенти от Южна България. Това съобщиха от пресцентъра на Mинистерството на регионалното развитие и благоустройството. Събитието ще се състои утре 8 юни, от 10.30 часа, в изложбен експозиционен център „Флора“, град Бургас. То е част от разяснителната кампания за възможностите и начините на кандидатстване по процедурата. \r\nПроцесът за деинституционализация на грижите за деца се финансира по Приоритетна ос 5 на Оперативна програма „Региони в растеж“  2014-2020 г. Предвиденият ресурс в подкрепа на изпълнението на политиката по настоящата процедура е над 58 млн. лв. \r\nПо-късно, от 15.00 часа, зам.-министър Николова ще участва в Юбилейна работна среща на тема „Перспективи за развитието на к.к. Златни пясъци“. Форумът е част от проявите по случай 60-годишнината на курортния комплекс и ще се проведе в хотел „Интернационал“.", "date": "2017-06-07", "title": "Зам.-министър Деница Николова ще посети Бургас и Златни пясъци"}
{"url": "http://www.focus-news.net/news/2017/06/07/2402440/pazardzhik-remontirat-parka-i-izgrazhdat-nova-detska-ploshtadka-v-panagyurskoto-selo-bata.html", "text": "В село Бъта имаме предвидени около 10 000 лева за ремонт на парка и изграждане на нова детска площадка, каза за Радио „Фокус“ – Пазарджик кметът на панагюрското село Георги Александров. Освен това в капиталовата програма са предвидени средства и за ремонт и благоустрояване на една улица в населеното място. „Ще бъдат подменени съоръжения в парка, който е с площ около 5 декара. В самия парк ще бъде изградена и новата детска площадка“, обясни Александров. Ритуалната зала в селото е нова, а читалището също е ремонтирано със средства, отпуснати по различни програми. „Основната ни цел е да превърнем селото в добро място за живеене и да накараме младите хора да останат тук. За това на всяко новородено дете се дават 100 лева, които да се използват от родителите, както решат“, допълни Александров.\r\nВаня НИКОЛОВА", "date": "2017-06-07", "title": "Пазарджик: Ремонтират парка и изграждат нова детска площадка в панагюрското село Бъта"}
{"url": "http://www.focus-news.net/news/2017/06/07/2402442/pazardzhik-riosv-i-politsiyata-izzeha-preparirani-i-nezakonno-otglezhdani-zashtiteni-zhivotni.html", "text": "РИОСВ и полицията в Пазарджик иззеха препарирани и незаконно отглеждани защитени животни, съобщи за Радио „Фокус“ – Пазарджик Цветана Чочева от Екоинспекцията. РИОСВ и Районно управлени „Полиция“ - Пазарджик са извършили съвместна проверка на частен имот в село Памидово. „Иззети са 7 живи шипобедрени костенурки и препарирани екземпляри на обикновен мишелов, таралеж, горска ушата сова и пчелояд. Тези видове са включени в Приложение №3 към Закона за биологичното разнообразие и не могат да се отглеждат в домашни условия. Собственикът на незаконната „колекция” е дългогодишен ловец. Откритите при проверката живи животни са предадени за преглед и отглеждане в Спасителен център за диви животни в Стара Загора, а препарираните остават в РИОСВ – Пазарджик на отговорно пазене“, уточни Чочева. За разпореждането с екземплярите са съставени протоколи, a за нарушенията ще бъдат предприети необходимите законови действия.\r\nВаня НИКОЛОВА", "date": "2017-06-07", "title": "Пазарджик: РИОСВ и полицията иззеха препарирани и незаконно отглеждани защитени животни"}
{"url": "http://www.focus-news.net/news/2017/06/07/2402432/rosen-plevneliev-prezidentat-na-r-balgariya-2012-2017-g-agentsiya-fokus-e-simvol-na-obektivnata-i-korektna-zhurnalistika.html", "text": "Агенция „Фокус“ е символ на обективната и коректна журналистика. Това каза президентът на Република България в периода 2012 - 2017 година Росен Плевнелиев по повод 17-ти рожден ден на Агенция „Фокус“. „Огромна благодарност за обществено значимата функция, която Агенцията играе. Огромна гордост от резултатите, които постигате и дълбок поклон от името на милионите читатели и слушатели. Аз съм свидетел на всичко, което се направи през годините. Видяхме, че българите поставяха под въпрос една или друга медия, обективността на новините. Но никога не поставиха под въпрос значимостта и огромната си подкрепа и любов към Агенция и Радио „Фокус“, защото вие сте символ на обективна журналистика и на новини, които в точното време отиват до милионите граждани. Вие сте това, което желаем и сме мечтали – коректен и обективен подход, истината, вдигната като знаме над всички, обективната истина за случващото се в България и по света“, каза още Плевнелиев. Според него, народната любов към Агенция „Фокус“ е абсолютно заслужена. „От името на хората не само заради това, че бях президент, мога да изразя своята голяма благодарност към медията“, заяви Росен Плевнелиев.", "date": "2017-06-07", "title": "Росен Плевнелиев, президентът на Р България 2012-2017 г.: Агенция „Фокус“ е символ на обективната и коректна журналистика"}
{"url": "http://www.focus-news.net/news/2017/06/07/2402437/ministar-lilyana-pavlova-predstoi-da-bade-izbran-zamestnik-ministar-na-balgarskoto-predsedatelstvo-na-saveta-na-es-2018-g-koyto-shte-predstavlyava-stranata-ni-v-ep.html", "text": "Предстои да бъде избран заместник-министър на българското председателство на Съвета на ЕС 2018 г., който ще представлява страната ни в ЕП. Това каза министърът за Българското председателство на Съвета на ЕС 2018 по време на изслушването си в Комисията по европейските въпроси и контрол на еврофондовете във връзка с постигнатия напредък в подготовката за Председателството, предаде репортер на Агенция „Фокус“. \r\nМинистър Павлова уточни, че вече е приет устройственият правилник за новосъздаденото министерство, което е първоприемник на съществуващия до момента Национален център. По думите й новото министерство е трансформирано в духа на приемственост. „Министерството е със 70 щатни бройки, има определени 2 заместник-министри. Олег Петков е единият, вече назначен с ресор „Сигурност““, каза тя. По думите й това е много важна задача за българското председателство. „Вторият заместник-министър все още не е част от нашия екип. Предстои да бъде избран“, заяви Павлова. Тя поясни, че той ще представлява страната ни в ЕП. По думите й рангът, който е определен във всички държави е или държавен секретар или заместник-министър. „Това е практиката до момента, това е практиката на всяко едно председателство“, коментира Павлова. Министър Павлова поясни, че това е една доста ангажираща и сериозна задача.\r\nДеница КИТАНОВА", "date": "2017-06-07", "title": "Министър Лиляна Павлова: Предстои да бъде избран заместник-министър на българското председателство на Съвета на ЕС 2018 г., който ще представлява страната ни в ЕП"}
{"url": "http://www.focus-news.net/news/2017/06/07/2402441/inzh-deyan-ivanov-kmet-na-beloslav-novinite-na-agentsiya-fokus-otgovaryat-na-istinata.html", "text": "Новините на Агенция „Фокус“ отговарят на истината. Това каза за Радио „Фокус“ – Варна кметът на Община Белослав инж. Деян Иванов по повод 17-ия рожден ден на Агенция „Фокус“. „Висока е оценката ми за работата на медията. Следя с интерес новините, винаги са обективни, отговарят на истината, стриктни, стегнати, строго официални, дават точна информация за събитията в държавата. Стремете се към развитие, не се отпускайте, дерзайте и търсете пътя към истината. Пожелавам още много години да сте на пазара на информационните съобщения, да имате все повече читатели и слушатели, а на екипа – здраве“, каза още кметът инж. Деян Иванов.\r\nМарияна ВАЛЕНТИНОВА", "date": "2017-06-07", "title": "Инж. Деян Иванов, кмет на Белослав: Новините на Агенция „Фокус“ отговарят на истината"}
{"url": "http://www.focus-news.net/news/2017/06/07/2402430/premierat-boyko-borisov-motorite-na-es-germaniya-i-frantsiya-shte-ni-okazhat-neobhodimoto-za-da-pomognat-na-narodite-ot-balkanite.html", "text": "Моторите на ЕС – Германия и Франция, ще ни окажат необходимото, за да помогнат на народите от Балканите. Това каза премиерът Бойко Борисов след срещата си с германския канцлер Ангела Меркел, която се проведе в Берлин, предаде репортер на Агенция \"Фокус\". Борисов заяви, че заради географското ни положение и фактът, че сме не само член на ЕС, но и  предстои да поемеме председателството на Съвета на ЕС, бихме могли да направим доста неща и да подпомогнем и Балканите. \"Това съвпада и с плана, който има Берлин за подпомагане на тези държави, на тези народи, а и освен това на мен ми се иска да дадем перспектива на обикновения човек, който живее на Балканите. Не на елитите, а на обикновения човек. Да има перспектива, че ще бъде в ЕС, ще бъде свободен гражданин, който да може да пътува, да се възползва от тази радост, тази привилегия и свобода, която му дава членството в ЕС\", каза Борисов. \r\n\"Ще имаме време, когато се определят и приоритетите, Германия ще ни помага, знаете вчера и с президента Макрон, имаме неговата подкрепа, така че моторите на ЕС – Германия и Франция ще ни окажат необходимото, за да помогнат на народите от Балканите\", коментира премиерът Борисов. Пп думите му на Балканите има много стратегически играчи, които се опитват да създадат там много сфери на влияние. \"Балканите са си Европа. Да, малко по-встрани, но всички бели досега са ставали от Балканите. Така че да положим огромни усилия и да се възползваме от председателството си по тази тема\", добави той.\r\n\"Запознах канцлера и нейния екип с енергийните проекти – до какъв етап са, какви перспективи и възможности дава Европейският газов хъб „Балкан“, така че всичко да е съобразено с европейските директиви и правила и мисля, че и в това отношение получихме необходимата подкрепа\", каза още Борисов. По думите му що се отнася до икономическото състояние на страната - спазваме правилата. \"Дълг, безработица – мисля, че сме за пример в момента. Днес излезе и новата статистика за 3,5% ръст на икономиката. Но много, много още може да се желае. Много повече и в реформите, които правим в премахването на бюрокрацията, но да не ви занимавам с всички теми, с които съм запознал канцлерството\", каза премиерът. Той добави, че е изразил мнението си за обща европейска отбрана и да консолидация на темата „Сигурност“ не само в борбата с тероризма и вътрешната сигурност, но и като глобална заплаха. \"Това е и една моя мечта – ЕС да бъде колективен член на НАТО. Но това са теми, които ще се решават на много други срещи. Благодаря за гостоприемството и затова, че топлото отношение на Германия, към българския народ за усилията, които полагаме за опазване на границата\", добави Борисов.", "date": "2017-06-07", "title": "Премиерът Бойко Борисов: Моторите на ЕС – Германия и Франция, ще ни окажат необходимото, за да помогнат на народите от Балканите"}
{"url": "http://www.focus-news.net/news/2017/06/07/2402445/sofiya-gradushka-s-golemina-na-grahovo-zarno-vali-v-kv-oborishte.html", "text": "Градушка с големина на грахово зърно вали в кв. \"Оборище\", предаде репортер на Агенция \"Фокус\". Пороят е придружен с гръмотевици и силен вятър. На места по улиците има нападали листа.", "date": "2017-06-07", "title": "София: Градушка с големина на грахово зърно вали в кв. \"Оборище\""}
{"url": "http://www.focus-news.net/news/2017/06/07/2402443/ek-evropeyskata-komisiya-zapochva-obshtestven-debat-za-badeshteto-na-evropeyskata-otbrana.html", "text": "След Бялата книга на Комисията за бъдещето на Европа, в днешния документ за размисъл се очертават различни сценарии за това как да се противодейства на нарастващите заплахи в областта на сигурността и отбраната, пред които е изправена Европа, и как да се укрепят собствените способности на Европа в областта на отбраната до 2025 г.,съобщиха от пресцентъра на Европейската комисия.\r\nДебатът ще има важен принос за вземането на решение за това как Съюзът да укрепи защитата и сигурността на европейските граждани, който въпрос заема централно място сред приоритетите на Комисията Юнкер. Документът за размисъл е допълнен с конкретни предложения, представени днес с цел стартиране на Европейския фонд за отбрана, който ще подпомогне по-ефективното разходване на средства от държавите членки за съвместни отбранителни способности. \r\nВърховният представител и заместник-председател на Европейската комисия Федерика Могерини заяви:", "date": "2017-06-07", "title": "ЕК: Европейската комисия започва обществен дебат за бъдещето на европейската отбрана"}
{"url": "http://www.focus-news.net/news/2017/06/07/2402447/ministar-lilyana-pavlova-po-vreme-na-balgarskoto-predsedatelstvo-na-es-predvizhdame-sreshta-na-nay-visoko-nivo-vav-format-balgariya-trioto-es-i-stranite-ot-zapadnite-balkani.html", "text": "По време на българското председателство на ЕС предвиждаме среща на най-високо ниво във формат България, триото, ЕС и страните от Западните Балкани. Това каза министърът за Българското председателство на Съвета на ЕС 2018 Лиляна Павлова по време на изслушването си в Комисията по европейските въпроси и контрол на еврофондовете във връзка с постигнатия напредък в подготовката за Председателството, предаде репортер на Агенция „Фокус“. Министър Павлова поясни, че в категория А събитията на най-високо ниво ще започнат с официалното откриване, планирано за 11 януари 2018 г. По думите й Българското председателство ще започне с европейските комисари. „Оттам нататък в рамките на следващите седмици и месеци до края на месец юни в България ще бъдат проведени около 30 събития на най-високо ниво“ ,каза министър Павлова. По думите й преди самия старт на председателството, България ще е домакин на още една среща на високо ниво между Западните Балкани и ЕС по темата правосъдие и вътрешни работи. Министър Павлова обяви, че тази среща ще се проведе през октомври тази година в София. Тя поясни, че са предвидени пет събития, свързани с парламентарното измерение на председателството. \r\nДеница КИТАНОВА", "date": "2017-06-07", "title": "Министър Лиляна Павлова: По време на българското председателство на ЕС предвиждаме среща на най-високо ниво във формат България, триото, ЕС и страните от Западните Балкани"}
{"url": "http://www.focus-news.net/news/2017/06/07/2402444/ministar-rumen-porozhanov-natrupaniyat-opit-i-profesionalniyat-ekip-opredeli-agentsiya-fokus-kato-moderna-elektronna-mediya-koyato-otrazyava-vsichki-znachimi-sabitiya-v-obshtestvoto.html", "text": "Натрупаният опит и професионалният екип определи Агенция \"Фокус\" като модерна електронна медия, която отразява всички значими събития в обществото. Това се казва в поздравителен адрес по повод 17-тия рожден ден на Информационна агенция \"Фокус\" от министъра на на земеделието, храните и горите Румен Порожанов, изпратен от пресцентъра на Министерство на земеделието, храните и горите.\r\nПубликуваме пълния текст на поздравлението без редакторска намеса:\r\n\"Уважаеми господин Узунов, приемете моите искрени поздравления по случай 17-тата годишнина от създаването на Агенция \"Фокус\". Натрупаният опит през годините и професионалният екип, с който работите определи облика на Вашата агенция като модерна електронна медия, която отразява всички значими събития в обществото. Имате многобройна читателска аудитория, което е доказателство, че улавяте актуалния пулс на деня с обективна информационна рамка.\r\nВ празничния ден пожелавам на екипа здраве, нови успехи на журналистическото поприще, като продължите да развивате добрите традиции на агенцията, които да Ви носят престиж и удовлетвореност от работата.\r\nЧестит празник!\".", "date": "2017-06-07", "title": "Министър Румен Порожанов: Натрупаният опит и професионалният екип определи Агенция \"Фокус\" като модерна електронна медия, която отразява всички значими събития в обществото"}
{"url": "http://www.focus-news.net/news/2017/06/07/2402421/angel-naydenov-bivsh-ministar-na-otbranata-agentsiya-fokus-zasluzhava-samo-uvazhenie-i-superlativi-za-profesionalizma-na-raboteshtite-tam.html", "text": "Агенция „Фокус“ заслужава само уважение и суперлативи за професионализма на работещите там. Това каза по случай 17-я рожден ден на Агенция „Фокус“ бившият министър на отбраната Ангел Найденов. „Няма да бъде пресилено, ако кажа, че Агенцията е сред информационните лидери в страната. Лидер, който осигурява надеждна, обективна и точна информация за различни национални и регионални медии. Надеждност и бързина са сред основните отличителни характеристики на информацията, която предоставя медията. Заслужена гордост за всички работещи в Агенция и Радиоверига „Фокус“, коментира Ангел Найденов. Той пожела на екипа на Агенция „Фокус“ да запази това, което е постигнал, с желание за по-нататъшно развитие и самоусъвършенстване.", "date": "2017-06-07", "title": "Ангел Найденов, бивш министър на отбраната:  Агенция „Фокус“ заслужава само уважение и суперлативи за професионализма на работещите там"}
{"url": "http://www.focus-news.net/news/2017/06/07/2402448/rosen-zhelyazkov-darzhavna-agentsiya-elektronno-upravlenie-v-gastata-pletenitsa-ot-faktori-na-natsionalniya-ni-medien-pazar-fokus-e-posoka-koyato-mozhe-da-bade-sledvana.html", "text": "В гъстата плетеница от фактори на националния ни медиен пазар „Фокус“ е посока, която може да бъде следвана. Това се казва в поздравителен адрес от Росен Желязков, председател на Държавна агенция „Електронно управление“, до Красимир Узунов, президент на Агенция и Национална радиоверига „Фокус“, изпратен от пресцентъра на Държавна агенция „Електронно управление“.\r\nПубликуваме пълния текст на поздравлението без редакторска намеса:\r\n\"Уважаеми господин Узунов, приемете искрените ми поздравления по случай 17-годишнината на Информационната агенция и на Националната радиоверига „Фокус“. \r\nВ гъстата плетеница от фактори на националния ни медиен пазар „Фокус“ е посока, която може да бъде следвана. Отдавна Агенцията и Радиото са репер на доверието на българите, а проверката на новините в Агенция „Фокус“ е проверка за достоверност. Това, което в други информационни източници наричаме медиен разказ, в Агенция „Фокус“ е хронология на фактите.\r\nДано имате сили да поддържате равнището. Честит празник на Вас и на Вашия екип!:", "date": "2017-06-07", "title": "Росен Желязков, Държавна агенция „Електронно управление“: В гъстата плетеница от фактори на националния ни медиен пазар „Фокус“ е посока, която може да бъде следвана"}
{"url": "http://www.focus-news.net/news/2017/06/07/2402453/dobrich-tyaloto-na-udaven-64-godishen-mazh-e-otkrito-na-yahteno-pristanishte-v-balchik.html", "text": "На 06 юни в 08,40 ч. по телефон в Рахонно управление на МВР-Балчик е заявено от А.А., на 49 г. от гр. Балчик, че на яхтено пристанище в Балчик, пред х-л \"Мистрал\" има удавен човек в морето до брега. Това съобщиха от пресцентъра на ОДМВР-Добрич. Местопроизшествието е посетено, извършен оглед от ДОГ на РУ Балчик. Трупа е намерен и изваден между понтон \"В\" и \"С\" на яхтено пристанище Балчик. От извършените ПСД е установена самоличността на удавения – Ж.П., на 64 г. от гр. Балчик, улики за насилие не са установени. Трупа е изпратен за аутопсия в Съдебна медицина Добрич. На паркинг в близост до местопроизшествието е установен лек автомобил «Опел» с отключена шофьорска врата, собственност на починалото лице. В автомобила са открити лични документи, мобилен телефон, 45 лв., СУМПС и СРМПС. Образувано е досъдебно производство.", "date": "2017-06-07", "title": "Добрич: Тялото на удавен 64-годишен мъж е открито на яхтено пристанище в Балчик"}
{"url": "http://www.focus-news.net/news/2017/06/07/2402451/gabrovo-vazrastna-zhena-e-stanala-zhertva-na-telefonna-izmama-za-2-000-leva.html", "text": "Възрастна жена от Габрово стана жертва на телефонна измама, съобщиха от Областната дирекция на МВР. Вчера в Районно управление „Полиция“ – Габрово е получен сигнал от 69-годишна жена от Габрово, че същия ден е станала жертва на измама, като била ощетена с 2000 лева. Престъплението е извършено по сценария „оказване на съдействие на полицейски служители за залавянето на телефонни измамници“. По случая е образувано досъдебно производство.\r\nОт полицията отново призовават гражданите да не се поддават на манипулации. Тъй като сценариите могат да бъдат различни, основното правило, което трябва да се спазва е при получаване на каквото и да било обаждане, свързано с искане на пари, разговорът да бъда прекъснат незабавно. Искането на пари по телефона е категоричен знак за измама! Дори отсрещната страна да настоява да останете на линия, затворете телефона и позвънете на най-близките си хора и на тел. 112, съветват от Областната дирекция на МВР – Габрово.", "date": "2017-06-07", "title": "Габрово: Възрастна жена е станала жертва на телефонна измама за 2 000 лева"}
{"url": "http://www.focus-news.net/news/2017/06/07/2402450/mehr-vsichkite-chetirima-napadateli-sreshtu-iranskiya-parlament-sa-likvidirani.html", "text": "Има информация, че и четиримата въоръжени мъже, извършили нападение срещу иранския парламент, са ликвидирани, както и че антитерористичната операция, започнала след атаката, е приключила около пет часа след началото ѝ, съобщава иранската информационна агенция Mehr.\r\nОсвен това двама други екстремисти са се самовзривили.\r\nСпоред данни от местния Център за спешна медицинска помощ, общият брой на загиналите при двойната терористична атака в Техеран е 12 души, а 42 души са ранени. Цветан Петров", "date": "2017-06-07", "title": "Mehr: Всичките четирима нападатели срещу иранския парламент са ликвидирани"}
{"url": "http://www.focus-news.net/news/2017/06/07/2402454/v-spetsializiraniya-nakazatelen-sad-e-vneseno-iskane-za-zadarzhane-pod-strazha-na-dvama-obvinyaemi-za-uchastie-v-organizirana-prestapna-grupa.html", "text": "Днес, 7 юни 2017 година, в Специализирания наказателен съд беше внесено искане от страна на Специализирана прокуратура за вземане на мярка за неотклонение „задържане под стража“ спрямо Мирослав Минков Минков /служител на ГД „Охрана“/ и Димитър Николов Захариев /прокурор /с повдигнати обвинения за участие в организирана престъпна група, създадена с цел да вършат престъпления по чл. 213а и чл. 214 НК. Това съобщиха от пресцентъра на Специализирания наказателен съд.\r\nДелото ще се разгледа в 18.00 ч. от 8 състав на Специализирания наказателен съд.", "date": "2017-06-07", "title": "В Специализирания наказателен съд е внесено искане за „задържане под стража“ на двама обвиняеми за участие в организирана престъпна група"}
{"url": "http://www.focus-news.net/news/2017/06/07/2402456/plovdiv-56-godishniyat-mazh-prostrelyal-svoy-sased-i-kucheto-mu-v-kv-trakiya-ostava-v-aresta.html", "text": "Районният съд в Пловдив остави в ареста 56-годишния мъж, прострелял в крака свой 44-годишен съсед и кучето му при скандал в кв. „Тракия“, предаде репортер на Радио „Фокус“ – Пловдив. Стрелецът е обвинен за нанасяне на средна телесна повреда по хулигански подбуди. Ако вината му бъде доказана, 56-годишният мъж може да получи присъда между 2 и 10 години лишаване от свобода. По делото са извършени процесуално-следствени действия – оглед на местопроизшествие и разпити на свидетели, назначени са експертизи. Иззет е законно притежаван пистолет „Макаров“, два броя пълнители и 73 броя боеприпаси.\r\nСпоред обвинението бившият военен е произвел изстрели и по двете деца на пострадалия 44-годишен мъж. Това твърдение и мотивите за стрелба бяха отречени от защитата на подсъдимия.\r\nДо момента е установено, че на 3 юни обвиняемият е произвел седем изстрела със законно притежаван пистолет „Макаров“, в резултат на което са били простреляни 44-годишен мъж, който е получил нараняване в крака, и негово собствено куче. Възникнал е спор между бившия военен и децата на пострадалия заради две кучета, които са разхождали. Бащата е бил настанен в болница за лечение, а кучето във ветеринарна клиника, където е претърпяло операция и е върнато на собствениците.\r\nСпоред защитата, бившият военен е стрелял, за да се защити, тъй като кучетата са го нападнали. Освен това, двете кучета са застрашавали живота на котка, за която съпругата на обвиняемия е полагала грижи.\r\nСъдът намери, че няма доказателства, които да оневинят 56-годишния стрелец и той да бъде пуснат на свобода.\r\nТони МИХАЙЛОВ", "date": "2017-06-07", "title": "Пловдив: 56-годишният мъж, прострелял свой съсед и кучето му в кв. „Тракия“, остава в ареста"}
{"url": "http://www.focus-news.net/news/2017/06/07/2402449/gl-komisar-nikolay-nikolov-gdpbzn-agentsiya-fokus-e-korekten-partnyor-i-e-vinagi-nasreshta.html", "text": "Агенция „Фокус“ е коректен партньор, винаги насреща, поради което и ние по подобен начин отговаряме на вас. Това каза директорът на ГД „Пожарна безопасност и защита на населението“ гл. комисар Николай Николов по повод 17-ия рожден ден на Агенция „Фокус“. „С нетърпение очаквам да станете пълнолетни. Останете така открити и отворени към хората и винаги в час. Щеше ми се да има рубрика, специално за нас, например „Бедствия и аварии“ или „Полиция“, но така или иначе нещата там са ясни и се виждат“, заяви гл. комисар Николов. \r\nТой пожела преди всичко здраве на служителите, които работят в Агенция „Фокус“, вяра, че това, което правят, е необходимо за обществото и убеденост, че са полезни. „Поздравявам лично собственика на „Фокус“ Красимир Узунов“, добави още той.\r\nЛюба АЛЕКСИЕВА", "date": "2017-06-07", "title": "Гл. комисар Николай Николов, ГДПБЗН: Агенция „Фокус“ е коректен партньор и е винаги насреща"}
{"url": "http://www.focus-news.net/news/2017/06/07/2402457/ek-evropeyski-fond-za-otbrana-55-mlrd-evro-godishno-za-stimulirane-na-evropeyskite-otbranitelni-sposobnosti.html", "text": "Европейската комисия стартира днес Европейския фонд за отбрана, за да подпомогне държавите членки с цел по-ефективно разходване на парите на данъкоплатците, намаляване на дублирането на разходите и постигане на по-добро съотношение между качество и цена, съобщават от пресцентъра на Европейската комисия. \r\nОбявен от председателя Юнкер през септември 2016 г. и подкрепен от Европейския съвет през декември 2016 г., Фондът ще координира, допълва и увеличава националните инвестиции в научноизследователска дейност в областта на отбраната, в разработването на прототипи и в придобиването на отбранително оборудване и технологии. \r\nЗаместник-председателят на Европейската комисия, отговарящ за работните места, растежа, инвестициите и конкурентоспособността, Юрки Катайнен, заяви:  \r\nЕлжбета Бенковска, комисар по въпросите на вътрешния пазар, промишлеността, предприемачеството и МСП, допълни:", "date": "2017-06-07", "title": "ЕК: Европейски фонд за отбрана: 5,5 млрд евро годишно за стимулиране на европейските отбранителни способности"}
{"url": "http://www.focus-news.net/news/2017/06/07/2402446/podp-dimitar-katsarov-101-vi-alpiyski-batalyon-smolyan-reporterite-na-fokus-tochno-i-korektno-podnasyat-informatsiyata-na-chitatelite-si.html", "text": "Репортерите на „Фокус” точно и коректно задават въпросите към събеседниците си и по същия начин поднасят на читателите и слушателите информацията. Те не си измислят и не добавят думи и изрази, които не са казани от събеседниците им. Това каза за Радио „Фокус” – Смолян подп. Димитър Кацаров – командир на 101-ви Алпийски батальон – Смолян. По думите му, медията изключително бързо реагира на всякакви събития, които се случват на национално и на регионално ниво и е една от първите, които отразяват всички актуални събития и ги представят такива каквито са. \r\n„Пожелавам на всички, които работят във „Фокус”, да са живи и здрави и да продължават да работят в същия дух както досега и да продължават да работят за патриотичния дух на всички млади хора и на нацията като цяло”, каза още подп. Кацаров.\r\nДаниела БОЙКОВА", "date": "2017-06-07", "title": "Подп. Димитър Кацаров, 101-ви Алпийски батальон – Смолян: Репортерите на „Фокус” точно и коректно поднасят информацията на читателите си"}
{"url": "http://www.focus-news.net/news/2017/06/07/2402452/kaloyan-pargov-bsp-fokus-vinagi-e-na-pulsa-na-sabitiyata-i-predi-vsichki.html", "text": "„Фокус“ винаги е на пулса на събитията и преди всички. Това каза председателят на ПГ на Градския съвет на БСП – София и член на Изпълнителното бюро на партията Калоян Паргов по повод 17-тия рожден ден на „Фокус“. По думите му с течение на времето „Фокус“ за тези 17 години се е утвърдил като водещо радио в българския ефир. „То не е обикновено радио, то има своя облик, на фона и на националното радио, и на останалите като конкуренция в българския ефир. „Радио „Фокус“ има много приятели без значение от политическия спектър. Това е радио, което се утвърждава като патриотично. То дава възможност и на привържениците на руските романси във вечерните предавания да се насладят на тази музика. Радио, което покрива ефир на места, където другите радиа отсъстват. Радио, което в основата си е заложило българската ценностна система. В основата му е разпространяване на българщината, патриотичната линия, която все повече ни липсва в днешно време“, поясни Паргов. По  думите му неслучайно и инициативите, които ръководството на медията има в рамките на възстановяването на паметници, свързани със знайните и незнайните герои от нашите войни, е нещо, което я отличава. Той поясни, че това я прави медия с история, традиция и бъдеще. Паргов поясни, че искрено ще се радва на 20-годишния юбилей на \"Фокус\" да се поздрави с още по-големи постижения.  „Сега за 17-тия рожден ден да поздравя целия екип на „Фокус“. Да пожелая да продължават все така да бъдат актуални, на пулса на събитията, все така да бъдат безпристрастни, да отразяват всички гледни точки от нашия обществено-политически и икономически живот. Да трупат само приятели, похвали и подкрепа“, допълни лидерът на ГС на БСП. Попитан какво още иска да открие като информация във „Фокус“ , Паргов посочи, че му е трудно да дава съвети, тъй като е далече от управлението на една медия. „Като потребител и ваш слушател, пък и участник в другото си качество, бих искал да препоръчам все повече да се подобрява качеството на работата“, коментира Паргов. Според него трябва да има нови предавания и материали, които са по актуални теми, като тази за бъдещето, информационните технологии и иновациите. „Неща, които са отвъд времето и пространството, в което в момента живеем, за да може да има тази напредничавост и перспектива и прозорливост за това, което ни предстои след 10, 15 и 20 г.“, допълни Паргов. По думите му това ще бъде иновативно на територията на България. Лидерът на ГС на БСП -   София поясни, че е готов да помага и да участва в разработването. Той обясни, че това ще даде друга гледна точка за света, като един нов прозорец за това какво ни предстои. \r\nДеница КИТАНОВА", "date": "2017-06-07", "title": "Калоян Паргов, БСП: „Фокус“ винаги е на пулса на събитията и преди всички"}
{"url": "http://www.focus-news.net/news/2017/06/07/2402459/prezidentat-rumen-radev-pozdravi-agentsiya-fokus-po-povod-17-godishniya-rozhden-den-na-mediyata.html", "text": "Президентът Румен Радев поздрави Агенция „Фокус“ по повод 17-годишния рожден ден на медията. Държавният глава пожела на екипа на „Фокус“ да продължава да следва принципите за бързина, точност, коректност и достоверност. Румен Радев благодари за дългогодишното сътрудничество с Агенция и Радио „Фокус“.", "date": "2017-06-07", "title": "Президентът Румен Радев поздрави Агенция „Фокус“ по повод 17-годишния рожден ден на медията"}
{"url": "http://www.focus-news.net/news/2017/06/07/2402461/kmetat-na-pernik-vyara-tserovska-i-narodniyat-predstavitel-krasimir-velchev-uchastvaha-v-chas-po-rodolyubie-posveten-na-180-ta-godishnina-ot-rozhdenieto-na-vasil-levski.html", "text": "Открит урок по родолюбие, посветен на Апостола на свободата, събра два седми и един пети клас от ОУ \"Св. Иван Рилски\"-град Перник. Това съобщиха от пресцентъра на ПП ГЕРБ. Събитието е част от Деня на Левски в Перник, посветен на 180-та годишнина от рождението на идеолога на българската национална революция.\r\nВ часа на младите патриоти присъстваха кметът Вяра Церовска, зам.-председателят на Парламентарната група на ПП ГЕРБ в 44-то НС и член на парламентарната комисия по културата и медиите Красимир Велчев, националният лидер на Жени ГЕРБ и общински ръководител на местната структура на политическата сила Ирена Соколова и зам.-кметът по култура Севделина Ковачева. Всички те споделиха различни митове и предания за живота и делото на Васил Левски.\r\nВ обръщението си към учениците, посветено на 180-та годишнина от рождението на Апостола, градоначалникът не скри гордостта си с факта, че Община Перник има заслуга за издаването на едно уникално произведение \"Васил Левски в изкуството\", което се появява за първи път в България. Перник е сред петте градове, спечелили финансиране от Министерството на културата за честванията на 180--та годишнина от рождението на Апостола на свободата.\r\nКметът разказа пред учениците за появата на Левски в пернишкия край. \r\n\"По време на обиколката си из България в организирането на тайни комитети, Апостола се появава и в Брезник. Той попада в къщата на моята прабаба и заявява, че ще се върне отново, за да направи таен революционен комитет. По-късно обаче той не се осъществява\", сподели Вяра Церовска.\r\nЗам.-председателят на ПГ на ПП ГЕРБ Красимир Велчев с гордост заяви, че Левски е въплъщение на националния идеал и пример, който всеки българин носи в сърцето си. \r\n\"Той е символът на националната мобилизация и стремеж за постигането на една свещена кауза\", каза още Велчев и обясни, че с избирането си, народните представители полагат клетва да служат в името на народа, така както го е правил Апостола.\r\nИрена Соколва поздрави ръководството и учениците за включването им в тази инициатива, припомняща великите подвизи на Левски и неговите незабравими дела. Тя сподели с тях и спомени от своето детство, когато за първи път е чула за Левски.\r\nВъзпитаниците на учебното заведение получиха ценната книга албум „Васил Левски в изкуството . Тя беше връчена от кмета на директора на учебното заведение Васил Левски.", "date": "2017-06-07", "title": "Кметът на Перник Вяра Церовска и народният представител Красимир Велчев  участваха в час по родолюбие, посветен на 180-та годишнина от рождението на Васил Левски"}
{"url": "http://www.focus-news.net/news/2017/06/07/2402458/premierat-boyko-borisov-i-berlinskata-stena-se-preodolyavashe-i-ot-alkatraz-ima-izbyagali-hora-ogradata-po-granitsata-podpomaga-granichna-politsiya-sreshtu-golemite-talpi-ot-hora.html", "text": "А това, че може да се преодолява една ограда, тя и Берлинската стена се преодоляваше. Това каза министър-председателят Бойко Борисов след срещата си с германския канцлер Ангела Меркел, която се проведе в Берлин, предаде репортер на Агенция \"Фокус\". „Независимо, че се пазеше много добре от източна страна. Но пак я преодоляваха. От Алкатраз има избягали хора. В края на краищата нашето предпазно съоръжение е да подпомагаме граничната си полиция срещу големи тълпи от хора. Това не е ограда или затвор да превръщаме границата си. Просто да ни подпомага. Тя опозицията винаги, а и това ѝ е работа  - иска да става всяко нещо по-бързо и по-ефективно. Предполагам, че и в Германия опозицията има какво да каже“, допълни Борисов. Той подчерта, че се стараят максимално бързо да бъде завършено съоръжението, но посочи, че е по-добре да се спази Законът за обществените поръчки, отколкото да направят нещо, от което да се срамуват след това. \r\n„Запознах канцлера и с това, че при смяната на правителствата имаше и забавяне с обществените поръчки. Тези 160 млн. лв., които бяха отпуснати в Братислава, все още спазвайки всичките законови процедури, не са влезли в употреба. Убеден съм, че когато термокамерите, видеонаблюдението, дижповете, техниката, които са осигурени финансово, но такива са правилата, предполагам и в Германия“, допълни премиерът. „За обществена поръчка не може да се вземе техника и да се постави колкото искаме бързо. Ние ще имаме най-надеждната граница“, каза още той. \r\nОт своя страна канцлерът на Германия Ангела Меркел заяви, че високо цени усилията на България по охрана на външната граница на ЕС. „България не е член на Шенгенското пространство и въпреки това контролира българо-турската граница. Затова ЕС дава подкрепа под формата на пари, сега това трябва да се приложи технически. Има различни обществени поръчки и търгове, които вървят“, добави тя. Меркел каза още, че цени високо и решителната борба на България срещу контрабандата на бежанци. „България заслужава нашата признателност. Ние помогнахме с германски служители, с германска техника и навсякъде където можем, ще продължим нашето сътрудничество“, добави тя.", "date": "2017-06-07", "title": "Премиерът Бойко Борисов: И Берлинската стена се преодоляваше, и от Алкатраз има избягали хора – оградата по границата подпомага „Гранична полиция“ срещу големите тълпи от хора"}
{"url": "http://www.focus-news.net/news/2017/06/07/2402438/rosen-plevneliev-ogromna-e-rolyata-na-agentsiya-fokus-kato-obektiven-tochen-i-korekten-iztochnik-na-informatsiya-za-sluchvashtoto-se-na-balkanite.html", "text": "Огромна е ролята на Агенция „Фокус“ като обективен, точен и коректен източник на информация за случващото се на Балканите. Това каза президентът на Република България в периода 2012-2017 година Росен Плевнелиев по повод 17-ти рожден ден на Агенция „Фокус“. „Хората ги боли за всичко, което се случва в Македония, в Босна и Херцеговина, в Косово, за всичко, което се случва на Балканите, защото Балканите са нашият общ дом. На Балканите Велики сили си играха на сфери на влияние и преначертаваха граници, а ние искаме да има траен мир. Трябва да гледаме с притеснение към всичко, което се случва при нашите съседи. Негативни процеси отново се отприщват със страшна сила. Ролята на Агенция „Фокус“ е незаобиколима. Много медии пропускат възможността, а вие сте стожер и продължавате да имате фокус към темите и събитията на Балканите“, каза още Плевнелиев. \r\nПроцесите в световен план са изключително динамични и всичко се променя пред очите ни, смята Плевнелиев. „Едва ли някой би повярвал преди две години, че милиони мигранти ще прегазят европейските граници до самото сърце на континента. Кой би помислил, че Брекзит би се случил. Светът се променя. Намираме се в един период на трансформация от времето на Студената война, през един еднополюсен свят към един много пъстър, многополюсен свят, но този световен ред, устойчив, с много по-сложен баланс на интересите, още не се е случил. И в този период на трансформации има много сериозни кризи“, посочи Плевнелиев. \r\nСпоред него, историята се случва пред очите ни и изискванията на хората към медиите са много по-завишени. „Ние живеем във време, в което си задаваме въпроса кое е истината, нагледахме се на хибридни и други форми на атаки, на пропаганди, а не на обективна информация и си задаваме въпроса всъщност дали информацията е коректна. Аз отговарям на въпроса „жива ли е истината“ като ви поздравявам и вярвам, че функцията на Агенция „Фокус“ ще се задълбочава, защото вие сте символ на истината и на обективната информация. Аз не поставям под въпрос значението на Агенция „Фокус“ и ви пожелавам доверието на гражданите да продължи“, каза още Росен Плевнелиев.", "date": "2017-06-07", "title": "Росен Плевнелиев: Огромна е ролята на Агенция „Фокус“ като обективен, точен и коректен източник на информация за случващото се на Балканите"}
{"url": "http://www.focus-news.net/news/2017/06/07/2402462/blagoevgrad-predaden-e-na-sad-mazh-ukrival-predmeti-za-kopirane-na-danni-ot-bankomati.html", "text": "Благоевградската окръжна прокуратура внесе за разглеждане в съда обвинителен акт срещу П. Станков от гр. Перник за извършено от него престъпление по чл. 246, ал. 3, пр. 3 и пр. 4 вр. чл. 243, ал. 2, т. 3 от НК. Това съобщиха от пресцентъра на Апелативна прокуратура – София.\r\nКъм м. октомври 2010 г. обвиняемият Станков предприел действия за снабдяване с предмети, предназначени за подправка на платежни инструменти. Такива се използват за придобиване на данни от електронни платежни инструменти (дебитни и кредитни карти) чрез поставянето им върху банкомати (АТМ). Намерението на Станков било впоследствие да ги продаде в Гърция. \r\nЗа реализиране на целта той трябвало да получи въпросните предмети от П.Е.С., след което да замине с управлявания от него автомобил до Гърция и там да ги предаде на лице, с което имал предварителна уговорка. \r\nНа 17.10.2010 г. обвиняемият се срещнал с П.Е.С. в крайпътното заведение до бензиностанция на входа на с. Долна Диканя, от когото получил предварително подготвената торба с елементи, опаковани в три хартиени плика. След като ги укрил на различни места в автомобила, той потеглил към ГКПП Кулата. При извършените от органите на МВР оглед и претърсване били намерени и иззети десетки предмети: кабели с накрайници, устройства с изходящи кабели, водещи до електронна платка, както и такива с прорези и процепи, мобилни телефони, електронни платки, зарядни устройства и др. \r\nОт изготвената от вещо лице техническа експертиза се установява, че откритите в колата на обвиняемия Станков вещи в комбинация могат да бъдат използвани за придобиване на данни от електронни платежни инструменти. \r\nЗа този вид престъпление законът предвижда наказание „лишаване от свобода“ до шест години.", "date": "2017-06-07", "title": "Благоевград: Предаден е на съд мъж, укривал предмети за копиране на данни от банкомати"}
{"url": "http://www.focus-news.net/news/2017/06/07/2402460/sofiya-ne-se-dvizhat-tramvaynite-motrisi-po-bul-balgariya-zaradi-kaso-saedinenie-vsledstvie-na-gramotevitsa.html", "text": "Към момента не се движат трамвайните мотриси по бул. „България“. Причината е късо съединение вследствие на гръмотевица, съобщиха от пресцентъра на Столична община. Засегната е и  контактно-кабелната мрежа на бул. „Цариградско шосе“ при Алея Яворов. Тролеите се движат с автономно придвижване на дизелов двигател. В подлеза на бул. „Гоце Делчев“ и бул. „България“ има завиряване. Роботи се по отстраняване на проблемите.", "date": "2017-06-07", "title": "София: Не се движат трамвайните мотриси по бул. „България“ заради късо съединение вследствие на гръмотевица"}
{"url": "http://www.focus-news.net/news/2017/06/07/2402455/dots-d-r-zheko-kyosev-sotsiolog-bezpristrastnostta-na-fokus-e-izklyuchitelno-vazhna.html", "text": "Безпристрастността на „Фокус“ е изключително важна. Това каза за Радио „Фокус“ -\r\n Пирин доц. д-р Жеко Кьосев, социолог и преподавател в Югозападен университет „Неофит Рилски“, по повод 17-ия рожден ден на Агенция „Фокус“. „Пожелавам Ви да продължите по този начин да бъдете безпристрастни в своите анализи и във вътрешно-, и във външнополитически аспект, защото според мен това е най-важното за една медия – без някаква пристрастност да анализира и да коментира. Аз съм убеден, че ще продължите да бъдете на вълната на информациите и в България, и в чужбина“, каза още той. Доц. Кьосев пожела на екипа на информационния лидер здраве, щастие и професионални успехи.\r\nНатали СТЕФАНОВА", "date": "2017-06-07", "title": "Доц. д-р Жеко Кьосев, социолог: Безпристрастността на „Фокус“ е изключително важна"}
{"url": "http://www.focus-news.net/news/2017/06/07/2402468/ministar-nikolina-angelkova-shte-uchastva-v-ofitsialnoto-chestvane-na-60-godishninata-na-kk-zlatni-pyasatsi.html", "text": "Министърът на туризма Николина Ангелкова ще присъства на официалните събития по повод отбелязването на 60-годишнината на к.к. Златни пясъци на 8 юни, четвъртък, съобщиха от пресцентъра на министерството. Ангелкова ще участва в работна среща на тема „Перспективи за развитие на к.к. Златни пясъци”. В дискусията ще се включат собственици на хотели в курортния комплекс Златни пясъци, представители на туроператори и турагенти.", "date": "2017-06-07", "title": "Министър Николина Ангелкова ще участва в официалното честване на 60-годишнината на к.к. Златни пясъци"}
{"url": "http://www.focus-news.net/news/2017/06/07/2402464/ministar-valentin-radev-nyama-nikakva-koruptsionna-shema-pri-stroezha-na-ogradata-po-granitsata.html", "text": "Няма никаква корупционна схема. Това заяви пред журналисти министърът на вътрешните работи Валентин Радев, във връзка с твърдението на говорителя на „БСП за България” Елена Йончева, че оградата по границата се строи в нарушение на първоначалния проект, а сигурността ѝ е под въпрос, предаде репортер на Агенция „Фокус”. Министър Радев подчерта, че се запознал и с доклад от Инспектората на Министерски съвет, който също не констатира нарушения. „Има проверки на прокуратурата. И това не го знаех, сега ви го казвам”, заяви министър Радев. Той призова Елена Йончева, ако разполага с данни за извършени нарушения да ги предостави на прокуратурата. „Ние строим оградата, както е казано по постановление. Там са дадени два начина: „тип А” – двуредова,  „тип Б” – едноредова. Кой каквато ограда иска да прави от областните управители, ако теренът не позволява да се прави по-добрата, която очевидно е двуредова. Това е направено. Областните управители взимат това задание, възлагат проектирането на оградата какъвто тип са решили”, обясни Радев. Той припомни, че всичко, което се строи се приема от комисия на МВР. „Кажете ми къде може да има корупция тук? Всички компетентни органи са проверили. Аз не мога да разбера защо госпожа Йончева ходи и говори това, тя говори нещо много опасно. Не може да се говори, че се търгува с национална сигурност”, коментира вътрешният министър Валентин Радев. \r\nИван ЛАЗАРОВ", "date": "2017-06-07", "title": "Министър Валентин Радев: Няма никаква корупционна схема при строежа на оградата по границата"}
{"url": "http://www.focus-news.net/news/2017/06/07/2402467/myarkata-za-neotklonenie-zadarzhane-pod-strazha-spryamo-dvamata-obvineni-za-uchastie-v-prestapna-grupa-shte-bade-razgledana-v-spetsializiraniya-nakazatelen-sad-utre.html", "text": "Мярката за неотклонение „задържане под стража“ спрямо Мирослав Минков Минков /служител на ГД „Охрана“/ и Димитър Николов Захариев /прокурор /с повдигнати обвинения за участие в организирана престъпна група, създадена с цел да вършат престъпления по чл. 213а и чл. 214 НК ще се разгледа от съда утре – 8 юни 2017 година от 10.00 часа, тъй като адвокатката на един от обвиняемите се намира в гр. Плевен и поради тежки метеорологични условия не може да пристигне в София тази вечер. Това съобщиха от пресцентъра на Специализирания наказателен съд", "date": "2017-06-07", "title": "Мярката за неотклонение „задържане под стража“ спрямо двамата обвинени за участие в престъпна група ще бъде разгледана в Специализирания наказателен съд утре"}
{"url": "http://www.focus-news.net/news/2017/06/07/2402466/sofiya-tsentarat-za-gradska-mobilnost-osiguryava-avtobusi-po-liniyata-na-tramvay-nomer-7.html", "text": "Центърът за градска мобилност осигурява автобуси по линията на трамвай 7, съобщиха от пресцентъра на Столична община. Към момента трамвайните мотриси по бул. „България“ не се движат. Причината е късо съединение вследствие на гръмотевица.", "date": "2017-06-07", "title": "София: Центърът за градска мобилност осигурява автобуси по линията на трамвай номер 7"}
{"url": "http://www.focus-news.net/news/2017/06/07/2402474/tsvetan-tsvetanov-gerb-zavishavame-tezhestta-na-nakazanieto-za-sobstvenik-na-avtomobil-predostavil-go-na-nepravosposoben-vodach.html", "text": "Всеки водач на автомобил, който го предоставя на неправоспособен водач, ще понесе цялата строгост на закона. Убеден съм, че това ще бъде и съответната предупредителна мярка. Това заяви пред журналисти председателят на ПГ на ГЕРБ и председател Комисията по вътрешна сигурност и обществен ред Цветан Цветанов, след като комисията прие на първо четене предложението за промени в Закона за движението по пътищата, предвиждащи редица мерки за намаляване на жертвите на пътя, предаде репортер на Агенция „Фокус”. Цветанов поясни, че с предложението за промени се завишава наказанието за собственик, предоставил го на неправоспособен водач. Така тези собственици няма да могат да използват автомобила си за период от 6 месеца да 1 година. Според Цветанов политическият консенсус, който може да се постигне по такива важни законопроекти, е от полза за парламентаризма. Той напомни, че една от основните промени е премахването на пътните знаци пред камерите, които засичат скоростта. „Възпиращият ефект ще бъде налице”, подчерта Цветанов. Във връзка с твърденията на юристи, че подобна мярка крие риск да се окаже противоконституционна, той коментира: „Смятам, че не е противоконституционно. Ако някой смята, че е,  ще бъдат сезирано по съответния ред конституционните съдии, те ще се произнесат”. „Аз мога да кажа, че част от мерките, които предстои да бъдат предприети в предстоящите месеци, ще бъде да се рестартира ефективно фонд „Пътна безопасност”. Знаете, че 50% от глобите остават в този фонд и ще позволят да разгърне една по-сериозна превантивна кампания”, допълни още той. По думите му целта е да се реализира сериозен проект за изграждане на инфраструктура, която да заснема водачите, които превишават скоростта. „В отсечка от 100 км да има от 3 до 5 камери, които да осредняват скоростта. Разбира се, това да даде възможност и на транзитно преминаващите през страната, когато са извършили нарушение, да бъдат санкционирани”, коментира Цветанов. \r\nИван ЛАЗАРОВ", "date": "2017-06-07", "title": "Цветан Цветанов, ГЕРБ: Завишаваме тежестта на наказанието за собственик на автомобил, предоставил го на неправоспособен водач"}
{"url": "http://www.focus-news.net/news/2017/06/07/2402471/sky-news-islyamska-darzhava-izbi-poveche-ot-160-tsivilni-opitali-da-izbyagat-ot-iztochnata-chast-na-mosul.html", "text": "Терористичната групировка „Ислямска държава“ изби повече от 160 цивилни, които са опитали да избягат от западната част на град Мосул, Ирак, където протичат бойни действия между екстремистите и иракските сили. Това съобщава телевизия Sky News, като се позовава на информация от ООН.\r\nВидео кадри, заснети от безпилотен летателен апарат на силите на Багдад , показват десетки тела на мъже, жени и деца, застреляни, докато са опитвали да избягат от града в началото на месеца.\r\nОт „Ислямска държава“ са заявили на десетките хиляди хора, които все още са в капан на територията на населеното място, че не трябва да опитват да избягат. Цветан Петров", "date": "2017-06-07", "title": "Sky News: „Ислямска държава“ изби повече от 160 цивилни, опитали да избягат от източната част на Мосул"}
{"url": "http://www.focus-news.net/news/2017/06/07/2402472/plovdiv-novi-50-mesta-za-parkirane-shte-badat-izgradeni-sreshtu-malkata-bazilika-v-grada.html", "text": "Нови 50 места за паркиране ще бъдат изградени на улица „Гео Милев“, която е срещу Малката раннохристиянска базилика. Това съобщи за Радио „Фокус“ - Пловдив кметът на район Централен Георги Стаменов. Местата ще бъдат с габарит 2.40 метра, както е по-наредба и съгласно Закона за движение по пътищата. Те ще се изградят на мястото, където до скоро бяха разположени 30 гаражни клетки. „Благодаря на гражданите за разбирането и за това, че сами отстраняват гаражните клетки“, подчерта районният кмет. \r\nАдминистрацията има изготвен проект на стойност около 150 000 лева за изграждане на нова паркозона с трайна асфалтова настилка, както и на голям парк пред блоковете на булевард „Княгиня Мария Луиза“. Проектът включва ново осветление, подмяна на настилките, озеленяване, а монтираният вече сондаж дава възможност за напояване на бъдещия парк. „В момента сме в разговори с ЕВН за демонтиране на старите амортизирани стълбове за улично осветление. Предвиждаме да ги подменим с паркови стълбове с LED-осветление“, каза още Георги Стаменов. Реализирането на проекта трябва да стане до края на тази година.\r\nКристиян ГАРОВ", "date": "2017-06-07", "title": "Пловдив: Нови 50 места за паркиране ще бъдат изградени срещу Малката базилика в града"}
{"url": "http://www.focus-news.net/news/2017/06/07/2402470/d-r-desislava-panayotova-bogoslov-pozdravyavam-fokus-za-17-iya-rozhden-den-i-pozhelavam-vse-taka-mediyata-da-zachita-tsarkvata.html", "text": "Поздравявам „Фокус“ със 17-ия рожден ден и пожелавам все така медията да зачита църквата. Това каза богословът и редактор на официалния сайт на Българската православна църква д-р Десислава Панайотова по повод 17 -ия рожден ден на „Фокус“.  „Да помните, че духовната същност и пълнеж на народното самосъзнание е свързана с православието и вие като медия имате привилегията да служите на тази взаимовръзка между общественото съзнание и православната вяра, която ни е съхранила и ни води към вечния живот. Поздравявам ви за широкоспектърната ви проблематика, която отразявате за професионалното и бързо отразяване на водещите събития в България и по света“, каза д-р Панайотова. Тя пожела на целия екип все повече и повече сили, здраве, ентусиазъм и истинско служение на обществото в най-добрите традиции на медийната работа. Богословът поясни, че това означава солидарност с всички граждани, високи ценности, съблюдаване на добър медиен език, обективност, вяра и духовност. \r\nДеница КИТАНОВА", "date": "2017-06-07", "title": "Д-р Десислава Панайотова, богослов: Поздравявам „Фокус“ за 17-ия рожден ден и пожелавам  все така медията да зачита църквата"}
{"url": "http://www.focus-news.net/news/2017/06/07/2402463/3-ekipa-na-stolichnata-obshtina-nablyudavat-za-zaviryavaniya-padnali-kloni-i-otstranyavat-problemi-po-infrastrukturata-v-sledstvie-ot-buryata-v-sofiya.html", "text": "3 екипа на дирекция Аварийна помощ и превенция  на Столичната община наблюдават за завирявания, паднали клони и отстраняват проблеми по инфраструктурата, които са следствие от бурята в София. Това съобщиха от пресцентъра на Столична община. В момента вали силен дъжд в районите  „Витоша“, „Красно село“ , „Красна поляна“ и „Панчарево“ и централната градска част.", "date": "2017-06-07", "title": "3 екипа на Столичната община наблюдават за завирявания, паднали клони и отстраняват проблеми по инфраструктурата, в следствие от бурята в София"}
{"url": "http://www.focus-news.net/news/2017/06/07/2402475/ministrite-na-otbranata-na-balgariya-i-gartsiya-shte-prisastvat-na-vip-denya-na-balgaro-gratskata-savmestna-podgotovka-balkan-dagger.html", "text": "Министрите на отбраната на България и Гърция Красимир Каракачанов и Панос Каменос ще присъстват в петък, 9 юни, на ВИП-деня на българо-гръцката съвместна подготовка „Balkan Dagger”. Те ще наблюдават демонстрация на способности на силите за Специални операции на двете държави. Това съобщиха от пресцентъра на Министерството на отбраната. Двустранната съвместна подготовка „Balkan Dagger” между силите за Специални операции на България и на Гърция се провежда от 29 май до 10 юни 2017 г. В нея участват формирование от втори батальон на 68-ма бригада Специални сили и формирование „Z MAK” от силите за Специални операции на Република Гърция.\r\nНа демонстрациите ще присъстват още началникът на отбраната генерал-лейтенант Андрей Боцев и началникът на Генералния щаб на националната отбрана на Гърция адмирал Евангелос Апостолакис.", "date": "2017-06-07", "title": "Министрите на отбраната на България и Гърция ще присъстват на ВИП-деня на българо-гръцката съвместна подготовка „Balkan Dagger”"}
{"url": "http://www.focus-news.net/news/2017/06/07/2402478/ministar-boil-banov-v-shumen-pametnikat-sazdateli-na-balgarskata-darzhava-e-natsionalno-i-svetovno-bogatstvo.html", "text": "Паметник „Създатели на българската държава“ е национално и световно богатство, заяви министърът на културата Боил Банов след срещата си с кмета на Шумен и представители на културни институции в града, предаде репортер на Радио „Фокус“ - Шумен. Банов получи от Любомир Христов папка с документи във връзка с искането да бъде уреден статутът на паметника, който е най-големият в Европа на открито. „Ще направим необходимото да помогнем със специалисти, които да уточнят необходимите реставрационни и ремонтни дейности. Паметникът не е на Шумен, не е на София – това е национално богатство, бих казал и световно – ще намерим решение“, заяви Банов. \r\nНа въпрос могат ли да се очакват още инвестиции в Голямата базилика в Плиска, Банов припомни, че преди дни Министерският съвет е отпуснал сериозна сума, а по темата ще говори след като види обекта. В петък министър Банов заедно с министър Николина Ангелкова ще бъде на инспекция в Националния историко-археологически резерват „Плиска“. \r\nЩе бъде обявена и процедура за директор на ДКТ „Васил Друмев“. „Съжалявам много за Илия Раев, ние бяхме големи приятели, много ми е мъчно за него. Няма да бавим процедурата по избор на директор и ще я стартираме, но театърът функционира нормално“, каза още министър Боил Банов. \r\nИвелина ИВАНОВА", "date": "2017-06-07", "title": "Министър Боил Банов в Шумен: Паметникът „Създатели на българската държава“ е национално и световно богатство"}
{"url": "http://www.focus-news.net/news/2017/06/07/2402465/veliko-tarnovo-kmetat-inzh-daniel-panov-poluchi-priz-za-tsyalosten-prinos-v-borbata-s-trafika-na-hora.html", "text": "Кметът на Велико Търново инж. Даниел Панов получи приз за цялостен принос в борбата с трафика на хора. Отличието бе обявено от представителите на Международната организация по миграция, които са във Велико Търново във връзка с националния обучителен семинар за идентификацията и превенцията на престъплението, съобщиха от пресцентъра на Общината. Със същия приз бе наградена и Благовеста Факирова – почетен гражданин на Велико Търново и изпълнителен директор на дарителско сдружение „Св. Иван Рилски”.\r\nТридневният форум събра във Велико Търново експерти от цяла България, както и представители на международната организация. Като пример за модел бе представена политиката на Община Велико Търново относно работата с децата и младите хора, особено в младежките центрове в населените места. Заниманията с учениците и подрастващите включват запознаване с рисковете, благодарение на което те се учат да пазят себе си и своите приятели и познати. \r\nЕкспертите от Община Велико Търново запознаха аудиторията и с проекта „Отвори очи, има кой да ти помогне”, който областният град и България представиха и пред Европейската комисия за борба с трафика на деца през 2014 г. Мерките получиха много висока оценка.\r\n„Обучението по разпознаване на кризисни ситуации и справянето с тях е особено важна част от превенцията срещу проблемите, свързани с трафика на хора”, подчерта заместник-кметът Ганчо Карабаджаков, който откри обучителния семинар. Сред темите на форума са установяването на жертви на трафика на хора, насочването на пострадалите към специализирана помощ и подкрепа, както и превенция на престъплението.", "date": "2017-06-07", "title": "Велико Търново: Кметът инж. Даниел Панов получи приз за цялостен принос в борбата с трафика на хора"}
{"url": "http://www.focus-news.net/news/2017/06/07/2402477/sofiya-obrazuvala-se-e-kolona-ot-avtomobili-zaradi-blokiranoto-dvizhenie-na-troleite-po-bul-tsarigradsko-shose-v-rayona-na-razklona-za-televizionnata-kula.html", "text": "Тролей е скъсал жица на бул. \"Цариградско шосе\" в района на разклона за телевизионната кула, съобщи слушател на Радио „Фокус“. На място има образувала се колона от автомобили. Движението е затруднено.", "date": "2017-06-07", "title": "София: Образувала се е колона от автомобили заради блокираното движение на тролеите по бул. \"Цариградско шосе\", в района на разклона за телевизионната кула"}
{"url": "http://www.focus-news.net/news/2017/06/07/2402469/premierat-boyko-borisov-shte-polozha-usiliya-za-normalizirane-na-otnosheniyata-mezhdu-es-i-turtsiya.html", "text": "Ще положа много усилия за нормализиране на отношенията между ЕС и Турция. Това каза премиерът Бойко Борисов след срещата си с германския канцлер Ангела Меркел, която се шпроведе в Берлин, предаде репортер на Агенция \"Фокус\". \"Разговаряхме по темата за Турция - тя е наш съсед. Много негативи се насложиха в отношенията ЕС-Турция, но сега споделих, че ще имам скорошно посещение и среща с президента Ердоган и премиера Йълдъръм. Ще положа много усилия за нормализиране на отношенията между ЕС и Турция. Това е една голяма държава на нашата граница със сравнително мощна икономика и много големи взаимовръзки, включително с Германия. Недопустимо е за да се задържат журналисти, да не се допускат депутати. Ще използвам влиянието, което имам, да каза своето мнение. Не казвам,че ще успея, но ние трябва с нашия съсед да опитаме да нормализираме отношенията\", заяви Борисов.\r\nОт своя страна канцлерът Ангела Меркел заяви, че оттеглянето от Инджирлик е необходима последица, тъй като техните депутати нямат неограничена свобода да посещават базата в там. „Тази точка трябва да бъде решена разумно. Като парламентарна армия имаме необходимост от неограничено право на посещение. Ще отидем в Йордания, ще работим, ще разговаряме с нашите партньори срещу „Ислямска държава“. Ще видим дали могат да ни помогнат да се създадат заместители в това време докато се преместим и дали коалицията срещу „Ислямска държава“ е готова да действа и да работи. Не трябва през цялото време да се занимаваме с Турция. Разбира се от само себе си, че нашите депутати трябва да могат да посещават войниците. Има достатъчно трудни въпроси и моменти, но мисля, че тази стъпка в момента не е ситуация, която ще влоши положението“, допълни Меркел. По думите ѝ това е просто последица, която трябва да се извлече от това, че Турция не разрешава неограничен достъп на депутатите до германската база. „Това, което българският министър-председател изложи, е съвсем очевидно, че само осигуряването на границата не е достатъчно. Трябва да останем в разговори с Турция, трябва да подобрим отношенията си. Трябва да говорим за причините за бежанците. Простото изграждане на една ограда не може да разреши бежанския проблем. Освен това, имаме тесни икономически отношения с Турция. Тази тема е много локализирана и това, че нашата база се измества в Йордания – там ще имаме условията, които са ни необходими за нашите войници“, каза още по темата тя. \r\nМеркел коментира и Брекзит, като посочи, че не може да се намеси в изборите в Англия. „Аз поне не мога. Гражданите на Великобритания ще решат. Решението за излизане от ЕС е взето и ние предполагаме от това, което британският министър-председател Тереза Мей каза, че ще поеме отговорността. Британското правителство ще понесе отговорността и се надявам, че преговорите ще започнат скоро и бързо“, коментира още Ангела Меркел.", "date": "2017-06-07", "title": "Премиерът Бойко Борисов: Ще положа усилия за нормализиране на отношенията между ЕС и Турция"}
{"url": "http://www.focus-news.net/news/2017/06/07/2402473/ministar-lilyana-pavlova-shte-se-napravi-aktualizatsiya-na-byudzheta-na-balgarskoto-predsedatelstvo-na-es.html", "text": "Ще се направи актуализация на бюджета на Българското председателство на ЕС. Това каза министърът за Българското председателство на Съвета на ЕС 2018 по време на изслушването си в Комисията по европейските въпроси и контрол на еврофондовете Лиляна Павлова във връзка с постигнатия напредък в подготовката за Председателството, предаде репортер на Агенция „Фокус“. По думите й  ще се осигури допълнително финансиране за допълнителни строително-монтажни дейности в НДК, допълнителни дейности, свързани с озвучаване, системи за превод и нова обществена поръчка за IT - сигурност и за обезпечаване на техниката на БНТ. \"През юли ще внеса в Министерски съвет проект за национална програма за българското председателство на ЕС. Предстои България да изработи своята национална програма за българското председателство“, каза министър Павлова и поясни, че тя ще бъде разработена на принципа, утвърден от много години през Съвета по европейски въпроси.  По думите й тази програма ще е основа за дебат, обществено обсъждане и проект за документ, който да бъде представен в Народното събрание и на Националния съвет за тристранно сътрудничество. \"Програмата ни трябва да е максимално гъвкава, за да може ако има критични ситуации, да реагираме\", каза министър Павлова и уточни, че важни ангажименти на министерството са логистиката и екипите. По думите й 1200 души са пряко ангажирани да организират и провеждат българското председателство. тя поясни, че от тези 1200 човека 208 ще бъдат в Брюксел. Министър Павлова допълни, че 600 от тях са завършили обученията си. \"Остават 600, които са в процедура по обучение за председателството. Извън обученията екипът на министерството фокусира усилията си в две направления\", каза Павлова. Министърът поясни, че първо трябва да се направи логистичен план и поради това се провежда тръжна процедура за софтуерната система. По думите й друга обществена поръчка е за мебели, осигуряване на самото председателство и сградата на председателството. Тя поясни, че паралелно с това има ангажимент да проследява дейностите в НДК, който трябва да бъде подготвен като основна сграда на председателството. \r\nДеница КИТАНОВА", "date": "2017-06-07", "title": "Министър Лиляна Павлова: Ще се направи актуализация на бюджета на Българското председателство на ЕС"}
{"url": "http://www.focus-news.net/news/2017/06/07/2402481/stara-zagora-za-22-ri-pat-v-grada-se-provezhda-plener-po-zhivopis-druzhba.html", "text": "За 22-ри път Стара Загора е домакин на традиционния пленер по живопис „Дружба“, който се провежда от 6-ти до 16-ти юни 2017 г. Това съобщиха от пресцентъра на Община Стара Загора. Организатор на проявата е представителството на Съюза на българските художници в града, с подкрепата на Община Стара Загора.\r\nНа официалното откриване днес в изложбена зала „Байер“ присъства председателят на Съюза на българските художници Любен Генов. „Благодарим, че сме поканени и че имаме възможността да изживеем това предизвикателство, както и да се насладим на великолепието на града, да попием от тази древна култура, на която ще станем свидетели чрез артефактите“, каза той пред журналисти. „Ние всички правим това, което трябва, за да се твори култура, но за да се превърне нещо в културен факт е необходима подкрепата на институциите. Радвам се, че тук я има в лицето на Община Стара Загора“, добави Генов. Той благодари на председателя на Представителството на старозагорските художници доц. Злати Златев, който е основният двигател и организатор на събитието.\r\nДевет художници от седем града в продължение на седмица ще рисуват на емблематични за града места. Според регламента те ще представят по две картини  в размер 50/65 см. , които ще останат във фонда на Художествената галерия. Допълнително създадените платна също ще бъдат експонирани в залата.\r\nНа пресконференцията днес присъстваха поканените художниците – доц. Анна Цоловска от София, Цветан Казанджиев от Ямбол, Румен Рачев от Казанлък, Добрин Вътев от Бургас, Георги Стойнев от Димитровград, доц. Маринета Млячкова от Велико Търново, Любен Генов от София, Никола Москов и Милен Иванов от Стара Загора. Изложбата с творбите на пленеристите ще бъде представена в галерия „Байер“ на 16 юни от 18:00 ч. \r\nОт името на ръководството на Община Стара Загора началникът на отдел „Култура“ Диана Атанасова поздрави присъстващите. Тя припомни, че пленерът е преминал през трудни времена, но е бил възстановен през 1995-96-та година с изключителната помощ и подкрепа на административното управление на Стара Загора.\r\n07.06.2017 г.", "date": "2017-06-07", "title": "Стара Загора: За 22-ри път в града се провежда пленер по живопис „Дружба“"}
{"url": "http://www.focus-news.net/news/2017/06/07/2402480/prof-georgi-bliznashki-agentsiya-fokus-e-na-prav-pat-neka-i-zanapred-da-bade-s-rula-varhu-pulsa-na-vremeto.html", "text": "Моят поглед към работата на Агенция „Фокус“ е позитивен. Това каза служебният министър-председател в периода 6 август - 7 ноември 2014 година проф. Георги Близнашки по повод 17-ия рожден ден на Агенция „Фокус“. „Като цяло смятам, че вършите чудесна работа и нека да ви поздравя с наближаващото пълнолетие. Още една година и вече ще станете на 18 и това е много хубаво. Вършите една отговорна работа и то не само в столицата, в центъра, но и в периферията, в граничните зони. Там, където националните интереси се подлагат на натиск, на чужди влияния“, заяви проф. Близнашки и добави, че затова „Фокус“ заслужава огромно уважение и насърчение. „Нека и занапред да бъде с ръка върху пулса на времето“, посочи той. \r\n„На прав път сте, нещата се случват от само себе си. Ритъмът на работа е добър, пожелавам ви да издържате в тези трудни времена. Важното е човек да работи за благородни каузи“, каза още проф. Георги Близнашки.\r\nЛюба АЛЕКСИЕВА", "date": "2017-06-07", "title": "Проф. Георги Близнашки: Агенция „Фокус“ е на прав път, нека и занапред да бъде с рула върху пулса на времето"}
{"url": "http://www.focus-news.net/news/2017/06/07/2402476/kantslerat-angela-merkel-balgariya-shte-bade-prieta-v-shengen-kogato-izpalni-usloviyata.html", "text": "България ще бъде приета в Шенген, когато изпълни условията. Това каза германският канцлер Ангела Меркел след срещата си с българския премиер Бойко Борисов, която се проведе в Берлн, предаде репортер на Агенция \"Фокус\". Меркел коментира и идеята за Европа на няколко скорости. \"Така предвидено, че всяка държава да участва в една скорост. Ако някои държави искат да участват в едно нещо, никой няма да ги изключи. Ако България изпълни условията за Шенген, а това е свързано с борбата с корупцията и правовата държава - тогава е готова да постигне приемане. Ние ще работим в тази насока. Затова оцених усилията на България за външната граница с Турция много високо. Това е голяма отговорност и тежест за България. Ние искаме в този смисъл страната ви да стане член на Шенген и финансовите министри, които ще решават какво да стане с чакалнята за еврозоната, ще говорят за това. Ние знаем за това желание на България. Искаме България колкото се може по-бързо да участва във всичко. Въпросът е, че има страни, които не искат да участват. Например, Дания не иска да участва във вътрешната политика. Ние никого не искаме да караме насила. Който обаче иска, може да участва, ако изпълни условията\", обясни Меркел. \r\nБългарският премиер Бойко Борисов заяви, че ще направи необходимото България да е от страните \"на първа скорост в ЕС\". \"Заслужаваме го, полагаме усилия, правим необходимото това да се случи и на фона на много други държави, смятам, че сме се справили не лошо, така че ще продължим в тази посока\".", "date": "2017-06-07", "title": "Канцлерът Ангела Меркел: България ще бъде приета в Шенген, когато изпълни условията"}
{"url": "http://www.focus-news.net/news/2017/06/07/2402488/stara-zagora-obshtina-kazanlak-shte-remontira-dnevna-detska-yasla-8-vasil-levski.html", "text": "През лятото Община Казанлък ще ремонтира Дневна детска ясла №8 „Васил Левски“. Това стана възможно с Решение №2/30.05.2017 г. на Управителния съвет на Проект „Красива България\" (ПКБ) 2017 към Министерството на труда и социалната политика, по който Община Казанлък кандидатства, съобщиха от пресцентъра на Общината. Участието на Общината в Кампания 2017 по Проекта бе за Дневна детска ясла № 8 „Васил Левски\", по Мярка М02 „Подобряване на социалната инфраструктура\".   \r\nОбщата стойност на проекта  е в размер на 179 792 лв. с ДДС, от които 50% е съфинансирането от Община Казанлък и 89 896 лв. с ДДС (50 %) - от Проект \"Красива България\".   \r\nПредвидените дейности за подобряване на състоянието на сградата на детската ясла са подмяна на дограма, топлоизолация на външни стени, ремонт на покрива.   \r\nЗа детското заведение, допълнително, Община Казанлък планира газификация, която ще финансира от собствения си бюджет за 51 600 лв.   \r\nДетската ясла се намира в кв. „Васил Левски“, където живее почти една трета от населението в Казанлък. Тя отваря врати в далечната 1969 година и оттогава до сега са правени само козметични подобрения и никога не е извършван сериозен ремонт. В сравнение с другите детски заведения на територията на Казанлък, сградата на ДДЯ №8 е една от тези в най-лошо състояние. Успешното представяне на Община Казанлък по Проекта „Красива България“ дава възможност за изпълнение на предвидените дейности, което значително ще подобри материалната база за близо 60 малки деца, в 4 яслени групи и 23 души персонал на яслата.", "date": "2017-06-07", "title": "Стара Загора: Община Казанлък ще ремонтира Дневна детска ясла №8 „Васил Левски“"}
{"url": "http://www.focus-news.net/news/2017/06/07/2402487/mirror-okolo-15-dushi-sa-otseleli-sled-razbivaneto-na-mianmarskiya-voenen-samolet-sas-120-dushi-na-borda.html", "text": "За 15 души има информация, че са оцелели след падането на мианмарския военен самолет, изчезнал от радарите с над 100 души на борда, предава Mirror, позовавайки се на места медия.\r\nНа борда на машината, която изчезна в сряда следобед, имаше общо 120 военнослужещи с техните семейства.\r\nОтломки от самолета бяха намерени в близост д югоизточния град Давей, Югоизточен Мианмар, след информация в медиите, че се е разбил.\r\nЗасега няма информация какво е състоянието на оцелелите. Цветан Петров", "date": "2017-06-07", "title": "Mirror: Около 15 души са оцелели след разбиването на мианмарския военен самолет със 120 души на борда"}
{"url": "http://www.focus-news.net/news/2017/06/07/2402483/nkzhi-gradski-avtobus-v-plovdiv-premina-pod-spuskashta-se-bariera-na-zhp-prelez.html", "text": "Около 09.00 ч. шофьор на градски автобус № 6 в Пловдив преминава през жп прелеза на бул. „Пещерско шосе“ при включена червена светлинна сигнализация за „СТОП“, в момента на спускане на бариерите. Това съобщиха от пресцентъра на Национална компания „Железопътна инфраструктура“ (НКЖИ). Вследствие на неправомерното преминаване едната от бариерните греди е счупена, има щети и по предното стъкло на автобуса.\r\nНа шофьора на автобуса е съставен акт за извършеното нарушение.\r\nНационална компания „Железопътна инфраструктура“ напомня на всички водачи на МПС да спазват правилата за движение при премиване през жп прелезите.", "date": "2017-06-07", "title": "НКЖИ: Градски автобус в Пловдив премина под спускаща се бариера на жп прелез"}
{"url": "http://www.focus-news.net/news/2017/06/07/2402479/tsvetan-tsvetanov-gerb-agentsiya-fokus-informira-obshtestvenostta-po-vazmozhno-nay-obektivniya-nachin.html", "text": "Агенция „Фокус” се изгради като медия, която информира обществеността по възможно най-обективния начин. Това заяви по повод 17-ия рожден ден на Агенция „Фокус” Цветан Цветанов – председател на ПГ на ГЕРБ и зам.-председател на партията. „Медията показа истински професионализъм. Винаги е на мястото на събитията”, подчерта Цветан Цветанов. „Искам да пожелая успех, както на президента на Агенция „Фокус” Красимир Узунов, така също и на неговия екип”, допълни той. Според Цветанов именно благодарение на професионалния си екип „Фокус” се е превърнала в медия, която всеки един цени и от която всеки иска да се информира. „Убеден съм, че когато догодина празнува своята 18-та годишнина „Фокус” ще може да говори за истинското пълнолетие на една медия, която се утвърди като системен медиен играч на пазара”, заяви още зам.-председателят на ГЕРБ. \r\nИван ЛАЗАРОВ", "date": "2017-06-07", "title": "Цветан Цветанов, ГЕРБ: Агенция „Фокус” информира обществеността по възможно най-обективния начин"}
{"url": "http://www.focus-news.net/news/2017/06/07/2402485/stara-zagora-v-mon-be-otkrita-izlozhba-na-detsata-ot-dg-25-alen-mak.html", "text": "По покана на Министерството на образованието и науката на 1 юни - Международния ден на детето, беше открита изложба на децата от ДГ № 25 „Ален мак”, Стара Загора, в сградата на министерството, съобщиха от пресцентъра на Община Стара Загора. Гости на изложбата бяха Таня Михайлова, заместник-министър на МОН; Иванка Сотирова, заместник-кмет на Стара Загора; Татяна Димитрова, началник на РУО Ст. Загора и Илияна Аргирова - старши експерт по предучилищно образование в РИО Стара Загора.\r\nВ експозицията бяха представени 49 творби, част от които са донесли на малките художници престижни награди от международни и национални конкурси за детски рисунки.\r\nИзложбата беше открита от Ваня Трайкова, държавен експерт по предучилищно образование в МОН, която представи дейността на детската градина по посока търсенето, откриването и развитието на таланта на децата от най-ранна детска възраст.\r\nМихайлова поздрави колектива на ДГ за постиженията в областта на изобразителните дейности и пожела на децата да творят и пресъздават заобикалящия ги свят, своите чувства и вълнения със свободата, с която може само едно дете.\r\nСотирова даде висока оценка за работата на ДГ и подчерта силните изяви на децата в редица престижни конкурси в Полша, Чехия Франция, Беларус, Япония, Литва, Латвия, Турция, Румъния. Тя изрази задоволството си, че за първи път в такава институция се забелязва, че има и деца от детските градини извън София, които със своя талант популяризират успехите на предучилищното образование както в страната така и извън нея.\r\nДимитрова благодари за топлия прием и сподели чувствата, които я вълнуват при вида на детските творби, сътворени с много фантазия и неподправено детско чувство за форма, цвят и композиция - рисунки впечатляващи с онази ярка и многоцветна палитра, която е присъща само за детското светоусещане.\r\nМирчева, директор на ДГ № 25 „Ален мак”, представи колектива, който работи от години по проблемите на изобразителните дейности в предучилищна възраст, сподели как се стига до тези резултати и благодари на  организаторите в лицето на Галя Георгиева, главен експерт по изкуствата към МОН, за успешното осъществяване на настоящата  изложба.\r\nПрисъстваха и деца от 64-то училище на изкуствата в гр. София, които поздравиха участниците с музикално изпълнение.\r\nМихайлова, заместник-министър МОН, връчи на колектива при детската градина Грамота за почетно участие в художествена изложба експонирана в МОН.", "date": "2017-06-07", "title": "Стара Загора: В МОН бе открита изложба на децата от ДГ № 25 „Ален мак”"}
{"url": "http://www.focus-news.net/news/2017/06/07/2402489/vav-vss-shte-se-provede-brifing-vav-vrazka-s-prilaganeto-na-sporazumenieto-za-satrudnichestvo-za-prinuditelno-sabirane-na-vzemaniyata-na-organite-na-sadebnata-vlast.html", "text": "Утре, 8 юни 2017 г. в 09.40 часа в сградата на Висшия съдебен съвет (ВСС) ще се проведе брифинг на Юлиана Колева – член на ВСС и председател на Комисията по правни и институционални въпроси (КПИВ) към Пленума на ВСС, и Георги Дичев – председател на Камарата на частните съдебни, изпълнители във връзка с прилагането на Споразумението за сътрудничество за принудително събиране на вземанията на органите на съдебната власт.", "date": "2017-06-07", "title": "Във ВСС ще се проведе брифинг във връзка с прилагането на Споразумението за сътрудничество за принудително събиране на вземанията на органите на съдебната власт"}
{"url": "http://www.focus-news.net/news/2017/06/07/2402486/kristian-vigenin-bsp-po-temata-predsedatelstvo-na-saveta-na-es-ima-zhelanie-za-aktivna-savmestna-rabota-mezhdu-politicheskite-sili-v-parlamenta.html", "text": "По темата председателство на Съвета на ЕС има желание за активна, съвместна работа между политическите сили в парламента. Това каза народният представител от ПГ на „БСП за България“ и председател на Комисията по европейските въпроси Кристиан Вигенин по време на брифинг, предаде репортер на Агенция „Фокус“. „Г-жа Павлова ни запозна с напредъка по подготовката в нейните различни измерения. Искам да подчертая желанието на г-жа Павлова, на нейния екип за едно добро и активно сътрудничество с Комисията по европейските въпроси и контрол на еврофондовете“, каза Вигенин. По думите му предстои всички стъпки да бъдат коментирани в комисията и парламента. „Беше поет ангажимент да се направи обсъждане на националната програма по председателството и в Българския парламент“, допълни той. \"Също така предстои в процеса на подготовка да бъде ангажирано и НС. Смятам, че това е важно“, посочи Вигенин и поясни, че в предходния период на практика българският парламент е оставен  без внимание. Той оцени положително факта, че съвместната работа между парламента и правителството ще продължи и занапред. Вигенин даде пример с уговорката представител на оглавяваната от него комисия по европейските въпроси и контрол на европейските фондове да участва в заседанията на Съвета по европейски въпроси.\r\nДеница КИТАНОВА", "date": "2017-06-07", "title": "Кристиан Вигенин, БСП: По темата председателство на Съвета на ЕС има желание за активна, съвместна работа между политическите сили в парламента"}
{"url": "http://www.focus-news.net/news/2017/06/07/2402484/sofiya-vazstanoveno-e-dvizhenieto-po-liniyata-na-tramvay-7-po-bul-balgariya.html", "text": "Възстановено е движението по линията на трамвай  7 по бул. „България“ в София. Това съобщиха от пресцентъра на Столична община. Маршрутът временно се обслужваше с автобуси.  Повредата бе късо съединение вследствие на гръмотевица.", "date": "2017-06-07", "title": "София: Възстановено е движението по линията на трамвай  7 по бул. „България“"}
{"url": "http://www.focus-news.net/news/2017/06/07/2402493/burgas-dimitar-lyudiev-shte-provede-priemen-den-v-tsentralata-na-gerb-v-grada-na-8-yuni.html", "text": "Водачът на групата общински съветници от ПП ГЕРБ-Бургас Димитър Людиев ще има приемен ден на 8 юни (четвъртък) от 16.30 ч. в централата на партията в Бургас. Тя се намира на ул. „Конт Андрованти 5”, ет. 1. Това съобщиха от пресцентъра на ПП ГЕРБ. Димитър Людиев е председател на постоянната Комисия по общинска собственост и инвестиционна политики в Общински съвет-Бургас. \r\nЗа традиционната приемна на общинските съветници от ПП ГЕРБ записвания се правят на място в офиса на партията или на телефон 056 81 90 40.", "date": "2017-06-07", "title": "Бургас: Димитър Людиев ще проведе приемен ден в централата на ГЕРБ в града на 8 юни"}
{"url": "http://www.focus-news.net/news/2017/06/07/2402494/vitsepremierat-ekaterina-zaharieva-razgovarya-s-rumanskiya-si-kolega-teodor-meleshkanu.html", "text": "Заместник министър-председателят по правосъдната реформа и министър на външните работи Екатерина Захариева разговаря с румънския си колега Теодор Мелешкану в рамките на еднодневното си работно посещение в Букурещ. Това съобщиха от пресцентъра на Министерството на външните работи. Двамата министри определиха двустранните отношения като приоритетни, конструктивни и отлични, отчитайки общите цели в рамките на Европейския съюз и НАТО, по отношение на регионалното сътрудничество и нивото на търговско-икономическите отношения.\r\n\"Отчитам със задоволство, че около 1900 български фирми присъстват на румънския пазар с инвестиции от около 200 млн. евро, а близо 1600 румънски компании развиват дейност у нас\", каза министър Захариева, а нейният колега Мелешкану отбеляза, че стокообменът е нарастнал със 7,3% само за година и е достигнал 3,8 млрд. евро. Двамата се обединиха около необходимостта да се изгради по-бързо реверсивната станция от румънска страна на газовия интерконектор, а румънският външен министър прояви интерес към плановете на България за газовия хъб \"Балкан\".\r\nПо време на разговорите бяха обсъдени и бъдещи инфраструктурни проекти, които биха стимулирали още повече икономическите връзки - втори мост над Дунав при Русе, който да свърже Румъния със скоростния път за Велико Търново, отваряне на двата новоизградени ГКПП на сухопътната ни граница Крушари-Добромир и Кайнарджа-Липница. Това би насърчило и улеснило туристическия обмен, който също се увеличава. За 2016 г. 1,1 млн. румънски граждани са посетили България, а 400 хил. българи - Румъния.\r\nМинистър Захариева отбеляза, че през летния сезон ГКПП - Дунав мост ще работи с пълния си капацитет, за да обслужва безпроблемно пътникопотока.\r\n\"Доказали сме, че когато действаме заедно и в координация, може да постигнем успехи\", отбеляза министър Захариева и даде за пример премахването на визите за Канада за българи и румънци, както и решението на КОРЕПЕР II за даване на пасивен достъп до визовата информационна система ВИС.\r\nМинистър Мелешкану благодари за усилията на България по охраната на външната граница на Европейския съюз и в тази връзка подчерта готовността на двете държави да се присъединят към Шенген. Още през 2011 г. Европейският парламент и Съветът на ЕС констатираха, че България и Румъния изпълняват техническите критерии за влизане в Шенген, но политическото решение, което се оказа не толкова формално, се очаква вече 6 години.\r\nМинистър Теодор Мелешкану изтъкна, че Западните Балкани трябва да получат европейска перспектива, за да бъде гарантирано, че европейското развитие на региона е необратимо, а министър Захариева категорично го подкрепи и изтъкна, че интеграцията на Западните Балкани ще е сред приоритетите на българското председателство на Съвета на ЕС през първата половина на 2018 г. Друг приоритет ще е кохезионната политика, като този въпрос е важен и за румънската страна.\r\nПо време на срещата стана ясно, че България ще домакинства през есента четвъртото съвместно заседание на правителствата на двете държави.\r\nЗахариева и Мелешкану изтъкнаха значението на многостранните формати на сътрудничество за включване на специфичните проблеми и позициите на държавите от региона в дневния ред на Европейския съюз. Само след седмица българският вицепремиер отново ще е в Букурещ на тристранна среща със своите колеги от Гърция и Румъния, а се подготвя и среща във формат Румъния, България и Сърбия. Министър Захариева отбеляза перспективите и пред друг формат: България, Румъния, Гърция и Хърватия.\r\nВ отговор на журналистически въпрос какви мерки предприемат двете държави за излизане от Механизма за сътрудничество и оценка, министър Захариева отбеляза, че България и Румъния винаги са си сътрудничели по въпроса и че този механизъм, продължаващ вече 10 години, не може да е вечен. \"Българското правителство е решено да изпълни 17-те препоръки в последния доклад на комисията до края на 2018 г. И то не заради Брюксел, а заради българските граждани\", каза тя.", "date": "2017-06-07", "title": "Вицепремиерът Екатерина Захариева разговаря с румънския си колега Теодор Мелешкану"}
{"url": "http://www.focus-news.net/news/2017/06/07/2402495/ministar-boil-banov-imame-yasen-pogled-po-otnoshenie-na-detsentralizatsiyata-na-kulturata-no-stapki-v-tazi-posoka-shte-badat-napraveni-pri-stabilna-ikonomikata.html", "text": "Министерство на културата има ясен поглед по отношение на децентрализацията на културата, но стъпки в тази посока ще бъдат направени при сигурност, че икономиката е стабилна. Това каза в Шумен министърът на културата Боил Банов, предаде репортер на Радио „Фокус” – Шумен. Функционирането на ведомството на принципа пълна прозрачност и яснота, е от ключово значения, счита Банов. Като доказателство за това той посочи публичното оповестяване на всички конкурси, обществени обсъждания и решения, касаещи паметниците на културата. „Мисля че на това министерство и при вземането на добрите решения това му липсваше – комуникацията с хората, предварителното запознаване с това какво се мисли да се направи и чуването на хората от долу, техните идеи и вписването им в съответни проекти. Това е най-ключовото, което искам да променя и правя“, подчерта Банов. По думите му, прозрачността във взимането на всяко решение е ключ и към добрата администрация. \r\n„Когато всичко сме свършили и то функционира, тогава можем да децентрализираме културата. Децентрализацията ще помогне на съответния институт да се развива добре. Докато нямаме тези финансови възможности, държавата, макар и трудно, ще се справя със задачата, за да не загубим структури“, каза министър Банов. Той посочи, че културните институти са богатство, от което България не може да се лиши заради пазарни принципи или заради това, че по принцип така е прието.  \r\nМинистерството ще следва европейския опит, при който местната власт се грижи за институтите, в това число по отношение на финансирането. Но засега това е невъзможно и ще се чака подходящ момент – стабилна икономика. \r\nНа въпрос какви промени се очакват в методиката за финансиране на сценичните изкуства, министър Банов посочи, че ще има подкрепа за основна сума, която ще гарантира заплати, осигуровки и издръжка и отворен вариант, в който всички приходи от зрители, проекти, дарители, подкрепа от общини и др., ще остават в съответния институт. „Това е един по-стабилен модел, който дава възможност за планиране. Ще го предложим с категорично решение на гилдията – нищо няма да налагаме на никого“, каза още министър Боил Банов.\r\nБанов. \r\nИвелина ИВАНОВА", "date": "2017-06-07", "title": "Министър Боил Банов: Имаме ясен поглед по отношение на децентрализацията на културата, но стъпки в тази посока ще бъдат направени при стабилна икономиката"}
{"url": "http://www.focus-news.net/news/2017/06/07/2402482/the-new-york-times-amerikanskite-senatori-provezhdat-razpiti-na-visokopostaveni-chlenove-ot-ekipa-na-donald-tramp-dali-e-poprechil-na-razsledvaneto-za-ruska-namesa-v-prezidentskite-izbori.html", "text": "Ден преди комисия от Сената на Съединените американски щати да проведе изслушване на уволнения директор на Федералното бюро за разследване (ФБР) Джеймс Коми - първото му публично изказване след драматичното му уволнение - законодателите разпитват високопоставени членове от екипа по национална сигурност на президента Доналд Тръмп, пише The New York Times.\r\nРазпитът ще бъде относно закон в областта на разузнаването, като се очаква да бъде засегнат и въпросът дали държавният глава е опитал да повлияе на разследването за потенциална руска намеса в президентските избори от миналата година и възможна координация между Москва и предизборния щаб на Тръмп.\r\nЗа двама от четирите членове от президентския екип по национална сигурност, които в сряда ще дадат показания пред разследващата комисия към Сената, има информация, че са били помолени от Тръмп публично да заявят, че няма доказателство за тайно споразумение между Руската федерация и предизборния му щаб. Директорът на американското национално разузнаване Дан Коутс отказа да отговори на въпроси относно тези твърдения. Цветан Петров", "date": "2017-06-07", "title": "The New York Times: Американските сенатори провеждат разпити на високопоставени членове от екипа на Доналд Тръмп дали е попречил на разследването за руска намеса в президентските избори"}
{"url": "http://www.focus-news.net/news/2017/06/07/2402491/ivan-ivanov-kevr-fokus-e-nay-balgarskata-i-rodolyubiva-mediya-koyato-izdiga-natsionalnoto-ni-samochuvstvie-vav-vremena-na-ikonomicheski-trudnosti-i-nravstvena-kriza.html", "text": "От името на целия състав на Комисията за енергийно и водно регулиране приемете моите поздравления по случай 17-та годишнина от основаването на Агенция „Фокус\". Това заявява председателят на Комисията за енергийно и водно регулиране (КЕВР) Иван Иванов в поздравителен адрес по повод 17-ия рожден ден на Агенция „Фокус“. \"17-ата годишнина в живота на човека е период, който обикновено свързваме с търсене на собствената идентичност, с неувереност и илюзии, с многобройни въпроси и малко отговори. Раждането на Агенция „Фокус\" опроверга щастливо подобни представи. Още с първите стъпки на Вашата медия, публичното пространство у нас беше белязано с появата на една уверена и амбициозна, независима и обективна медия, изповядваща световните стандарти за журналистика - оперативност, политическа и корпоративна независимост, социална ангажираност, коректност и отговорност. Напълно заслужено е и признанието, че от самото начало вие сте най-българската и родолюбива медия, съумяваща да въздига националното ни самочувствие и гордост във времена на икономически трудности и нравствена криза\", се посочва още в поздравителния адрес.\"Като регулатор на обществените отношения в социално чувствителни области като енергетиката и водния сектор, ние сме признателни за обективното и коректно партньорство в отразяването на нашата дейност. Активно подкрепяме това взаимодействие, защото то има ключово значение за точното и навременно информиране на българските граждани по темите и проблемите, които са предмет на регулаторната ни дейност. От името на целия състав на КЕВР приемете нашите сърдечни поздрави във връзка с празника\", заявява председателят на КЕВР.", "date": "2017-06-07", "title": "Иван Иванов, КЕВР: \"Фокус\" е най-българската и родолюбива медия, която издига националното ни самочувствие във времена на икономически трудности и нравствена криза"}
{"url": "http://www.focus-news.net/news/2017/06/07/2402490/premierat-boyko-borisov-kohezionnata-politika-e-dobra-za-tseliya-es.html", "text": "Кохезионната политика е добра за целия ЕС, защото свързаността между държавите дава възможност да се опазва и екологията. Кога страните от Източна Европа щяха да направят толкова неща в опазването на околната среда и всичко това, което се направи с милиардите евра, които дойдоха при нас от кохезионната политика - инфраструктурата, жп линиите, конкурентоспособността. Това каза премиерът Бойко Борисов след срещата си с германския канцлер Ангела Меркел, която се шпроведе в Берлин, предаде репортер на Агенция \"Фокус\". \"Аз съм за това кохезионните фондове да продължат. Когато други държави са в нужда, трябва да направим необходимото да помагаме и да бъдем действително едно голямо семейство. Не може само всеки да гледа собствения си интерес и да се обръщаме към Брюксел, когато трябва да получим пари по европейските фондове. Ние сме се събрали на базата на демокрацията, върховенството на закона, свободното движение на хора, мира демокрацията - това са ценностите, около които сме се събрали първо. След това са кохезионните фондове\", коментира премиерът.\r\nТой се обяви против това, което много пъти се проявява като консуматорско отношение на новите страни членки  от типа на \"Дайте само да се дават пари, а ние иначе ще си определяме политиката такава, каквато намерим за добре\". \"Разбира се, националната политика, националните приоритети са на първо място, но когато си в един общ съюз, трябва да зачиташ интересите и мнението и на другите. Мисля, че в това отношение можем всички да се поучим и да бъдем по-разбиращи се помежду си\", добави Борисов.", "date": "2017-06-07", "title": "Премиерът Бойко Борисов: Кохезионната политика е добра за целия ЕС"}
{"url": "http://www.focus-news.net/news/2017/06/07/2402501/blagoevgrad-zapochva-mesets-na-fotografiyata-2017-g-v-obshtinata.html", "text": "„Месец на фотографията“ – 2017 г. ще стартира в Община Благоевград с изложба на местни фотографи. Събитието ще бъде открито на 8 юни /четвъртък/ от 17:30 часа във фоайето на общината. Това съобщиха от пресцентъра на Община Благоевград. Инициативата е най-мащабното по рода си мероприятие и се провежда в цялата страна. То е под егидата на Фотографска академия „Янка Кюркчиева“.\r\nОбщина Благоевград и Съюзът на благоевградските фотографи за четвърта поредна година организират фотоконкурс „Благоевград през погледа на младия фотограф“. Инициативата за конкурса, който се наложи в културната програма на общината се превърна в традиционен, е на кмета на общината д-р Атанас Камбитов и се осъществява с подкрепата на Сдружението на благоевградските фотографи. \r\nТазгодишния конкурс е под наслов „Контрасти“, каквото е и заглавието на изложбата. Той стартира с откриването на изложбата и ще продължи до 25 юни. Победителите ще бъдат обявени на 28 юни от 17:30 часа във фоайето на Община Благоевград, когато е и закриването на „Месец на фотографията“ – 2017 г. Конкурсът има за цел да разкрие красотата на града, както и интересни моменти от ежедневието на неговите жители и гости. Идеята на конкурса е да бъде стимулирано и насърчено най-вече творческото общество от млади фотографи. Конкурсът е предимно за учащи (ученици и студенти). \r\nВ месеца на фотографията стартира и първи от поредица конкурси под общото наименование „НЕЩОТЪРСАЧИ“. Идеята за него е вдъхновена от филма „Силна година“( The Big Year). Целта на фотоконкурсът е да предизвика интерес у младите хора да откриват и изследват заобикалящата ги среда и да изявяват творческите си заложби. Всеки следващ конкурс ще бъде насочен към конкретна научна област(история, география, биология и т.н.).\r\nНастоящата тема „Изследване на миналото“ цели да насочи вниманието на учениците към историческата памет за личности и събития от нашето минало, които са значими за съхраняване на българската идентичност. Не на последно място в месеца на фотографията взимат участие и талантливите ученици от НХГ \"Св. Св. Кирил и Методий\" които направиха самостоятелна изложба по Европейски проект \"Твоят час\".\r\nОчакваме вашите фотографски предложения за фотоконкурса „КОНТРАСТИ“ до 25 юни на посочения електронен адрес:\r\nfotokonkursblagoevgrad@gmail.com", "date": "2017-06-07", "title": "Благоевград: Започва „Месец на фотографията“ 2017 г в Общината"}
{"url": "http://www.focus-news.net/news/2017/06/07/2402499/mihail-mikov-fokus-otrazyava-barzo-i-obektivno-tova-koeto-se-sluchva-okolo-nas.html", "text": "„Фокус“ отразява бързо и обективно това, което се случва около нас. Това каза бившият лидер на БСП Михаил Миков по повод 17-ия рожден ден на Агенция „Фокус“. „17 години за юношеска възраст, но очевидно енергията, която дава екипът ви, я прави все по-интересна за хората, които са на вълните на Радио „Фокус“ и четат Агенция „Фокус“, заяви Миков и добави, че би искал да открие повече анализ за това, което се случва в България на сайта на Агенция „Фокус“.\r\nЛюба АЛЕКСИЕВА", "date": "2017-06-07", "title": "Михаил Миков: „Фокус“ отразява бързо и обективно това, което се случва около нас"}
{"url": "http://www.focus-news.net/news/2017/06/07/2402492/kmetat-na-sliven-stefan-radev-barzina-tochnost-i-obektivnost-sa-nay-tochnite-dumi-koito-opisvat-agentsiya-fokus.html", "text": "Бързина, точност и обективност са най-точните думи, които описват Агенция \"Фокус\", която за тези 17 години се изгради като информационен лидер\". Това се казва в поздравителен адрес от кмета на Сливен Стефан Радев по повод 17–ата годишнина на Информационна агенция „Фокус“. \"Това е медията, която предава бързо и коректно новините от всяка точка на страната и продължава да печели доверието на своите читатели. Пожелавам на репортерите да бъдат здрави, успешни и удовлетворени от своята работа! Нека преобладават позитивните новини и носят радост за всички! На добър час!\", се посочва още в официалното обръщение на кмета на Сливен към президента на Агенция „Фокус“ Красимир Узунов. Радев благодари и за успешното сътрудничество през годините и изрази надежда, че то ще продължи и занапред.", "date": "2017-06-07", "title": "Кметът на Сливен Стефан Радев: Бързина, точност и обективност са най-точните думи, които описват Агенция \"Фокус\""}
{"url": "http://www.focus-news.net/news/2017/06/07/2402502/sana-ot-siriyskoto-ministerstvo-na-vanshnite-raboti-zayaviha-che-udarat-na-mezhdunarodnata-koalitsiya-po-siriyskata-armiya-e-deystvie-v-podkrepa-na-terorizma.html", "text": "От Министерство на външните работи на Сирия заявиха, че актът на агресия, иницииран от нелегитимната международна коалиция, оглавена от Съединените американски щати, срещу сили на сирийската армия във вторник вечерта, е акт в подкрепа на тероризма, предава Syrian Arab News Agency . От външното министерство в Дамаск добавиха, че действието на коалицията застрашава регионалната и международната сигурност и стабилност.\r\nПо-рано оглавяваната от САЩ коалиция атакува позиция на сирийската армия в района Ат Танфе, източната провинция Хомс. Загинаха военнослужещи на Дамаск и бяха причинени материални щети.\r\nОт сирийското министерство изпратиха две писма, адресирани до генералния секретар на ООН Антониу Гутериш и до председателя на Съвета за сигурност на ООН, в което коментират, че новата вълна на агресия разкрива истинските цели на коалицията, които нямат нищо общо с борбата срещу терористичната групировка „Ислямска държава“, както твърдят страните-членки от коалицията. Цветан Петров", "date": "2017-06-07", "title": "SANA: От сирийското Министерство на външните работи заявиха, че ударът на международната коалиция по сирийската армия е действие в подкрепа на тероризма"}
{"url": "http://www.focus-news.net/news/2017/06/07/2402496/ministar-lilyana-pavlova-sled-10-godishninata-ot-chlenstvoto-na-balgariya-v-es-predsedatelstvoto-e-nova-kauza-i-tema-za-vsichki-nas-v-tozi-protses.html", "text": "След 10-годишнината от членството на  България в ЕС, сега председателството е нова кауза и тема за всички нас в този процес. Това каза министърът за Българското председателство на Съвета на ЕС 2018 Лиляна Павлова по време на изслушването, предаде репортер на Агенция „Фокус“. По думите й е важно България да изиграе своята роля на балансьор и арбитър, където е необходимо в тежките турболентни времена за ЕС. „Благодаря на г-н Вигенин, благодаря на ръководството на парламентарната комисия за контрол на европейските фондове“, каза Павлова. Тя потвърди от името на правителството, че това ще е постоянен диалог, консенсус и работа, която ще правят съвместно. „Темата го изисква. Приоритетът го изисква“, каза Павлова.\r\nДеница КИТАНОВА", "date": "2017-06-07", "title": "Министър Лиляна Павлова: След 10-годишнината от членството на  България в ЕС, председателството е нова кауза и тема за всички нас в този процес"}
{"url": "http://www.focus-news.net/news/2017/06/07/2402503/premierat-borisov-razgovarya-sas-zamestnik-generalniya-sekretar-na-fondatsiya-konrad-adenauer-gerhard-valers.html", "text": "Подготовката на България за предстоящото председателство на Съвета на ЕС през 2018 г. беше сред темите на разговора на премиера Бойко Борисов със заместник генералния секретар на фондация „Конрад Аденауер” Герхард Валерс. Това съобщиха от правителствената информационна служба. По време на срещата им в академията на фондацията в Берлин двамата обсъдиха също актуалната политическа обстановка в България и на Балканите.\r\nГерхард Валерс, който ръководи отдела за европейско и международно сътрудничество на фондацията, поздрави българския министър-председател по повод третия му мандат и му пожела успех. Премиерът Борисов от своя страна приветства активността на фондацията, която е основана през 1955 г., като подчерта значението на работата в полза на развитието на демократичните ценности.", "date": "2017-06-07", "title": "Премиерът Борисов разговаря със заместник генералния секретар на фондация „Конрад Аденауер” Герхард Валерс"}
{"url": "http://www.focus-news.net/news/2017/06/07/2402506/smolyan-vremenno-e-ogranicheno-dvizhenieto-po-pat--197-teshel-grohotno-pri-km-76-poradi-svlichane-na-zemna-masa.html", "text": "Временно е ограничено движението по път ІІІ-197 Тешел - Грохотно, в област Смолян, при км 76, поради свличане на земна маса на пътното платно. Това съобщиха от пресцентъра на Агенция \"Пътна инфраструктура\". Водачите изчакват на място до разчистване на участъка.", "date": "2017-06-07", "title": "Смолян: Временно е ограничено движението по път ІІІ-197 Тешел - Грохотно при км 76, поради свличане на земна маса"}
{"url": "http://www.focus-news.net/news/2017/06/07/2402509/burgas-rayonen-sad-aytos-nalozhi-myarka-za-neotklonenie-domashen-arest-spryamo-mazh-za-pritezhanie-na-samodelna-pnevmatichna-pushka-i-boepripasi.html", "text": "Районен съд – Айтос наложи мярка за неотклонение „Домашен арест“ спрямо Васил С., привлечен като обвиняем за престъпление за това, че на 4 юни 2017 г. държал самоделно огнестрелно оръжие – едноцевна самоделна пневматична пушка, без сериен номер, от дясно под патронника с приспособен метален застопоряващ затвора лост и боеприпаси – 18 патрона за гладкоцевно оръжие и 8 патрона за нарезно оръжие, без да има за това надлежно разрешително. Това съобщиха от пресцентъра на Районен съд – Айтос.\r\nРайонен съд – Айтос прие, че с оглед възрастта и здравословното състояние на обвиняемия, спрямо Васил С. трябва да бъде взета мярка за неотклонение „Домашен арест“.  От приложените от защитата документи и от разпита на свидетел става ясно, че обвиняемия е в тежко здравословно състояние и същия не би могъл с оглед на заболяванията, от които страда да понесе най-тежката мярка за неотклонение, а именно „Задържане под стража“ в арест, без това неминуемо да се отрази на общото му здравословно състояние. В мотивите си съдът съобрази, че по делото има данни, че Васил С. не ходи на работа и поради болестта си по цял ден си седи в къщи, поради което и съдът счита, че вземането на мярка за неотклонение „Домашен арест” би изиграло съответния ефект.\r\nОпределението на Районен съд – Айтос подлежи на обжалване или протестиране пред Окръжен съд - Бургас в тридневен срок. В случай на жалба или протест, делото ще бъде гледано на  12.06.2017 г., от 15:30 часа.", "date": "2017-06-07", "title": "Бургас: Районен съд – Айтос наложи мярка за неотклонение „домашен арест“ спрямо мъж за притежание на самоделна пневматична пушка и боеприпаси"}
{"url": "http://www.focus-news.net/news/2017/06/07/2402500/rumen-petkov-koyto-iska-da-kazhe-istinata-mozhe-da-go-napravi-v-agentsiya-fokus.html", "text": "Агенция „Фокус“ е една от медиите, които създават усещане за почтеност и сигурност. Това каза министърът на вътрешните работи в правителството на Тройната коалиция (август 2005-юли 2009) и член на ИБ на АБВ Румен Петков по повод 17-ия рожден ден на Агенция „Фокус“. „Агенция „Фокус“ е фактор в българското медийно пространство в най-добрия смисъл на думата. Убеден съм, че на 18-ата годишнина Агенция „Фокус“ ще бъде още по-силна, още по-добра и още по-убедителна в този смисъл, в който я иска българското общество. Да има „Добро утро, „Фокус“, да има „Добър ден“, да има патриотизъм с „Фокус“. Това е Агенцията, която може да излъчи патриотизма, а не патриотарството. Това е Агенцията, която може да ти даде всичко, от което имаш нужда като българин“, заяви Петков.\r\nПо думите му силата на Агенция „Фокус“ е, че разкрива и че дава възможност да се информираш. „Който иска да каже истината, може да го направи в Агенция „Фокус“. Честит празник!“, добави още Румен Петков.\r\nЛюба АЛЕКСИЕВА", "date": "2017-06-07", "title": "Румен Петков: Който иска да каже истината, може да го направи в Агенция „Фокус“"}
{"url": "http://www.focus-news.net/news/2017/06/07/2402505/vav-vrazka-s-buryata-v-sofiya-tri-ekipa-na-zvenoto-za-avariyno-spasitelna-deynost-kam-stolichna-obshtina-rabotiha-po-signali.html", "text": "Във връзка с бурята, обилните валежи, придружени с гръмотевици и на места градушка в следобедните часове в София три екипа на звеното за аварийно-спасителна дейност към Столична община работиха по сигнали. Това съобщиха от пресцентъра на Столична община. Екипите отстраняваха няколко паднали клони на дървета в различни части на града, както и завирявания на ниски точки от уличната мрежа и подлези. \r\nЕкипи на „Столичен електротранспорт“ отстраниха нарушение на контактно-кабелната мрежа в следствие на гръмотевици по бул.“България“. Движението бе възстановено. Към момента градския транспорт се движи по редовните си линии.", "date": "2017-06-07", "title": "Във връзка с бурята в София, три екипа на звеното за аварийно-спасителна дейност към Столична община работиха по сигнали"}
{"url": "http://www.focus-news.net/news/2017/06/07/2402511/pregled-na-mezhdunarodnite-novini-do-18-chasa-agentsiya-fokus.html", "text": "За 15 души има информация, че са оцелели след падането на мианмарския военен самолет, изчезнал от радарите с над 100 души на борда.\r\nНа борда на машината, която изчезна в сряда следобед, имаше общо 120 военнослужещи с техните семейства.\r\nОтломки от самолета бяха намерени в близост д югоизточния град Давей, Югоизточен Мианмар, след информация в медиите, че се е разбил.\r\nЗасега няма информация какво е състоянието на оцелелите.\r\n***Има информация, че и четиримата въоръжени мъже, извършили нападение срещу иранския парламент, са ликвидирани, както и че антитерористичната операция, започнала след атаката, е приключила около пет часа след началото ѝ.\r\nОсвен това двама други екстремисти са се самовзривили.\r\nСпоред данни от местния Център за спешна медицинска помощ, общият брой на загиналите при двойната терористична атака в Техеран е 12 души, а 42 души са ранени.\r\n***От Министерство на външните работи на Сирия заявиха, че актът на агресия, иницииран от нелегитимната международна коалиция, оглавена от Съединените американски щати, срещу сили на сирийската армия във вторник вечерта, е акт в подкрепа на тероризма. От външното министерство в Дамаск добавиха, че действието на коалицията застрашава регионалната и международната сигурност и стабилност.\r\nПо-рано оглавяваната от САЩ коалиция атакува позиция на сирийската армия в района Ат Танфе, източната провинция Хомс. Загинаха военнослужещи на Дамаск и бяха причинени материални щети.\r\nОт сирийското министерство изпратиха две писма, адресирани до генералния секретар на ООН Антониу Гутериш и до председателя на Съвета за сигурност на ООН, в което коментират, че новата вълна на агресия разкрива истинските цели на коалицията, които нямат нищо общо с борбата срещу терористичната групировка „Ислямска държава“, както твърдят страните-членки от коалицията.\r\n***След проверка на датската полиция фериботната връзка между Германия и Дания бе възобновена след кратко прекъсване заради „заплаха“.\r\n„Полицията провери първите фериботи и след инспекция дадоха разрешение те да тръгнат отново“, се казва в изявление на правоохранителните органи.\r\nПо-рано операторът „Скандилайнс“ съобщи на официалната си интернет страница за получена телефонна заплаха, без обаче да разкрива допълнителни подробности.\r\n***В сряда Франция обяви създаването на нова работна група за борба с тероризма, съставена от всички разузнавателни служби. Тя ще има за цел да координира реакциите на органите след извършените атаки. Решението на Париж бе анонсирано само ден, след като лице с алжирски документи извърши нападение срещу полицейски служител пред катедралата Нотр Дам (Парижката Света Богородица) във френската столица.\r\nНовоизбраният президент Емануел Макрон, описан от съперниците си като слаб по въпросите за сигурността по време на президентската кампания, възложи създаването на специалната единица още миналия месец, за да обедини под обща шапка многобройните френски агенции за сигурност.\r\nДействията на френските разузнавателни служби са подложени на строг контрол след атентатите от ноември 2015 г. в Париж, припомня агенцията.\r\n***Ден преди комисия от Сената на Съединените американски щати да проведе изслушване на уволнения директор на Федералното бюро за разследване (ФБР) Джеймс Коми - първото му публично изказване след драматичното му уволнение - законодателите разпитват високопоставени членове от екипа по национална сигурност на президента Доналд Тръмп.\r\nРазпитът ще бъде относно закон в областта на разузнаването, като се очаква да бъде засегнат и въпросът дали държавният глава е опитал да повлияе на разследването за потенциална руска намеса в президентските избори от миналата година и възможна координация между Москва и предизборния щаб на Тръмп.\r\nЗа двама от четирите членове от президентския екип по национална сигурност, които в сряда ще дадат показания пред разследващата комисия към Сената, има информация, че са били помолени от Тръмп публично да заявят, че няма доказателство за тайно споразумение между Руската федерация и предизборния му щаб. Директорът на американското национално разузнаване Дан Коутс отказа да отговори на въпроси относно тези твърдения.\r\n***Държавният глава на Съединените американски щати ще номинира Кристофър Рей за нов директор на Федералното бюро за разузнаване (ФБР).\r\n„Ще номинирам Кристофър А. Рей, човек с безупречни препоръки, за нов директор на ФБР. Следват подробности“, пише американският президент в социалната мрежа „Туитър“. \r\nРей е служил в Министерството на правосъдието при управлението на Джордж Буш – Младши, в периода между 2003 г. и 2005 г.\r\n***Министър-председателят на Гърция Алексис Ципрас е провел телефонен разговор със Зоран Заев, за да го поздрави за поемането на премиерския пост в Македония. Същевременно лидерът на СИРИЗА е потвърдил гръцката позиция в спора със Скопие за името на страната.\r\nЦипрас и Заев са обсъдили също европейската и евроатлантическата интеграция на Македония.\r\nПървата официална среща на представители на двете страни след избирането на новото правителство в Македония, ще бъде между министрите на външните работи - Никола Димитров и Никос Кодзиас, която най-вероятно ще се проведе още следващата седмица в Атина.\r\n***В рамките на последните шест дни руски военни са провели най-малко три учения (антитерористични, разузнавателни и бойни) на територията на Приднестровието, която де юре е част от Република Молдова.\r\nПървото военно учение е проведено на 2 юни и в рамките му войниците са отработвали уменията си за унищожаване на лекотоварни автомобили, огневата мощ и живия ресурси на противника. Началото на второто, на което са тренирани разузнавателните способности на военнослужещите, е обявено два дни по-късно. \r\nТретото, проведено паралелно с първите две, е било насочено към противодействие на терористични групировки при опит за взимане на заложници – цивилни и военни, щурмуване и нападение на военна база.\r\nВсички учения са организирани от Оперативната група на руските сили, чието присъствие в Приднестровието е третирано като незаконно от страна на Кишинев.\r\n***", "date": "2017-06-07", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/06/07/2402497/plovdiv-spazvane-na-normite-pokazvat-rezultatite-ot-izmervaniyata-na-kachestvoto-na-atmosferniya-vazduh-v-selo-trud.html", "text": "Спазване на нормите показват резултатите от измерванията на качеството на атмосферния въздух от 19 май до 2 юни в село Труд. Това съобщиха за Радио „Фокус“ – Пловдив от ръководството на Регионалната инспекция по околната среда и водите. От институцията обясниха, че в посочения период е проведен мониторинг с мобилна автоматична станция, позиционирана в непосредствена близост до централата за преработка на биомаса в населеното място. Мобилната автоматична станция на Регионалната лаборатория към в Пловдив е оборудвана с апаратура, аналогична на тези за наблюдение на въздуха, разположени в града и са част от европейската мрежа за мониторинг на атмосферния въздух.\r\n„РИОСВ - Пловдив взе решение за поставяне на мобилната станция в село Труд и за провеждане на мониторинг на качеството на въздуха четири пъти годишно след многобройните сигнали от жители за неприятни миризми и замърсен въздух. Ще продължи контролът на всички обекти, потенциални замърсители на въздуха в региона“, добавиха от регионалното звено на институцията.\r\nТони МИХАЙЛОВ", "date": "2017-06-07", "title": "Пловдив: Спазване на нормите показват резултатите от измерванията на качеството на атмосферния въздух в село Труд"}
{"url": "http://www.focus-news.net/news/2017/06/07/2402510/plovdiv-vazstanoveno-e-dvizhenieto-prez-zhp-preleza-na-bul-peshtersko-shose-koyto-be-zatvoren-zaradi-intsident-s-avtobus.html", "text": "Възстановено е движението през жп прелеза на бул. „Пещерско шосе“, който бе затворен часове наред заради автобус, опитал се да премине при спускащи се бариери, предаде репортер на Радио „Фокус“ - Пловдив. Повредената бариера е отремонтирана.\r\nОколо 09.00 часа шофьор на градски автобус №6 в Пловдив е преминал през жп прелеза при включена червена светлинна сигнализация за „СТОП“, в момента на спускане на бариерите. Вследствие на неправомерното преминаване едната от бариерните греди е счупена, има щети и по предното стъкло на автобуса.\r\nТони МИХАЙЛОВ", "date": "2017-06-07", "title": "Пловдив: Възстановено е движението през жп прелеза на бул. „Пещерско шосе“, който бе затворен заради инцидент с автобус"}
{"url": "http://www.focus-news.net/news/2017/06/07/2402498/nso-e-izpratila-materialite-ot-proverkata-po-sluchaya-s-avtomobila-na-lozan-panov-na-sofiyska-voennookrazhna-prokuratura.html", "text": "Националната служба по охрана е изпратила материалите от проверката по случая с автомобила на Лозан Панов на Софийска военноокръжна прокуратура. Това става ясно от съобщение, публикувано на сайта на НСО. В него се посочва, че по разпореждане на началника на НСО незабавно е започнала служебна проверка във връзка с доклад за пътен инцидент, установен на 01.06.2017 г. по време на движение на пътя Берковица-София /прохода Петрохан/. Предмет на проверката са причините и условията, довели до разхлабване и липса на болтове на задно ляво колело на автомобил за специализиран транспорт на председателя на ВКС.\r\nВ хода на проверката ръководни служители и технически специалисти на НСО са извършили оглед на автомобила, преглед на всички документи за извършени ремонти и техническо обслужване, на записите от служебното видеонаблюдение в гаража и на мястото за паркиране, както и на ежедневната проверка на контролно-техническия пункт за готовността на автомобила за експлоатация на 01.06.2017 г.\r\nКомисията за извършване на служебната проверка е постоянно действащ орган, назначен със заповед на началника на службата.\r\nСъбраните от служебната проверка материали са докладвани от комисията на началника на НСО на 07.06.2017 г. и по негово разпореждане са изпратени на Софийска военноокръжна прокуратура по компетентност.", "date": "2017-06-07", "title": "НСО е изпратила материалите от проверката по случая с автомобила на Лозан Панов на Софийска военноокръжна прокуратура"}
{"url": "http://www.focus-news.net/news/2017/06/07/2402512/narodniyat-predstavitel-ot-pp-gerb-krasen-krastev-shte-provede-priemen-den-v-byala-slatina.html", "text": "Народният представител от ПП ГЕРБ Красен Кръстев организира поредна приемна за граждани, която ще се проведе на 12 /ни 2017 г.  /понеделник/ в Бяла Слатина. Това съобщиха от пресцентъра на ПП ГЕРБ. Приемният ден е с начален час 10:00 ч., като ще продължи и след 17:30 ч. същия ден без прекъсване. Срещата ще се проведе в офиса на ПП ГЕРБ, намиращ се на ул. \"Климент Охридски\" 68, в града.\r\n„Неслучайно оповестих възможността за среща и след 17:30 ч. Това е в отговор и за улеснение на граждани, които през останалото време са на работа или имат други ангажименти”, заяви Красен Кръстев.", "date": "2017-06-07", "title": "Народният представител от ПП ГЕРБ Красен Кръстев ще проведе приемен ден в Бяла Слатина"}
{"url": "http://www.focus-news.net/news/2017/06/07/2402508/targovishte-trima-kandidati-za-uchastie-v-chastichnite-izbori-za-kmet-na-antonovo-sa-registrirani-v-obshtinskata-izbiratelna-komisiya.html", "text": "Трима кандидати за участие в частичните избори за кмет на Община Антоново са регистрирани в Общинската избирателна комисия. Това съобщи за Радио „Фокус“ - Шумен Марко Марков, секретар на комисията. Това са Цветелина Станкова от БСП, Хайредин Мехмедов, издигнат от ДПС и Али Алиев, кандидат от ГЕРБ. За участие във вота е регистрирана и партия „Воля“, но до крайния срок на 6 юни тя не е издигнала свой кандидат за кметския пост. \r\nПодготовката за вота на 2 юли в община Антоново протича нормално и в срокове, посочени в хронограмата, каза още Марко Марков.„Фокус“ припомня: \r\nСъс свое решение от началото на месец април ОИК - Антоново е прекратила предсрочно правомощията на кмета на Община Антоново Танер Али поради избирането му за народен представител в 44-то Народно събрание. Исмаил Ибрямов е вр. и.д. кмет на Антоново до провеждането на изборите.\r\nИвелина ИВАНОВА", "date": "2017-06-07", "title": "Търговище: Трима кандидати за участие в частичните избори за кмет на Антоново са регистрирани в Общинската избирателна комисия"}
{"url": "http://www.focus-news.net/news/2017/06/07/2402513/aktsenti-v-sutreshniya-blok-dobro-utro-balgariya-na-8-yuni.html", "text": "Какви инициативи предприема Община Велико Търново, за да утвърди образа си като целогодишен център за туризъм и притегателно място за родни и чуждестранни туристи, както и какви проекти предстои да бъдат реализирани в града през летния сезон? Отговорите ще потърсим от кмета на Велико Търново инж. Даниел Панов. \r\nГотова ли е България за влизане в еврозоната, кога най-рано това ще може да стане факт и на какви условия трябва да отговори страната ни дотогава? Темата ще коментираме с икономиста проф. Боян Дуранкев. \r\nБългарският червен кръст (БЧК) предоставя финансова помощ на деца, пострадали при пътнотранспортни произшествия. В какъв размер ще бъде подпомагането тази година и колко семейства ще могат да се възползват от него? Повече ще научим от председателя на БЧК Христо Григоров. \r\n25 авторски приказки, написани от деца и младежи до 18 години, ще бъдат събрани в книга \"От деца за деца\", която ще бъде издадена във Варна тази есен. Повече за конкурса ще ни разкаже колегата Марияна Валентинова в минутите след 09.00 часа. \r\nВ сутрешния блок очаквайте и полезна информация за това как горещините влияят на организма ни и как можем да се предпазим от тях. \r\nТези и още теми - в „Добро утро, България“ по Радио \"Фокус\" от 06.00 до 10.00 часа, с водещ Виктория Месробович.", "date": "2017-06-07", "title": "Акценти в сутрешния блок „Добро утро, България“ на 8 юни"}
{"url": "http://www.focus-news.net/news/2017/06/07/2402504/kancho-stoychev-sotsiolog-prez-vsichki-tezi-17-godini-agentsiya-fokus-e-myastoto-kadeto-patriotizmat-se-otstoyava.html", "text": "През всичките тези 17 години Агенция „Фокус“ е мястото, където патриотизмът се отстоява. Това каза социологът Кънчо Стойчев по повод 17-ия рожден ден на „Фокус“. По думите му патриотичната насоченост в агенцията ѝ прави чест. „Моите впечатления са отлични, тъй като Агенция „Фокус“ успя да запази едни сериозен тон, във висока степен достоверен, за разлика от много български медии, които се подведоха по жълтото“, заяви Стойчев. Според него във „Фокус“ трябва да има още по-задълбочени анализи. „Да не се плъзгате по събитийността, а и това, което стои зад събитията. Живеем във време, което е и трудно, и неразбираемо, и анализите могат да ни помогнат“, каза той. Кънчо Стойчев пожела здраве на всички, които се трудят в Агенция „Фокус“. \r\nДеница КИТАНОВА", "date": "2017-06-07", "title": "Кънчо Стойчев, социолог: През всички тези 17 години Агенция „Фокус“  е мястото, където патриотизмът се отстоява"}
{"url": "http://www.focus-news.net/news/2017/06/07/2402516/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Ден преди комисия от Сената на Съединените американски щати да проведе изслушване на уволнения директор на Федералното бюро за разследване (ФБР) Джеймс Коми - първото му публично изказване след драматичното му уволнение - законодателите разпитват високопоставени членове от екипа по национална сигурност на президента Доналд Тръмп, пише The New York Times.\r\nРазпитът ще бъде относно закон в областта на разузнаването, като се очаква да бъде засегнат и въпросът дали държавният глава е опитал да повлияе на разследването за потенциална руска намеса в президентските избори от миналата година и възможна координация между Москва и предизборния щаб на Тръмп.\r\nЗа двама от четирите членове от президентския екип по национална сигурност, които в сряда ще дадат показания пред разследващата комисия към Сената, има информация, че са били помолени от Тръмп публично да заявят, че няма доказателство за тайно споразумение между Руската федерация и предизборния му щаб. Директорът на американското национално разузнаване Дан Коутс отказа да отговори на въпроси относно тези твърдения.\r\n***Ден преди комисия от Сената на Съединените американски щати да проведе изслушване на уволнения директор на Федералното бюро за разследване (ФБР) Джеймс Коми - първото му публично изказване след драматичното му уволнение - законодателите разпитват високопоставени членове от екипа по национална сигурност на президента Доналд Тръмп, пише The New York Times.\r\nРазпитът ще бъде относно закон в областта на разузнаването, като се очаква да бъде засегнат и въпросът дали държавният глава е опитал да повлияе на разследването за потенциална руска намеса в президентските избори от миналата година и възможна координация между Москва и предизборния щаб на Тръмп.\r\nЗа двама от четирите членове от президентския екип по национална сигурност, които в сряда ще дадат показания пред разследващата комисия към Сената, има информация, че са били помолени от Тръмп публично да заявят, че няма доказателство за тайно споразумение между Руската федерация и предизборния му щаб. Директорът на американското национално разузнаване Дан Коутс отказа да отговори на въпроси относно тези твърдения.\r\n***Бившият директор на американското национално разузнаване Джеймс Клапър заяви, че според него скандалът дали Руската федерация е оказала влияние на президентските избори в Съединените американски щати, пред който е изправена администрацията на държавния глава Доналд Тръмп, е много по-голям от аферата „Уотъргейт“, пише Washington Examiner.\r\n„Мисля, че, ако сравните двата (скандала - б.пр.) „Уотъргейт“ наистина бледнее (…) в сравнение с това, пред което сме изправени сега“, заяви Клапър.\r\nТой добави, че е провел телефонен разговор с новоизбрания тогава президент Тръмп, когато той отхвърли оценката на разузнавателната общност в САЩ, че Руската федерация е опитала да се намеси в изборите през 2016 г. По думите на бившия директор на разузнаването, държавният глава е нарекъл представителите на разузнаването „нацисти“ в очевиден опит да атакува всеки, който подлага на въпрос легитимността на избирането му.\r\n***Турският парламент одобри дислоцирането на военнослужещи на страната в турска военна база в Катар, пише Daily Sabah.\r\nТози ход изглежда, че е в подкрепа към арабската държава от Персийския залив, която е изправена пред дипломатическа и търговска изолация от страна на някои от най-големите сили в Близкия Изток. Саудитска Арабия, Египет, Обединените арабски емирства и Бахрейн в понеделник прекратиха отношения с Доха и затвориха своите въздушни пространства за търговски полети, обвинявайки Катар във финансиране на терористични групировки.\r\nКатар категорично отрича обвиненията. Това е най-лошото разделение между силните арабски страни от десетилетия.\r\nТурският президент Реджеп Тайип Ердоган разкритикува хода на арабските страни, заявявайки, че изолирането на Катар и налагането на санкции няма да реши никой от проблемите. Ердоган добави, че Анкара ще направи всичко по силите си, за да помогне да бъде поставен край на кризата в Персийския залив.", "date": "2017-06-07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/07/2402514/v-tunel-echemishka-na-avtomagistrala-hemus-nyama-nikakvo-osvetlenie-saobshti-slushatel-na-radio-fokus.html", "text": "В тунел „Ечемишка“ на автомагистрала Хемус няма никакво осветление, съобщи слушател на Радио „Фокус“.", "date": "2017-06-07", "title": "В тунел „Ечемишка“ на автомагистрала Хемус няма никакво осветление, съобщи слушател на Радио „Фокус“"}
{"url": "http://www.focus-news.net/news/2017/06/07/2402519/daily-mail-balgariya-iska-da-bade-svobodna-ot-monitoringa-na-es-do-kraya-na-2018-g.html", "text": "Българският министър на външните работи Екатерина Захариева заяви, че нейната страна най-после ще приключи реформите в своята съдебна система до края на 2018 г. с цел да сложи край на десетилетния мониторинг от страна на Европейския съюз, „който не може да продължава вечно“, предава британският всекидневник Daily Mail.\r\nПо време на посещение в Румъния Захариева заяви, че България е ангажирана с изпълнението на 17 препоръки, за да постигне „необратим резултат“ с реформите.\r\nЕС все още провежда наблюдение на напредъка на съдебната реформа и борбата срещу корупцията в България и Румъния в рамките на Механизма за сътрудничество и проверка, който беше въведен, когато двете държави бяха приети в Блока през 2007 г. Цветан Петров", "date": "2017-06-07", "title": "Daily Mail: България иска да бъде свободна от мониторинга на ЕС до края на 2018 г."}
{"url": "http://www.focus-news.net/news/2017/06/07/2402507/afp-potvardiha-smartta-na-ispanets-opital-da-zashtiti-zhena-ot-napadatelite-v-london.html", "text": "Семейството на испански гражданин, опитал да защити жена от един от нападателите по време на терористичната атака в Лондон през уикенда, потвърди смъртта му, предава AFP.\r\nИгнасио Ечеверия, както и неговата сестра Изабел са загинали, написа в социална мрежа тяхната сестра Ана. Цветан Петров", "date": "2017-06-07", "title": "AFP: Потвърдиха смъртта на испанец, опитал да защити жена от нападателите в Лондон"}
{"url": "http://www.focus-news.net/news/2017/06/07/2402518/georgi-lozanov-v-nachaloto-gledahme-na-agentsiya-fokus-kato-na-nov-fenomen-no-modelat-y-na-rabota-se-nalozhi-v-razprostranenieto-na-informatsiyata.html", "text": "Забелязвам една устойчивост на Агенция „Фокус“. Това каза експертът по медии и журналистика и бивш председател на Съвета за електронни медии (СЕМ) Георги Лозанов по повод 17-ия рожден ден на Агенция „Фокус“. „Тя има един модел на работа, който се наложи и има съвременен пазарен подход в разпространението на информацията. Струва ми се, че е един от вече силните фактори в тази сфера. В началото гледахме „Фокус“ като на нов феномен, наблюдавахме го с любопитство как ще се развие, дали ще може да създаде своя физиономия и присъствие. Сега вече всичко това е факт и мисля, че влезе в добър контакт с медийната среда“, коментира Лозанов. По думите му много медии се ползват от услугите на Агенция „Фокус“. „Това във всички случаи е най-големият комплимент, който може да се направи за работата на Агенция „Фокус“, подчерта Лозанов. \r\nСпоред него това, което в съвременния свят е много важно, а и става все по-важно, е множеството на източниците, но най-вече на собствените. „Давам си сметка, че е сложен и трудоемък процес, но това, което винаги е хубаво още и още да се случи, е да има все повече собствени източниците в България, а ако може и извън страната, за да може Агенцията сама да е гарант за собственото си съдържание. Казвам го повече като пожелание, защото си давам сметка, че пазарът е труден, а това изисква много големи ресурси“, допълни Лозанов.\r\nСпоред него Агенция „Фокус“ търси балканския контекст и действително много от новините е добре да бъдат оглеждани в балканска среда. „Регионът носи много собствени специфики и това, което се случва само в България, а и при съседите ни, влияе върху живота ни. Колкото гледаме към себе си, толкова е хубаво да поглеждаме и към съседите си. Мисля, че Агенция „Фокус“ има и тази привилегия“, каза още Георги Лозанов.\r\nЛюба АЛЕКСИЕВА", "date": "2017-06-07", "title": "Георги Лозанов: В началото гледахме на Агенция „Фокус“ като на нов феномен, но моделът й на работа се наложи в разпространението на информацията"}
{"url": "http://www.focus-news.net/news/2017/06/07/2402524/sofiya-obshtinskite-savetnitsi-ot-grupata-na-bsp-lyava-balgariya-ivan-takov-vladimir-danev-nikolay-nikolov-i-marin-stoyanov-shte-se-sreshtnat-s-grazhdani-ot-krasna-polyana.html", "text": "Общинските съветници от групата на БСП Лява България Иван Таков, Владимир Данев, Николай Николов и Марин Стоянов ще се срещнат с граждани от столичния район \"Красна поляна\". Това съобщиха от пресцентъра на Градския съвет на БСП-София. Те ще обсъдят различни проблеми с хората от района на 8-и юни от 18,00 часа в залата на читалище \"Кирил и Методий\" (бул. \"Възкресение\" №64) в \"Красна поляна\".", "date": "2017-06-07", "title": "София: Общинските съветници от групата на БСП Лява България Иван Таков, Владимир Данев, Николай Николов и Марин Стоянов ще се срещнат с граждани от \"Красна поляна\""}
{"url": "http://www.focus-news.net/news/2017/06/07/2402515/17-godini-fokus-marka-za-rodolyubie-pazeshta-i-razprostranyavashta-spomena-i-istoriyata-na-balgarskite-traditsii-obzor-ii.html", "text": "17 години Агенция „Фокус“  пази и разпространяване на спомена и историята на българските традиции, национално-освободителни борби и отдалите за тях живота си национални поборници, граждани, войници и офицери. Това мнение споделят институциите, партньорите, читателите на Агенция „Фокус” по повод 17 -ия рожден ден на медията. \r\nПрезидентът на Агенция и Национална радиоверига „Фокус“ Красимир Узунов заяви, че медията е израснала и се е утвърдила, превърнала се е в еталон за коректност и обективност на новините. „„Фокус“ има свой почерк и физиономия, която се надявам да запази и през следващите години, защото България има нужда от трайни, нормални и истински новини“, посочи той.\r\n„Фокус“ е единствената българска медия, която целенасочено и постоянно работи за поддържането на българския национален дух, съхраняването на българското национално чувство и духовното обединение на българите от историческата българска диаспора. Президентът Румен Радев поздрави Агенция „Фокус“ и пожела на екипа на медията да продължава да следва принципите за бързина, точност, коректност и достоверност. \r\nМога да дам само най-високата оценка за работата на Агенция „Фокус“. Това заяви вицепрезидентът Илияна Йотова по повод 17-ти рожден ден на медията. „На фона на многото фалшиви новини, които ни заливат, Агенция „Фокус“ е марка за истинските новини, за първите новини, за коректните новини“, коментира тя. Според нея  Агенцията отдавна е излязла извън рамките на медия, тя е марка за родолюбие със всичките си специализирани рубрики и с това, което прави нейният президент – поддръжката на войнишките паметници, връщането в българското съзнание биографията на много герои и др. \r\nСтраницата, на която се отваря моят компютър, е Агенция „Фокус“, каза главният прокурор на Р България Сотир Цацаров. Според главния прокурор Агенция „Фокус“ дава възможност на човек да получи факти и да има възможността сам да направи изводите, а не да не натрапва мнения, позиции или политика. „Ако ми позволите още нещо - това за мен е и най-родолюбивата медия. Родолюбието, което не насажда, родолюбието, което сее Агенция „Фокус“, е нещо, което дава плодове. Затова моите уважения“, каза още главният прокурор на Р България Сотир Цацаров. Министърът на туризма Николина Ангелкова поздрави „Фокус“ за рождения ден и за това, че винаги правилно, обективно и светкавично отразява истината. \r\nСпоред зам.-председателя ПП ГЕРБ и председател на ПГ на партията Цветан Цветанов Агенция „Фокус” информира обществеността по възможно най-обективния начин. По думите му за тези години медията е показала истински професионализъм. Според Цветанов именно благодарение на професионалния си екип „Фокус” се е превърнала в медия, която всеки един цени и от която всеки иска да се информира. \r\nСлужебният министър-председател в периода 6 август - 7 ноември 2014 година проф. Георги Близнашки заяви, че погледът му към „Фокус“ е позитивен.  „Вършите една отговорна работа и то не само в столицата, в центъра, но и в периферията, в граничните зони. Там, където националните интереси се подлагат на натиск, на чужди влияния“, заяви проф. Близнашки и добави, че затова „Фокус“ заслужава огромно уважение и насърчение. Лидерът на БСП Корнелия Нинова постави оценка 6, по шестобалната система, на Агенция „Фокус“. „Едни от най-добрите сте, най-обективните, най-слушаните и четените. Пожелавам ви да продължавате все така“, каза Корнелия Нинова. Тя посочи, че работещите във „Фокус“ са професионалисти и имат уважението на БСП за това. \r\nПредседателят на ПГ на Градския съвет на БСП – София и член на Изпълнителното бюро на партията Калоян Паргов коментира, че  „Фокус“ винаги е на пулса на събитията и преди всички. \r\nДиректорът на ГД „Пожарна безопасност и защита на населението“ гл. комисар Николай Николов\r\nЗаяви, че Агенция „Фокус“ е коректен партньор и винаги насреща.\r\nАгенция „Фокус“ има заслужено водещо място на медийния пазар и успява добре да го защити, каза каза Петър Чобанов, бивш министър на финансите в правителството на Пламен Орешарски, за 17-годишния рожден ден на медията. Бившият министър на отбраната Ангел Найденов коментира, че Агенция „Фокус“ заслужава само уважение и суперлативи за професионализма на работещите там. „Няма да бъде пресилено, ако кажа, че Агенцията е сред информационните лидери в страната. Лидер, който осигурява надеждна, обективна и точна информация за различни национални и регионални медии“, допълни Найденов. \r\nСпоред президента в периода 2002-2012 г. и основател на ПП АБВ Георги Първанов Агенция „Фокус“ е доказала себе си като незаобиколим фактор в информационното пространство на България. \r\nБившият министър на вътрешните работи в кабинета на Пламен Орешарски, Цветлин Йовчев пожела на екипа на „фокус“ здраве, творчески успехи и безпристрастно търсене на истината.\r\nСпоред", "date": "2017-06-07", "title": "17 години „Фокус“ – марка за родолюбие, пазеща и разпространяваща спомена и историята на българските традиции (ОБЗОР II)"}
{"url": "http://www.focus-news.net/news/2017/06/07/2402520/gabrovo-roditelite-na-36-detsa-ot-oblastta-sa-otkazali-da-gi-vaksinirat-protiv-morbili.html", "text": "Родителите на 36 деца от област Габрово са отказали да ги ваксинират против морбили. Това показват последните данни за броя на децата, пропуснали имунизация или реимунизация, съобщи за Радио „Фокус“ – Велико Търново д-р Николай Пенчоков, директор на Регионалната здравна инспекция в Габрово. Той припомни, че болестта е ваксинопредотвратима. Заразяването може да се избегне чрез имунизация, която е безплатна. \r\n„Тя обаче е въпрос на здравна култура, възпитание и желание от страна на родителите. Не мога да отрека и наличието на антиваксинални лобита. Това са хора, които активно работят в насока да откажат родителите да ваксинират децата. За съжаление сред тях има и такива с медицинско образование“, посочи д-р Пенчоков. Той припомни, че лицата, които са имунизирани еднократно, изкарат заболяването много леко и без усложнения, или пък изобщо не се разболяват, като още след втората доза ваксина имунитетът е гарантиран и той става пожизнен.\r\nНадежда КРЪСТЕВА", "date": "2017-06-07", "title": "Габрово: Родителите на 36 деца от областта са отказали да ги ваксинират против морбили"}
{"url": "http://www.focus-news.net/news/2017/06/07/2402521/sotir-ivanov-istoricheski-muzey-petrich-fokus-pokazva-taka-neobhodimata-za-nachaloto-na-xxi-vek-pochtenost-korektnost-i-tarseneto-na-istinskata-novina.html", "text": "„Фокус“ е медията, която показва така необходимата за началото на XXI век и на информационната епоха почтеност, коректност, както и търсенето на истинската новина, а не на сензацията. Това каза по повод 17-ия рожден ден на Информационна агенция \"Фокус\" пред Радио „Фокус“ – Пирин Сотир Иванов, директор на Исторически музей – Петрич. По думите му информацията е важна част от нашето ежедневие и е голяма необходимост, както за съществуване на отделния индивид, така и на обществото като цяло. \r\n„В едно информационно общество, когато заливаш хората с безсмислени новини и информация, чиято стойност е изчерпана още преди тяхното съобщаване, Радио и Агенция „Фокус“ са това, което ни дава вярната информация. От друга страна ние се радваме, че това, което правим от институциите и това, което има стойност, чрез Вас може да достигне до голям брой публика“, каза още Иванов. Той пожела на целия екип на Агенция и Радио „Фокус“ ползотворна работа.\r\nЛивия НИНОВА", "date": "2017-06-07", "title": "Сотир Иванов, Исторически музей – Петрич: „Фокус“ показва така необходимата за началото на XXI век почтеност, коректност и търсенето на истинската новина"}
{"url": "http://www.focus-news.net/news/2017/06/07/2402527/varna-3-088-zayavleniya-za-priem-v-parvi-klas-sa-podadeni-za-obshtinskite-uchilishta.html", "text": "3 088 заявления за прием в първи клас са подадени за общинските училища на територията на община Варна. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. Тя допълни, че приемът тази година се реализира на основание на действащите разпоредби – Закон за предучилищно и училищно образование, Наредба №10 за организация на дейностите в училищното образование в общинските училища на територията на община Варна и Система за електронен прием на ученици в първи клас в общинските училища. „До крайния срок – 31 май, са подадени 3 088 заявления от родители на бъдещите първокласници за прием на детето им в избрано училище. При действащите нормативи това означава 140 паралелки. Утвърденият брой паралелки за училищен план-прием е 140, тоест налице са условия за пълен обхват на подлежащите, подали заявление за прием“, каза Лилия Христова. Тя отбеляза, че 60% от родителите са заявили две, три или повече училища, останалите 40% са посочили само едно училище.\r\nМарияна ВАЛЕНТИНОВА", "date": "2017-06-07", "title": "Варна: 3 088 заявления за прием в първи клас са подадени за общинските училища"}
{"url": "http://www.focus-news.net/news/2017/06/07/2402530/pazardzhik-okolo-102-000-dushi-sa-raboteshtite-na-15-i-poveche-navarsheni-godini-v-oblastta.html", "text": "През първото тримесечие на 2017 г. общият брой на трудово заетите на 15 и повече навършени години в област Пазарджик е 102 000 души, от които 57 000 са мъже, а 45 000 са жени. Това съобщи за Радио „Фокус“ – Пазарджик Гергана Спасова, експерт в Териториалното статистическо бюро в Пазарджик. В сравнение с четвъртото тримесечие на 2016 г. общият брой на заетите лица се увеличава с близо 1%, а спрямо първото тримесечие на 2016 г. намалява с 2%. \r\n„Коефициентът на заетост в областта през първото тримесечие на 2017 г. е 46%, съответно 53% за мъжете и 40% за жените. По коефициент на заетост област Пазарджик е на 17-о място в страната“, уточни Спасова. Тя каза също, че през първото тримесечие на 2017 г. заетите лица на възраст 15 – 64 навършени години са 100 000 като 55 000 от тях са мъже, а 44 000 са жени. Коефициентът на заетост за населението на възраст 15 – 64 навършени години е 60%, съответно 64% за мъжете и 54% за жените.\r\nАлбена ЖИЛЕКОВА", "date": "2017-06-07", "title": "Пазарджик: Около 102 000 души са работещите на 15 и повече навършени години в областта"}
{"url": "http://www.focus-news.net/news/2017/06/07/2402525/politologat-parvan-simeonov-fokus-tryabva-da-pravi-prisashtoto-za-zodiyata-si-da-bade-mnogolika.html", "text": "„Фокус“ трябва да прави присъщото за зодията си, а именно да бъде многолика. Това каза политологът Първан Симеонов по под 17-ия рожден ден на „Фокус“. „Помня началото, когато като станеше дума за агенция, хората се сещаха за една. Самият факт, че „Фокус“ разшири тази ниша, е показателен за успеха на това начинание“, обясни политологът. По думите му „Фокус“  е успяла освен в агенция да се превърне и в пълноценна медия. „Не просто в източник на новини за други медии, а в източник на новини за всички. Нещо повече, това се разви и с радиоверигата. Това ме кара да мисля, че портфолиото, което Агенция „Фокус“ поддържа, е наистина успешно“, коментира Първан Симеонов. Той посочи, че като читател и като гражданин му допада поддържането на националната история и идентичност, темата Македония и тези, които в днешно време са били неглижирани. Първан Симеонов заяви, че фактът, че Агенция „Фокус“ е дала гласност на казуса за парк „Бедечка“, го кара да мисли, че агенцията е отворена към граждански инициативи. Според него „Фокус“ трябва да продължи започнатия си път. „Фокус“ може би трябва да заеме още по-активна гражданска позиция за ред случки в страната, защото в българския медиен живот понякога липсва публицистика. „Фокус“ може. Виждал съм това. Има доста мнения, интерпретативни текстове и публицистични на външни автори“, коментира той. Според него понякога в България новинарството тържествува над публицистиката. „Разбирам, че вие сте новинарска агенция, но би ви отивало да бъдете по-публицистични“, коментира Първан Симеонов. Политологът поясни, че той също е роден на 7 юни, както и Агенция „Фокус“. „Присъщото за нашата зодия трябва да правим. Трябва да бъдем многолики. Колкото повече проявления има Агенция „Фокус“, нови идеи и предприемачество, толкова по-добре“, допълни Симеонов. Той пожела здрави нерви на всички, които се занимават с българската публична среда и да намират увереност и спокойствие да се придържат обективно към фактите. \r\nДеница КИТАНОВА", "date": "2017-06-07", "title": "Политологът Първан Симеонов: „Фокус“ трябва да прави присъщото за зодията си – да бъде многолика"}
{"url": "http://www.focus-news.net/news/2017/06/07/2402526/dots-petya-bankova-etnolog-informatsiyata-e-nay-vazhniyat-resurs-na-vremeto-ni-zatova-za-informatsionna-agentsiya-kato-fokus-vseki-den-tryabva-da-bade-rozhden-den.html", "text": "Информацията е най-важният ресурс на времето ни, затова за информационна агенция като „Фокус“ всеки ден трябва да бъде рожден ден. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) по повод 17-тия рожден ден на „Фокус“. „Всеки ден една информационна агенция трябва да се старае да върши работата си така, както я е вършила в началото, както я върши на празник и с цялата заявка и хъс на един начинаещ“, коментира доц. Банкова. Тя посочи, че е удовлетворена от сътрудничеството си с Агенция „Фокус“ и отчете, че в медията има обективно отразяване на мненията на етнолозите. „Радва ме това, че информацията е максимално изчистена, че за радост няма залитания в посока на жълтини, търсене на сензации, непременно скандали и преувеличаване на негативна информация и други подобни явления, които забелязваме в медийната ни среда. Пожелавам това да продължи“, каза доц. Банкова. Тя обясни, че като Пипи Дългото Чорапче човек на рождения си ден иска да получи подаръци, но би било добре и да даде подаръци. „Затова ще си позволя да поискам един подарък от Информационна агенция „Фокус“ в качеството си на учен, етнолог от БАН. Иска ми се в следващите години да имате по-отворено отношение и по-често присъствие на нашите научни форуми. Иска ми се вие да бъдете първата информационна агенция, която отразява нашите конференции, представяния на книги, откривания на изложби и многобройните ни национални и международни научни прояви“, каза тя. Според нея подобен тип информация определено липсва в медийната среда. По думите ѝ етнологията е обществено значима наука. „Сигурна съм, че отразяването на подобен тип форуми би допринесло за повишаване както на вашия импакт фактор, така и за позиционирането на българската наука и нейните постижения в една по-достъпна и разбираема среда“, поясни доц. Банкова. Според нея медиите трябва да посредничат между различни общности и частите на социалната ни структура. Тя пожела на „Фокус“ повече мнение на специалисти, повече анализи от учени и платформа за научните прояви. \r\nДеница КИТАНОВА", "date": "2017-06-07", "title": "Доц. Петя Банкова, етнолог:  Информацията е най-важният ресурс на времето ни, затова за информационна агенция като „Фокус“ всеки ден трябва да бъде рожден ден"}
{"url": "http://www.focus-news.net/news/2017/06/07/2402517/yordan-yordanov-kmet-na-dobrich-tendentsiyata-na-dominirane-na-otritsatelnite-novini-nad-dobrite-v-mediynoto-prostranstvo-tryabva-da-se-obarne-v-polza-na-vtorite.html", "text": "Тенденцията на доминиране на отрицателните новини над добрите в медийното пространство трябва да се обърне в полза на вторите. Това заяви кметът на Добрич Йордан Йорданов в интервю по повод 17-ия рожден ден на Информационната агенция, предаде кореспондентът на Радио „Фокус” – Варна. „Считам, че има отрицателен ръст на добрите новини през последните години, не говоря конкретно за Агенция „Фокус“, а като цяло. Като че ли българите започнахме да гледаме на първо място лоши новини и впоследствие, за десерт, да гледаме и някоя добра новина. Тази тенденция трябва да се обърне и както е казано в една народна приказка, във всяко лошо нещо може да изкараш нещо добро. По същия начин, нека не гледаме винаги с лошото напред, нека бъдем по-добри и да изкарваме нещата, положителните, които се случват в нашето ежедневие. Най-лесно е да търсим отрицателните новини, много по-трудно е да открием положителните. Затова нека сложим, образно казано, очилата, с които гледаме по-положително, усмихваме се. Пролетта отмина, лятото вече е наред, мисля че този сезон трябва да ни зареди с положителни емоции за остатъка от годината“, посочи Йордан Йорданов.\r\nЖулиета НИКОЛОВА", "date": "2017-06-07", "title": "Йордан Йорданов, кмет на Добрич: Тенденцията на доминиране на отрицателните новини над добрите в медийното пространство трябва да се обърне в полза на вторите"}
{"url": "http://www.focus-news.net/news/2017/06/07/2402528/kmetat-na-kazanlak-galina-stoyanova-agentsiya-fokus-mnogo-otdavna-e-navarshila-svoeto-palnoletie-makar-i-dnes-da-chestva-svoyata-17-godishnina.html", "text": "Агенция „Фокус“ много отдавна е навършила своето пълнолетие, макар и да чествате вашата 17-годишнина днес. Това каза кметът на Община Казанлък Галина Стоянова по повод 17-ия рожден ден на „Фокус“. „Казвам го с абсолютната увереност, че това е агенцията, от която всички граждани на България могат да получат първи най-точната и изключително коректна информация. Много е важно медиите да представят различните гледни точки и гражданите да не бъдат манипулирани“, коментира Галина Стоянова. Кметът на Казанлък поздрави целия екип на „Фокус“ и президента на Агенцията и Радиото Красимир Узунов. „Пожелавам ви да сте здрави, все така неуморни и да служите на своите слушатели“, пожела кметът на Казанлък Галина Стоянова. Тя посочи, че не би могла да даде препоръки на медията. „По-скоро много бих искала по-често да присъстваме във „Фокус“ с добри новини за Казанлък. Това разбира се, зависи единствено и само от нас. Бъдете здрави и ви благодаря за партньорските отношения“, каза Стоянова. \r\nДеница КИТАНОВА", "date": "2017-06-07", "title": "Кметът на Казанлък Галина Стоянова: Агенция „Фокус“ много отдавна е навършила своето пълнолетие, макар и днес да чества своята  17-годишнина"}
{"url": "http://www.focus-news.net/news/2017/06/07/2402531/prof-antoni-stoilov-yuzu-neofit-rilski-17-godini-fokus-e-mediya-na-koyato-se-razchita-a-tova-e-nay-vazhnoto.html", "text": "17 години „Фокус“ е медия, на която се разчита, а мисля, че това е най-важното. Това каза по повод 17-тия рожден ден на Информационна агенция \"Фокус\" Радио „Фокус“ – Пирин проф. Антони Стоилов, заместник-ректор на Югозападен университет „Неофит Рилски“-Благоевград. „17 години е една възраст, която е между юношеската и младежката, тоест възраст, в която вече би трябвало да е натрупан опит и този опит да бъде използван за целите на медията. В случая визирам това, че една медия би трябвало да информира точно, да стои на позициите на истината, независимо дали тази истина е удобна за политици, общественици и институции, това няма никакво значение. В този смисъл мисля, че „Фокус“ се справя с отразяването на събитията“, посочи той. \r\nПроф. Стоилов отправи и апел към екипа на Агенция „Фокус“: „Не се съобразявайте с авторитети! Не се съобразявайте с това кое и за кого е изгодно! Бъдете наистина страж на истината и отразявайте само истината, защото ние действително като народ имаме нужда от истината. Във времената, в които живеем – на девалвирани ценности, на демагогия, на казване на приятното за събеседника и на това, което той иска да чуе, няма да стигнем до никъде. Имаме нужда от истината, такава каквато е и Вие сте призвани да защитавате тази истина, да известявате своите слушатели, за да може в действителност да вървим напред и да стигнем до онова по-добро, за което всички говорим и всички искаме“. Той пожела на екипа да празнува с настроение и  да направи така, че догодина да имате още по-голям повод за празнуване и с още по-голямо задоволство да посрещне празника с чувството на наистина достойно изпълнена мисия, защото това е мисия, а не работа, мисия да бъде информиран народът за онова което се случва, така както се случва.\r\nНатали СТЕФАНОВА", "date": "2017-06-07", "title": "Проф. Антони Стоилов, ЮЗУ „Неофит Рилски“: 17 години „Фокус“ е медия, на която се разчита, а това е най-важното"}
{"url": "http://www.focus-news.net/news/2017/06/07/2402523/dots-kostadin-nushev-bogoslov-fokus-se-utvardi-prez-tezi-17-godini-kato-edna-izklyuchitelno-korektna-mediya-koyato-ni-dava-tochna-i-navremenna-informatsiya.html", "text": "„Фокус“ се утвърди през тези 17 години като една изключително коректна медия, която ни дава точна и навременна информация. Това каза богословът доц. Костадин Нушев по повод 17-ия рожден ден на „Фокус“. По думите му медията следи много важни области от обществения, културния и духовния живот на българската нация, не само в страната, но и за региона на Балканите и ЕС. „Изключително интересни са коментарите, анализите, които присъстват не само в новинарските събития, но и в аналитичните рубрики на агенцията. Прави добро впечатление усилието винаги различни регионални новини или събития, обществени процеси да се търси компетентното мнение на хора, които са специалисти в дадена област, кореспонденти или наблюдатели от съответния град, област или регион на България“, коментира богословът. По думите му информацията е доста богата и профилът на Агенция „Фокус“ е на информационна медия с въпроси, които са от областта на политиката, обществото, международните отношения. „Мисля, че достатъчно добре е балансирано съдържанието и са добре оформени различните насоки на информация“, каза доц. Нушев. Попитан какво още иска да открива на сайта на „Фокус“, доц. Нушев обясни: „Може би повече културни събития и повече анализи за съвременната европейска култура и различните тенденции и връзката на националната ни традиция. Може би една тема за българската диаспора в Европейските страни, Северна Америка, т.е. – културата и живота на българските общности от наши съграждани, които се намират в един по-различен културен контекст“, коментира доц. Нушев. Според него това би било интересно за читателите на „Фокус“ както в България и за нашите сънародници в чужбина. „Пожелавам на целия екип, на всички журналисти да продължават с такава отдаденост и професионализъм да изпълняват своята журналистическа мисия, все повече успехи, разширяване на читателската аудитория и на радиослушателите, така че Агенция „Фокус“ да се утвърждава все повече като една национална медия и да завоюва все повече авторитет и успехи“, пожела богословът. \r\nДеница КИТАНОВА", "date": "2017-06-07", "title": "Доц. Костадин Нушев, богослов: „Фокус“ се утвърди през тези 17 години като една изключително коректна медия, която ни дава точна и навременна информация"}
{"url": "http://www.focus-news.net/news/2017/06/07/2402536/balgariya-shte-bade-domakin-na-mnogonatsionalnoto-uchenie-saber-guardian-2017.html", "text": "Многонационално учение „Saber Guardian - 2017“ е планирано да се проведе в периода от 11 до 20 юли 2017 г., на територията на България, Унгария и Румъния. Това съобщиха от пресцентъра на Министерството на отбраната. Учението се ръководи от Командването на Сухопътните войски на САЩ в Европа и в него ще участват около  25 000 военнослужещи от 23 съюзнически и партньорски държави.\r\nУченията от серията „Saber Guardian“ са многонационални и се провеждат ежегодно от 2013 г. в Черноморския  регион като част от Програмата за съвместно обучение на Европейското командване на Въоръжените сили на САЩ (USEUCOM). През 2017 г. „Saber Guardian“ ще бъде най-мащабното учение в сравнение с проведените досега. Целта е да се повиши оперативната съвместимост на страните-участници и да се демонстрира решителност и готовност за действие в подкрепа на сигурността и стабилността в Черноморския регион. \r\nБългарските въоръжени сили ще участват в многонационалното учение „Saber Guardian - 2017“ с около 4000 души от състава на Съвместното командване на силите, видовете въоръжени сили и техните подчинени формирования Служба „Военна полиция“, Военномедицинска академия, дирекции от Щаба на отбраната и Министерството на отбраната и други специализирани държавни структури.\r\nВ рамките на многонационалното учение „Saber Guardian - 2017“ на територията на нашата страна ще се проведат: учение на силите за специални операции „Black Swan -2017”, въздушно-десантно учение „Swift Response - 2017”; тактическо учение с бойни стрелби „Eagle Sentinel - 2017”, учение на военни формирования на Сухопътните войски „Peace Sentinel - 2017” и тактическо учение на формирования за противовъздушна отбрана и авиационни формирования „Shabla - 2017”. \r\nАдрес на електронна поща за допълнителна информация за многонационалното учение „Saber Guardian – 2017“: SaberGuardianPAO@mail.mil.", "date": "2017-06-07", "title": "България ще бъде домакин на многонационалното учение „Saber Guardian - 2017“"}
{"url": "http://www.focus-news.net/news/2017/06/07/2402534/yuliya-tsinzova-direktor-na-stolichna-biblioteka-fokus-e-edna-ot-nay-serioznite-nay-obektivnite-i-nay-zadalbochenite-agentsii.html", "text": "„Фокус“ е една от най-сериозните, най-обективните и най-задълбочените и в същото време много оперативни агенции за информация. Това каза директорът на Столична библиотека Юлия Цинзова по повод 17-ия рожден ден на Агенция „Фокус“. Тя посочи, че от първата година, откакто слуша и чете материалите в Радио и Агенция „Фокус“, им вярва. „Нека най-напред да благодаря за партньорството на Агенция „Фокус“ в нашата основна мисия книжовната памет на нацията да стане достъпна до младите хора и повече българи у нас“, заяви Юлия Цинзова. Тя благодари за подкрепата на медията във всички кампании, които има Столична библиотека за създаване на нагласи за четене и повишаване на грамотността на българите. Тя препоръча да има още по-ангажиращи ръководните институции материали. „Наистина имаме необходимост от знание за тяхната обществена позиция“, коментира Цинзова. Тя пожела много здраве, лични и творчески успехи на екипа на „Фокус“. „И разбира се, ангажираността, която имате към всичко, което се случва в културата специално на България да бъде все така активна. Нека партньорството с културните институции, включително с нашата да води до по-добри резултати за културна България“, посочи Юлия Цинзова. \r\nДеница КИТАНОВА", "date": "2017-06-07", "title": "Юлия Цинзова, директор на Столична библиотека: „Фокус“ е една от най-сериозните, най-обективните и най-задълбочените агенции"}
{"url": "http://www.focus-news.net/news/2017/06/07/2402522/afp-iranskata-gvardiya-tvardi-che-sasht-i-sauditska-arabiya-sa-zameseni-v-dvoynoto-napadenie-v-teheran.html", "text": "От иранската елитна Революционна гвардия обещаха отмъщение на двойната атака от терористичната групировка „Ислямска държава“ в столицата Техеран и заявиха, че Съединените американски щати и Саудитска Арабия са „замесени“, съобщава AFP.\r\n„Революционната гвардия винаги е доказвала, че няма да позволи кръвта на невинни да бъде проливана без отмъщение“, гласи част от изявлението на иранските сили.\r\nВ него се казва още, че терористичното действие идва една седмица, след като американският президент Доналд Тръмп проведе среща с краля на Саудитска Арабия - Салман ибн Абдулазиз ал Сауд, което показва, че Вашингтон и Рияд са замесени в това „дивашко действие“. Цветан Петров", "date": "2017-06-07", "title": "AFP: Иранската гвардия твърди, че САЩ и Саудитска Арабия са „замесени“ в двойното нападение в Техеран"}
{"url": "http://www.focus-news.net/news/2017/06/07/2402532/nbc-visokopostaveni-chlenove-ot-ekipa-na-donald-tramp-po-natsionalna-sigurnost-zayaviha-che-nikoga-ne-im-e-bil-okazvan-natisk-ot-beliya-dom.html", "text": "Високопоставени членове от екипа на американския президент Доналд Тръмп по национална сигурност заявиха, че никога не им е бил оказван натиск от Белия дом, предава телевизионният канал NBC.\r\nДумите им дойдоха по време на изслужването пред комисията на Сената на Съединените американски щати, която разследва дали Руската федерация е манипулирала по някакъв начин президентските избори от миналата година, спечелени от Тръмп.\r\nДиректорът на американското национално разузнаване Дан Коутс заяви, че никога не е бил притискан от Белия дом да се намесва или да влияе по някакъв начин, за да ръководи разузнаването по политически начин или в контекста на протичащото разследване за руска намеса в американските избори.\r\nДиректорът на Агенцията за национална сигурност (АНС) адмирал Майк Роджърс също заяви, че никога не е бил каран да извърши нещо незаконно и не е чувствал натиск да извърши нещо неморално по време на трите си години като ръководител на разузнавателната агенция.\r\nПоказанията на Коутс и Роджърс идват ден преди изслушването на уволнения от Доналд Тръмп директор на Федералното бюро за разследване (ФБР) Джеймс Коми, който провеждаше разследване дали Москва е манипулирала президентските избори в САЩ. Цветан Петров", "date": "2017-06-07", "title": "NBC: Високопоставени членове от екипа на Доналд Тръмп по национална сигурност заявиха, че никога не им е бил оказван натиск от Белия дом"}
{"url": "http://www.focus-news.net/news/2017/06/07/2402538/smolyan-vazstanoveno-e-dvizhenieto-po-pat--197-teshel-grohotno-pri-km-76.html", "text": "Възстановено е движението по път ІІІ-197 Тешел - Грохотно, в област Смолян, при км 76. Това съобщиха от пресцентъра на Агенция \"Пътна инфраструктура\".", "date": "2017-06-07", "title": "Смолян: Възстановено е движението по път ІІІ-197 Тешел - Грохотно при км 76"}
{"url": "http://www.focus-news.net/news/2017/06/07/2402539/predstoyashti-sabitiya-v-stranata-za-8-yuni-agentsiya-fokus.html", "text": "***\r\nОт 09.00 часа ще започне редовното заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nОт 19.00 часа в конферентна зала „Хармония” (ниво 2), хотел „Интернационал”, ще се проведе пресконференция след като Министърът на  туризма Николина  Ангелкова присъства на официалните събития по повод отбелязването на 60-годишнината на к.к. Златни пясъци. Тя ще участва в работна среща на тема „Перспективи за развитие на к.к. Златни пясъци” заедно със собственици на хотели в курортния комплекс Златни пясъци, представители на туроператори и турагенти. \r\n***\r\nОт 09.00 часа в СОБТ, командоси от Специализирания отряд за борба с тероризма и психолози ще проведат обучение на ученици от две столични училища. Целта е децата да овладеят умения за разпознаване на агресията в периода на нейното зараждане и преди тя да има физическа проява.   \r\n***  \r\nОт 9.00 часа в сградата на СОБТ - бул.\"Цариградско шосе\" 64, ще се проведе обучение за борба с агресията в училище, овладяване на емоциите и разпознаване на признаците на агресия. В обучението ще участват ученици от четвърти, пети и шести клас на три столични училища – 73 СУ „Владислав Граматик“, 119 СОУ „Акад. Михаил Арнаудов“ и 11 ОУ „Св. Пимен Зографски“.       \r\n***\r\nОт 9.00 часа в Център за култура и дебат “Червената къща” Сдружение за устойчиви екологични решения АГРОЛИНК ще проведе кръгла маса на тема: „Справедливостта по веригата на доставки в България“. \r\n***\r\nОт 9.30 часа в Интерекспо център ще се проведе форум „Икономика за жива планета“.\r\n***\r\nОт 9.30 часа 8 състав на Софийски градски съд ще гледа делото срещу Николай Н. (чл. 282, ал. 3 НК).\r\n***\r\nОт 9.30 часа 16 състав на Специализирания наказателен съд ще гледа делото срещу Георги Хр., Иван И., Александър К., Иво Я., Иво Кр., Мартин И., Мохамед А., обвинени в образуване и ръководене на организирана престъпна група.\r\n***\r\nОт 9.40 часа в сградата на ВСС ще се проведе брифинг на Юлиана Колева – член на ВСС и председател на КПИВ и Георги Дичев – председател на Камарата на частните съдебни изпълнители във връзка с прилагането на Споразумението за сътрудничество за принудително събиране вземанията на органите на съдебната власт.\r\n***\r\nОт 10.00 часа 17 състав на Специализирания наказателен съд ще гледа делото срещу Ангел П., Анатоли А., Цветомир Ц., Нина М., Боил К. и др., обвинени в образуване и ръководене на организирана престъпна група.\r\n***\r\nОт 10.00 часа ще се проведе заседание на Столичния общинския съвет.\r\n***\r\nОт 10.00 часа Специализираният наказателен съд ще гледа мярката за неотклонение „задържане под стража“ спрямо Мирослав Минков М., служител на ГД „Охрана“ и Димитър Николов З., прокурор, с повдигнати обвинения за участие в организирана престъпна група\r\n***\r\nОт 11.00 часа в зала „Музейна“ на секретариата на БЧК ще бъде връчена финансовата помощ на семействата на пострадали деца при пътнотранспортни произшествия.\r\n***\r\nОт 11.00 часа в Националния пресклуб на БТА ще се състои пресконференция на тема „България отново в енергийните диверсификации на Европа?“. \r\n***\r\nОт 11.00 часа в зала „Вихрен“ на хотел „Хилтън“ ще се състои пресконференция на тема: „Лечение с радиохирургичния гама нож ICON - първият гама нож за големи мозъчни тумори в Европа и Близкия изток\".\r\n***\r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Хр., Любен М., обвинени в образуване и ръководене на организирана престъпна група.\r\n***\r\nВ 11.15 часа в Борисовата градина при паметника на Хаджи Димитър (до Лятната сцена), където столични магистър-фармацевти ще засадят 10 дъбови дървета. Проявата е по случай 10-годишнината на Регионална фармацевтична колегия София-столична (РФК София-столична).\r\n***\r\nОт 13.00 часа в 272-а аудитория на СУ „Св. Климент Охридски“ ще се състои Конференция „Съдебната реформа: Гласът на бизнеса“. Сред поканените лектори са Екатерина Захариева, Заместник министър-председател по правосъдната реформа и министър на външните работи, Цецка Цачева, Министър на правосъдието, Н.Пр. Ерик Рубин, Посланик на САЩ в България, Н.Пр. Емма Хопкинс, Посланик на Великобритания в България,  Н.Пр.Стефано Балди, Посланик на Италия в България, Лозан Панов, Председател на Върховен касационен съд,  Сотир Цацаров, Главен прокурор на Република България.\r\n***\r\nОт 13.30 часа 8 състав на Специализирания наказателен съд ще гледа делото срещу Георги И., Димитър П., Найден В., Кольо Г., Михаил Ст., обвинени в образуване и ръководене на организирана престъпна група.\r\n***\r\nОт 13.30 часа 9 състав на Специализирания наказателен съд ще гледа делото срещу Борислав Т., Николай М., Методи Г., Христо Н., обвинени в образуване и ръководене на организирана престъпна група.\r\n***\r\nОт 17.00 часа в Музеят на НБУ ще бъде открита изложбата „Петербургската художествена академия и нейните български възпитаници“.\r\n***\r\nОт 18.00 часа в Полонистичен кабинет в СУ „Св. Климент Охридски“ ще се състои цикъл от лекции на проф. дфн. Калина Бахнева „Полската литература – известна и неизвестна“. \r\n***\r\nОт 18.00 часа в Квадрат 500, зала 19, ще се състои откриването на изложбата „Будистко изкуство от хималаите“.                                                                                                            \r\n***  \r\nОт 18.00 часа в залата на читалище \"Кирил и Методий\" (бул. \"Възкресение\" №64) в \"Красна поляна\" общинските съветници от групата на БСП Лява България Иван Таков, Владимир Данев, Николай Николов и Марин Стоянов ще се срещнат с граждани.\r\n***\r\nОт 19.00 часа в Център за култура и дебат “Червената къща” ще бъде представена Документална поредица с филми на режисьора Хосе Луис Герин.\r\n***\r\nОт 09:00 часа в конферентната зала на РИМ-Благоевград ще се състои официалното откриване на VI национална среща „Музеите и устойчивото развитие“. \r\n***\r\nОт 13.00 часа в аудитория „Андрей Делчев“ на Американския университет ще се проведе конференция на тема „Приносът на интелектуалната собственост – възможности за България“.\r\n***\r\nОт 17:30 час във фоайето на община Благоевград ще бъде открита изложбата „Месец на фотографията“ – 2017.\r\n***\r\nОт 10.30 часа в изложбен експозиционен център „Флора“, град Бургас, заместник-министърът на регионалното развитие и благоустройството и ръководител на ОПРР Деница Николова ще открие информационен ден по процедура „Подкрепа за деинституционализация на грижите за деца” за допустимите бенефициенти от Южна България.\r\n***\r\nОт 18.00 часа в Културен център „Морско казино“ ще бъдат закрити Бургаските литературни дни – 2017. \r\n***\r\nОт 10.00 часа в зала „Пленарна“, Община Варна ще се проведе състезание – викторина „Ваканция, здравей! Да играем безопасно!“. Организатори на събитието са дирекция „Превенции“, Община Варна, Общинската комисия за борба срещу противообществените прояви на малолетните и непълнолетните (ОКБППМН) и Областна дирекция на МВР (ОД на МВР) – Варна. В състезанието-викторина ще участват 250 петокласници от 10 варненски училища.\r\n***\r\nОт 09.45 часа в заседателната зала на ОДМВР - В. Търново ще се проведе брифинг, във връзка с извършено тежко криминално престъпление. Ще присъстват директорът на ОДМВР - В. Търново старши комисар Димитър Машов и ръководителят на Районна прокуратура - В. Търново Тихомир Шабов. \r\n***\r\nОт 10.30 часа в кафе \"Галерията\" ще се проведе пресконференция във връзка с провеждането на 3D фестивал за улично изкуство. (15.06-18.06.17 г.). \r\n***\r\nОт 11.00 в Зала 302 на Общината ще се проведе пресконференция за предстоящия шампионат по хандбал. \"2nd IHF Men's Emerging Nations Championship 12-18 June Bulgaria 2017\". Спортното събитие ще е във Велико Търново и Габрово. \r\n***\r\nОт 11.00 часа в Регионалния пресклуб на БТА, център „Амалипе“ ще представи програмата и участниците в Детския ромски фестивал „Отворено сърце\".\r\n***\r\nОт 17.30 часа в Изложбени зали \"Рафаел Михайлов\" ще се проведе Откриване на изложба „Лицето на ромите – преди и сега“. \r\n***\r\nОт 19.00 часа в МДТ \"Константин Кисимов\" ще бъде представена \"Червило\" – съвременна пиеса \r\n***\r\nОт 20.00 часа на Сцена \"Арт лято\", парк \"Боруна\" Издателите на БГкнига и създателите на проекта \"Фабрика за книги\" оргаянизират отворена дискусия на тема: \"Как да издадеш книга?\r\n****\r\nОт 21.00 часа в ДКС \"Васил Левски\" Спектакъл на Националния балет на Грузия \"Сухишвили\". \r\n***\r\nОт 16.30 часа ще се проведе заседание на Общински съвет-Враца.\r\n***\r\nОт 17.00 часа в Конферентната зала на Общински съвет-Враца ще се проведе обществена консултация, във връзка с приемане на второ четене на Наредба за изменение и допълнение на Наредба за превоз на пътници и условия за пътуване с тролейбусен транспорт на територията на град Враца.\r\n***\r\nОт 19.00 часа в градска концертна зала ще се проведе Концерт на Симфониета Враца.\r\n***\r\nОт 19.00 часа в камерна зала на ДКТ ще се състои постановката „Тартюф“ по Молиер.\r\n***\r\nОт 19.00 часа в голяма сцена на ДКТ гостува „Методът Грьонхолм“.\r\n***\r\nОт 18.00 часа в НЧ „Напредък -1869“ ще се състои Празничен концерт „20 години - балет „Калина”.\r\n***\r\nОт 10.00 часа в Градски парк „Свети Георги“ ще се проведе Фестивал на балканската култура и кулинарно изкуство „Добрич Мези“.\r\n***\r\nОт 13.30 часа в двора на ПГ „ Иван Хаджиенов“ ще се състои научен Технофестивал.\r\n***\r\nОт 10.00 часа в Реагионалния пресклуб на БТА. Люси Дяковска и представители на Плевенската филхармония ще дадат пресконференция за съвместния си проект „Разходка по Бродуей“. \r\n***\r\nОт 11.00 часа в Регионалния пресклуб на БТА пресконференция ще даде Сдружение Младежко бюро за социални услуги и граждански инициативи - Плевен по повод европейски проект.\r\n***\r\nОт 11.00 часа в музея на Катедра „Анатомия, хистология и ембриология“ на Медицинския университет в Пловдив, на бул. „Васил Априлов” 15А,  ще бъде показана 3D интерактивна маса за виртуални дисекции. \r\n***\r\nОт 13.00 часа в зала „Съединение“ на РИМ – Пловдив ще бъде открита Национална научна конференция „Пловдив през втората година на ХІХ  и  ХХ век  - общество, личности, местна власт“.\r\n***\r\nОт 17.30 часа  от сборен пункт читалище „Светлина-1929\" ще се проведе шествие по Карловско шосе на населението на с.  Труд в знак на протест срещу дейността на Централата за производство на електро и топлоенергия от био отпадъци.\r\n***\r\nОт 14.00 часа в Музей на градското всекидневие (Къщата на Калиопа) ще бъде открита изложбата „Светът на Калиопа“.\r\n*** \r\nОт 10.00 часа в конферентната зала на Областна администрация Сливен, областният управител Чавдар Божурски ще представи  ръководния екип на администрацията и ресорите на заместник областните управители. Ще бъдат представени и приоритетните задачи в работата на администрацията. \r\n***  \r\nОт 18.00  часа ще се състои юбилеен гала-концерт в зала „Сливен” по повод 120 години от основаването на читалище „Христо Ботев – 1897”. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.\r\n***\r\nОт 18.30 часа по централните улици на Стара Загора ще се проведе диксиленд шествие на участниците в „Международния джаз форум Стара Загора“.\r\n***\r\nОт 19.00 часа в Драматичен театър ще се състои „Полет над кукувиче гнездо“, драматизация Дейл Васерман по романа Кен Киси.\r\n ***\r\nОт 18.00 часа пред сградата на Община Трявна официално ще бъдат открити Националните Славейкови празници.\r\n*** \r\nОт 14.00 часа в зала 203 на общината ще се проведе заседание на Правна комисия по текущи материали.\r\n***  \r\nОт 14.00 часа в заседателната зала на Областна администрация Ямбол ще се проведе заседание на Областната комисия по безопасност на движението по пътищата.", "date": "2017-06-07", "title": "Предстоящи събития в страната за 8 юни (Агенция „Фокус“)"}
{"url": "http://www.focus-news.net/news/2017/06/07/2402541/api-vazstanoveno-e-osvetlenieto-v-tunel-echemishka-na-avtomagistrala-hemus.html", "text": "В тунел „Ечемишка“ на автомагистрала „Хемус“ в момента вече има електричество. Това съобщиха за Агенция \"Фокус\" от пресцентъра на Агенция „Пътна инфраструктура“ във връзка със сигнал от слушател на „Фокус“, че в тунела няма осветление. От АПИ уточняват, че по време на бурята е имало токов удар, заради който за около 10 минути не е имало електричество в тунела.", "date": "2017-06-07", "title": "АПИ: Възстановено е осветлението в тунел „Ечемишка“ на автомагистрала „Хемус“"}
{"url": "http://www.focus-news.net/news/2017/06/07/2402535/kmetat-na-sofiya-yordanka-fandakova-agentsiya-fokus-e-mnogo-vazhna-za-informiranostta-na-grazhdanite-i-na-institutsiite.html", "text": "Агенция „Фокус“ е много важна за информираността на гражданите и на институциите. Това каза кметът на Столична община Йорданка Фандъкова във връзка със 17-годишния рожден ден на „Фокус“. Фандъкова посочи, че „Фокус“ е символ на бърза и обективна журналистическа работа. „Поздравявам целия екип на Агенция „Фокус“ с годишнината - г-н Узунов специално. Наистина успяхте да изградите доверие в читателите, доверие в хората, които имат нужда да научават много бързо и то обективно и в детайли всичко, което се случва както в страната, така също и в нашия град“, каза Йорданка Фандъкова. Тя обясни, че не би могла да дава препоръки на професионалисти. „Желая ви да продължавате така. Изключително ценна е каузата, която Агенцията и лично г-н Узунов защитават за патриотичното възпитание на младите хора. Ние си партнираме с Агенцията в тези каузи“, посочи Фандъкова. Тя поздрави президента на Агенция и  радиоверига  „Фокус“ Красимир Узунов за идеята да се изгради параклис – мавзолей във Военна академия. „Надявам се тази инициатива да я довършим навреме, за да можем да отбележим 100-годишнината от приключването на Първата световна война“, допълни кметът на София. \r\nДеница КИТАНОВА", "date": "2017-06-07", "title": "Кметът на София Йорданка Фандъкова: Агенция „Фокус“ е много важна за информираността на гражданите и на институциите"}
{"url": "http://www.focus-news.net/news/2017/06/07/2402529/kmetat-na-svishtov-gencho-genchev-fokus-e-neizmenen-partnyor-na-balgarskite-obshtini.html", "text": "„Фокус“ е неизменен партньор на българските общини. Това каза кметът на Община Свищов Генчо Генчев по повод 17-ия рожден ден на „Фокус“.. „Агенция „Фокус“ се утвърди като един от стожерите в медийното пространство. Заема изключително важна роля в социално-икономическия живот на хората“, каза кметът на Свищов. По думите му агенцията е един от най-точните лидери в областта на медиите.  „Досега всичко каквото се прави и е направено е достатъчно. Имате изключителен екип, който винаги и навреме отразява всичко и бива много точен в информацията“, коментира Генчо Генчев. Той пожела на „Фокус“ да си остане такава, каквато е – „една истинска българска медия“.  „Мога да ви пожелая  да бъдете живи и здрави, винаги да бъдете неизменен партньор на нас българските общини, защото знаем, че третата сила в света е медията. Пожелавам дълги години Агенция „Фокус“ да съществува и да бъде винаги номер 1 в областта на медийното пространство“, посочи още кметът на Свищов. \r\nДеница КИТАНОВА", "date": "2017-06-07", "title": "Кметът на Свищов Генчо Генчев: „Фокус“ е неизменен партньор на българските общини"}
{"url": "http://www.focus-news.net/news/2017/06/07/2402540/mvnr-posolstvoto-ni-v-obedinenoto-kralstvo-e-predprielo-vsichki-neobhodimi-deystviya-za-okazvane-na-sadeystvie-na-postradaliya-balgarskiya-grazhdanin-v-london.html", "text": "От болницата, в която се лекува нашият сънародник, пострадал по време на терористичните атаки в Лондон на 3 срещу 4 юни, са уведомили Българското посолство в Обединеното кралство, че той благодари за вниманието, но на този етап не би желал да проведе среща с представител на дипломатическата мисия. Това съобщиха от пресцентъра на Министерството на външните работи (МВнР). Всяка бъдеща информация, отнасяща се до неговото състояние, би могла да се получи или по негова инициатива, или при постъпване на официално съобщение до посолството от компетентните британски власти. Българското посолство в Обединеното кралство е предприело всички необходими действия за оказване на съдействие на пострадалия и остава на разположение на нашия сънародник и роднините му.", "date": "2017-06-07", "title": "МВнР: Посолството ни в Обединеното кралство е предприело всички необходими действия за оказване на съдействие на пострадалия българския гражданин в Лондон"}
{"url": "http://www.focus-news.net/news/2017/06/07/2402537/yuriy-aslanov-sotsiolog-nyama-neshto-koeto-da-lipsva-kato-informatsiya-v-predlaganiya-masiv-ot-uslugi-v-agentsiya-fokus.html", "text": "Няма нещо, което да липсва като информация в предлагания масив от услуги във „Фокус“. Това каза социологът Юрий Асланов по повод 17-ия рожден ден на Агенция „Фокус“. Социологът обясни, че като цяло оценката му за медията е положителна. „Фокус“ навлезе в българското информационно пространство много бързо тогава при една единствена конкуренция на държавната - БТА. Много бързо се превърна в монополист върху информационния поток. В момента не е така, има много подобни агенции, които предлагат същите услуги. „Фокус“ навлезе в една прохождаща среда от гледна точка на интернет комуникациите и това само запази много добри позиции за дълго време“, каза Асланов. По думите му медията не е спряла да се развива и е продължила да надгражда. „Не се изкуши да продава срещу пари информацията, което е много ценно качество за разлика от други последващи субекти на този пазар“, допълни Асланов. По думите му това, което медията е предлагала на българския пазар като медиен мониторинг, е надградил продукта, който е останал свободен и достъпен за всички потребители. „След това продължи да се развива, навлезе в радио ефира“, обясни Юрий Асланов. Той препоръча на „Фокус“ да има и телевизия и пожела дълголетие на медията. \r\nДеница КИТАНОВА", "date": "2017-06-07", "title": "Юрий Асланов, социолог: Няма нещо, което да липсва като информация в предлагания масив от услуги в Агенция „Фокус“"}
{"url": "http://www.focus-news.net/news/2017/06/07/2402544/sofiya-vremenno-e-promenen-marshrutat-na-tramvay-22-poradi-katastrofa-mezhdu-leki-avtomobili.html", "text": "Временно е променен маршрутът на трамвай 22 по бул. \"Ботевградско шосе\" в София, до бул. \"Гео Милев\". Това съобщиха от пресцентъра на Столична община. Маршрутът е отклонен към бул. \"Гео Милев\". Причината е катастрофа между леки автомобили.", "date": "2017-06-07", "title": "София: Временно е променен маршрутът на трамвай 22, поради катастрофа между леки автомобили"}
{"url": "http://www.focus-news.net/news/2017/06/07/2402546/zam-ministar-denitsa-nikolova-mrrb-shte-vlozhi-nad-200-mln-lv-ot-oprr-pod-formata-na-niskolihveno-kreditirane-za-razvitieto-na-novi-turisticheski-destinatsii-v-perioda-do-2020-g.html", "text": "България има потенциала да се превърне в елитна туристическа дестинация, защото имаме богато културно-историческо наследство, на което завиждат много държави. Благодарение на инвестициите, които влагаме, ние променяме имиджа на страната ни като евтина туристическа дестинация, налаган в последните години. Това заяви заместник-министърът на регионалното развитие и благоустройството Деница Николова по време на Четвъртия конгрес на Националния борд по туризъм, който се провежда в София под патронажа на министър-председателя на Република България Бойко Борисов, съобщиха от пресцентъра на Министерството на регионалното развитие и благоустройството (МРРБ).  \r\nЗам.-министър Николова подчерта, че благодарение на европейските програми и фондове, както и на политиката на държавата, са разкрити и социализирани множество туристически обекти, с което туризмът се е превърнал сред основните сектори, формиращи БВП на страната. Само по линия на Оперативна програма „Регионално развитие“ в периода 2007-2013 г. са разкрити 145 културни и туристически обекта. Инвестицията е в размер на над 250 млн. лв. „Не само направихме топ туристически забележителности, но и дадохме възможности на общините да промотират регионите, да привличат повече туристи и да генерират приходи, с които да модернизират и развиват допълващо инфраструктурата си“, заяви зам.-министър Николова. По думите й общините имат нов облик, по-видими са на световната и национална туристическа сцена. „Едва ли вече има човек в България, който да не е чувал за едни от най-успешните ни проекти – остров „Св. Аанастасия“, „Цари Мали град“, вила „Армира“ , „Трапезица“, Перперикон“ и др., даде пример Николова и допълни, че още десетки проекти са реализирани в пограничните региони, благодарение на програмите за трансгранично сътрудничество. \r\nЗаместник-министър Деница Николова информира, че в програмния период до 2020 г. Министерството на регионалното  развитие и благоустройството ще подкрепи развитието на туризма с  над 200 млн. лв.  Средствата са от Оперативна програма „Региони в растеж“ 2014-2020 г. Инвестициите обаче ще се извършват по нов модел, на основата на нисколихвено кредитиране, за да има възможност за възвращаемост на инвестициите, за да се генерират средства за реинвестиции в период от 15-20 години. „Моделът, за финансиране, който имахме за безвъзмездно финансиране, не беше сред най-ефективните. Можем чрез приходите на  интегрирани проекти за туризъм да генерираме по-мащабни инвестиции, можем да привличаме и частни партньори в изпълнението и реализацията им“, обясни заместник-министърът. \r\nТя допълни, че съгласно модела, финансовият ресурс в новия програмен период ще се разпределя от три фонда, а там където няма достатъчно генерирани приходи ще има подкрепа от държавата. „Логиката е приходите, които генерират проектите да се мобилизират, инвестициите да се възвръщат за във фондовете и да се реинвестират в нови и по-мащабни проекти в подкрепа на сектор туризъм“, обясни Деница Николова.", "date": "2017-06-07", "title": "Зам.-министър Деница Николова: МРРБ ще вложи над 200 млн. лв. от ОПРР под формата на нисколихвено кредитиране за  развитието на нови туристически дестинации в периода до 2020 г."}
{"url": "http://www.focus-news.net/news/2017/06/07/2402543/reuters-v-balgariya-vazobnoviha-tarsene-na-fosili-koito-mogat-da-dokazhat-che-chovechestvoto-proizhozhda-ot-regiona-na-sredizemnomorieto.html", "text": "Багери в България възобновиха търсене на фосили на маймуноподобно същество, което може да бъде най-старият познат пряк прародител на човека и чието откритие оспори главната хипотеза, че човечеството произхожда от Африка, предаде агенция Reuters.\r\nСъществото, което е живяло преди 7,2 млн. години, е познато единствено от долната челюстна кост, открита през 1944 г. в Гърция, и от един зъб, открит през 2009 г. близо до българския град Чирпан. Именно там багерите възобновиха работа.\r\nПроф. Николай Спасов, ръководител на Националния природонаучен музей на България, коментира пред Reuters, че се надява да открие цял скелет, но едно бедро също би било от голяма полза.\r\nУчените в Гърция също очакват да възобновят търсенето на останки от древното същество, като изкопни работи ще започнат в съдена Македония през септември. Цветан Петров", "date": "2017-06-07", "title": "Reuters: В България възобновиха търсене на фосили, които могат да докажат, че човечеството произхожда от региона на Средиземноморието"}
{"url": "http://www.focus-news.net/news/2017/06/07/2402542/ministar-boil-banov-okolo-13-ot-balgarskite-chitalishta-ne-rabotyat-efikasno-i-iztochvat-darzhavniya-byudzhet.html", "text": "Около 1/3 от българските читалища не работят ефикасно и източват държавния бюджет. Това заяви при посещението си във Велико Търново министърът на културата Боил Банов, предаде репортер на Радио „Фокус“ – Велико Търново. Той посочи, че въпреки това няма как да се ангажира с точна цифра, защото това е много трудно за доказване. По думите му начинът за ограничаване на порочните практики за получаване на държавно финансиране, без изпълнение на задълженията, са промени в Закона за народните читалища. \r\nБоил Банов подчерта и, че е проведена среща съвместно с Министерство на туризма и министър Николина Ангелкова, на която са засегнати въпроси за по-разширена реклама на културните ценности на България в чужбина. Това, по думите му, ще доведе до развитие и стабилизиране на туристическия бранш у нас. „Аз направих предложение да дадем Културните ни институти в чужбина като база и да работим съвместно с тях, за да може да върви една постоянна реклама на културен туризъм и въобще на България като природа и като културни центрове. Имаме много идеи в тази насока и тепърва предстои реализацията им“, посочи още министър Банов. Той заяви и, че двете министерства ще работят заедно, защото това, по думите му, това е ключово за развитието на културата и туризма у нас. На въпрос дали може да бъде извършена децентрализация на сценичните изкуства в България, той заяви, че това няма как да се случи до края на мандата, защото общините няма да имат средства за да поддръжката им. Освен това коментира и, че вече е отпуснато финансиране за теренни археологически проучвания, консервация и реставрация на обектите у нас. През настоящата година има увеличение с по 500 хиляди лева за двете направление. Общия размер на средствата е по един милион лева. Освен това и обектите, които са финансирани са с 30% . За Търновска област всеки един обект получава средно по 18 хиляди лева, като за праисторическите са отделени по 11 хиляди лева.\r\nЛуиза ТРАНЧЕВА", "date": "2017-06-07", "title": "Министър Боил Банов: Около 1/3 от българските читалища не работят ефикасно и източват държавния бюджет"}
{"url": "http://www.focus-news.net/news/2017/06/07/2402533/mariya-stoyanova-sem-ne-moga-da-si-predstavya-balgarskiyat-medien-oblik-bez-agentsiya-i-radio-fokus.html", "text": "Не мога да си представя българският медиен облик без Агенция и Радио „Фокус“. Това каза Мария Стоянова, член на Съвета за електронни медии (СЕМ) по повод 17-ия рожден ден на „Фокус“. „Дори не си представям как биха изглеждали те. Отдавна Агенция „Фокус“ е едно от основните и важни средства за информиране дори на самата журналистическа гилдия. Това е най-сериозната и важна оценка за работата ви. Това, което мога да ви пожелая е да продължавате действително все така напред. Осигурявате на публиката една много важна гледна точка, която често пъти липсва, за жалост. Това е гледната точка към Балканите, към всички онези страни и народи, с които сме близки по манталитет, по история, с които сме преплитали историите си доста често, с които по стечение на обстоятелствата е съдба да споделяме заедно това пространство , наречено Балкански полуостров. За тях знаем твърде малко. Именно благодарение на Агенция и Радио „Фокус“ случващото се около нас и близките до нас страни и народи, достига до широката българска аудитория. Много бих се радвала, ако тази тенденция се задълбочи и тази запазена марка на Агенция и Радио „Фокус“ се прехвърли и като искра към останалите български медии, към останалите средства за информация“, каза Мария Стоянова. Тя посочи, че ако си затваряме очите и вратите за това, което се случва при съседите, рискуваме да пропуснем кога това, което се случва при тях, може да се пренесе у нас. Попитана какво още би искала да открива в сайта на „Фокус“, Мария Стоянова отговори, че иска да намира по-често аргументирани анализи. „Такива каквито вие често предлагате на вашата публика, но и свързани с медийни процеси“, коментира Стоянова. По думите й в българската журналистика липсва медийната критика. Според Мария Стоянова медийната критика е изключително важна. „Тя е онова огледало, през което медиите могат да погледнат сами на  себе си. Често пъти това огледало или криво огледало дори, липсва. С удоволствие бих чела такива анализи и коментари“, каза още Мария Стоянова. Тя пожела на „Фокус“ да продължава  да държи фокуса си към събитията от миналото, но пречупени през настоящето, така че да се извлекат важните поуки за бъдещето. \r\nДеница КИТАНОВА", "date": "2017-06-07", "title": "Мария Стоянова, СЕМ: Не мога да си представя българският медиен облик без Агенция  и Радио „Фокус“"}
{"url": "http://www.focus-news.net/news/2017/06/07/2402548/kurdistan-24-irakski-kyurdistan-shte-provede-referendum-za-nezavisimost-na-25-septemvri.html", "text": "По време на среща, председателствана от Масуд Барзани, президентът на кюрдското държавно образувание в състава на Ирак - Иракски Кюрдистан, политическите партии взеха решение за провеждане на референдум за независимост на 25 септември тази година, съобщава местният телевизионен канал Kurdistan 24.\r\nВотът ще бъде проведен във всички области на Иракски Кюрдистан, включително в „спорните територии“ между кюрдското регионално правителство и правителството на Ирак.\r\nПартиите освен това постигнаха съгласие за провеждане на парламентарни и президентски избори на 6 ноември. Цветан Петров", "date": "2017-06-07", "title": "Kurdistan 24: Иракски Кюрдистан ще проведе референдум за независимост на 25 септември"}
{"url": "http://www.focus-news.net/news/2017/06/07/2402550/nimh-utre-shte-ima-kratkotrayni-v-otdelni-rayoni-intenzivni-valezhi-pridruzheni-s-gramotevichni-buri.html", "text": "През следващото денонощие от запад на изток ще преминава студен атмосферен фронт. Облачността ще е значителна и на много места, първоначално в Западна България, а утре и в останалата част от страната ще има краткотрайни, в отделни райони - интензивни валежи, придружени с гръмотевични бури. Това съобщи за Агенция „Фокус“ Мартина Цветанова, дежурен синоптик в Националния институт по метеорология и хидрология (НИМХ) към Българската академия на науките (БАН). Възможни са и градушки. Вятърът ще се ориентира от северозапад, главно в Дунавската равнина ще се усили и с него ще нахлува по-хладен въздух. Максималните температури ще са предимно между 22° и 27°, в София около 20°.\r\nНад Черноморието облачността ще е значителна, на много места ще има краткотрайни валежи от дъжд, в отделни райони придружени с гръмотевици. Ще духа слаб вятър от юг-югоизток, но след обяд ще се ориентира от северозапад, ще се усили и ще е умерен. Максималните температури ще са 22-27°. Температурата на морската вода е 19-23°. Вълнението на морето ще е 1-2 бала.  \r\nИ над планините облачността ще е значителна. Ще има краткотрайни превалявания, на места придружени с гръмотевици. В отделни райони, главно в Рило-Родопската област валежите ще са интензивни и значителни по количество. Максималната температура на височина 1200 метра ще е около 18°, на 2000 метра – около 14°.  \r\nАтмосферното налягане е малко по-високо от средното за месеца и ще остане без съществена промяна.\r\nВ петък над западните райони ще е предимно слънчево. В Източна България облачността ще е по-значителна и главно в часовете преди обяд на места ще превалява дъжд. Там и вятърът ще се задържи до умерен от север-северозапад. Максималните температури ще са между 23° и 28°. В събота ще е слънчево и почти тихо, температурите ще се повишат с 2-3 градуса. В неделя ще има условия за развитие на купеста и купесто-дъждовна облачност и краткотрайни валежи на отделни места в следобедните часове. Температурите ще останат без съществена промяна.", "date": "2017-06-07", "title": "НИМХ: Утре ще има краткотрайни, в отделни райони - интензивни валежи, придружени с гръмотевични бури"}
{"url": "http://www.focus-news.net/news/2017/06/07/2402545/nikolay-doynov-snch-fokus-e-edinstvenata-agentsiya-v-balgariya-koyato-otrazyava-duhovniya-zhivot-v-negovata-palna-zavarshenost.html", "text": "„Фокус“ е единствената агенция в България, която отразява духовния живот в неговата пълна завършеност. Това каза председателят на Съюза на народните читалища в България Николай Дойнов по повод 17-ия рожден ден на „Фокус“.  „Давам изключително висока оценка за Агенция „Фокус“. \"Агенция „Фокус“ е единствената агенция в България, която отразява духовния живот в неговата пълна и цялостна завършеност в България“, каза Николай Дойнов. По думите му това се дължи на изключителните умения на Красимир Узунов  като собственик, журналист и мениджър на най-голямата агенция в България. „Честит празник и наздраве!“, пожела Дойнов. \r\nТой пожела на президента на Радио и Агенция „Фокус“ Красимир Узунов да направи телевизия, за да има обективна телевизия в България. \r\nДеница КИТАНОВА", "date": "2017-06-07", "title": "Николай Дойнов, СНЧ: „Фокус“ е единствената агенция в България, която отразява духовния живот в неговата пълна завършеност"}
{"url": "http://www.focus-news.net/news/2017/06/07/2402547/yanka-takeva-sbu-zhurnalistite-na-agentsiya-fokus-koito-otrazyavat-vseki-den-nay-aktualnite-sabitiya-v-stranata-i-sveta-sa-izklyuchitelno-dobri-profesionalisti.html", "text": "Журналистите на Агенция „Фокус“, които отразяват всеки ден най-актуалните събития в страната и света, са изключително добри професионалисти. Това каза председателят на Синдиката на българските учители Янка Такева в интервю по повод 17-тия рожден ден на  Агенция „Фокус“.  По думите й подборът на журналистите, които работят във „Фокус“, е много добър. „Първо искам да поздравя всички работещи в медията, да поздравя собственика на медията“, каза Такева и подчерта, че Синдикатът на българските учители награди „Фокус“ през 2016 като най-обективната медия, която отразява проблемите в образованието. Тя обясни, че в продължение на 3 години от Синдиката са наблюдавали дейността на „Фокус“ в сектор образование, социални политики и обществено-икономическите процеси в страната. „Вие сте хората, които и за минута не се отклонихте от журналистическия си морал, създадохте една много добра политика, където всички, които искаха да бъдат обективно информирани четат и продължават да четат вашата медия. Най-важното е, че успяхте да си извоювате този авторитет и продължавайте напред“, заяви Такева. По думите й е много важно човек в обществото да поддържа границата на равновесието. Тя подчерта, че балансът е изключително важен във всяко едно отношение. „А вие го можете това. Честит рожден ден! За многая лета!“, пожела Такева.  Председателят на Синдиката на българските учители коментира, че й се иска на сайта на „Фокус“ да вижда повече теми, свързани с нравствените ценности в обществото. „Много ми се иска да има теми, които са свързани с възпитаване на чувство за национална принадлежност, отношението към род и Родина. Иска ми се във „Фокус“ да бъдат застъпени темите за връзката между днешното семейство и децата, отношението и политиките на връзка между образователните институции, семейството и обществото. Правите го, работите в добре затова, но ми се струва, че трябва всеки ден да „бием камбаната“ в тази посока“, каза още Янка Такева. \r\nДеница КИТАНОВА", "date": "2017-06-07", "title": "Янка Такева, СБУ: Журналистите на Агенция „Фокус“, които отразяват всеки ден най-актуалните събития в страната и света, са изключително добри професионалисти"}
{"url": "http://www.focus-news.net/news/2017/06/07/2402556/apa-armentsite-predizvikaha-pozhar-v-azerbaydzhanskiya-agdamski-rayon.html", "text": "Военните сили на Армения подпалиха територия от окупирания Агдамски район на Азербайджан, съобщи Azeri Press Agency.\r\nОгънят е обхвана основно територията на селата Баш Гервенд и Цветна ферма.\r\nМащабът на пожара нараства. Огънят достигна демаркационната линия между войските на Баку и Ереван. Цветан Петров", "date": "2017-06-07", "title": "APA: Арменците предизвикаха пожар в азербайджанския Агдамски район"}
{"url": "http://www.focus-news.net/news/2017/06/07/2402553/prof-atanas-tasev-kogato-tryabva-da-napravya-nyakakva-spravka-edna-ot-parvite-agentsii-kam-koito-se-obrashtam-e-fokus.html", "text": "Когато лично аз трябва да направя някаква справка, една от първите агенции, към които се обръщам, е „Фокус“. Това каза енергийният експерт проф. Атанас Тасев по повод 17-ия рожден ден на Агенция „Фокус“.. „Това, че агенцията се е запазила 17 години говори за устойчивост. Освен това има достатъчно добра пазарна експозиция и е характерна с голяма оперативност. Доста често присъстват аналитични материали, което говори почти за академичност при поднасянето на информацията“, каза проф. Тасев. Според него новината е изходен материал, на базата на който за всеки може да прави своите изводи. „Не забелязвам конюнктурност, което е най-важното. Това прави агенцията по-авторитетна“, коментира енергийният експерт работата на „Фокус“. „Трябва да се помага на по-голямата част от читателите, слушателите и зрителите да се ориентират в ситуацията. В по-голямата част от медиите липсват анализи и сблъсък на мнение“, посочи той. По думите му съвкупността от факти не Е достатъчна, трябва да се извлече информацията, а тя се извлича на базата на аналитичност, като обществото ни става все по-зряло и необходимостта от по-аналитична информация е все по-голяма. „Пожелавам на „Фокус“ дълголетие и зрялост“, допълни проф. Тасев.\r\nСтефан ПЕТРОВ", "date": "2017-06-07", "title": "Проф. Атанас Тасев: Когато трябва да направя някаква справка, една от първите агенции, към които се обръщам, е „Фокус“"}
{"url": "http://www.focus-news.net/news/2017/06/07/2402552/akad-georgi-markov-agentsiya-fokus-se-utvardi-kato-faktor-pri-formiraneto-na-obshtestvenoto-mnenie.html", "text": "Агенция „Фокус“ се утвърди като фактор при формирането на общественото мнение. Това каза историкът акад. Георги Марков по повод 17-ия рожден ден на Агенция „Фокус“.  „Агенция „Фокус“ се утвърди като фактор при формирането на общественото мнение и на нея се позовават много от останалите медии в България. Това означава, че в тази „епоха на фалшиви новини“ хората имат доверие във „Фокус“, заяви акад. Георги Марков. „Според мен Агенцията трябва да засили международния елемент, особено Балканите. България живее в една сериозна и изострена среда на Балканите и трябва да бие тревога на политиците - да знаят, че не бива да взимат желаното за действително. В това отношение „Фокус“ трябва да засили повече информацията от съседните Балкански държави“, допълни той. „Преди всичко пожелавам на сътрудниците на Агенция „Фокус“ здраве, успехи и повече вяра в бъдещето. 17 години – ето, наближава и 20 годишния юбилей. Вярвам, че пак ще се чуем и ще си говорим за успехите на Агенция „Фокус“, каза още акад. Марков. \r\nВесела ПЕТРОВА", "date": "2017-06-07", "title": "Акад. Георги Марков: Агенция „Фокус“ се утвърди като фактор при формирането на общественото мнение"}
{"url": "http://www.focus-news.net/news/2017/06/07/2402551/veliko-tarnovo-kmetat-daniel-panov-i-ministarat-na-kulturata-boil-banov-obsadiha-vazhni-vaprosi-v-sferite-na-kulturata-i-kulturno-istoricheskoto-nasledstvo-na-rabotna-sreshta.html", "text": "Кметът на Велико Търново Даниел Панов и министърът на културата Боил Банов обсъдиха важни въпроси в сферите на културата и културно-историческото наследство. Това съобщиха от пресцентъра на Община Велико Търново. В града те проведоха работна среша по актуални теми, в която участваха представители на културни институции във Велико Търново и Горна Оряховица, експерти, архитекти, журналисти. \r\nДаниел Панов обясни, че до есента ще бъде създадено новото регионално звено за културно наследство, а Община Велико Търново е обезпечила финансирането на дейността му. Той отново постави въпроса за необходими промени и синхронизация на законите за културното наследство и устройство на територията, за да могат шестте регионални звена в България да ускорят процедурите по одобрение на ремонти и реставрационни дейности спрямо паметници на културата. Така новите структури реално ще могат да осъществяват правомощия на Националния институт за недвижимо културно наследство, подчерта Панов.\r\nКметът на Велико Търново припомни, че преди седмица девет общини и Министерството на културата подписаха харта за опазване на историческите градове. „Сред отправените от нас предложения са създаването на специализиран фонд за културно наследство, както и завишаване на рестрикциите спрямо собственици на сгради с историческа и архитектурна стойност, които не се грижат за опазването им“, посочи Даниел Панов.\r\n„Благодаря на Боил Банов, че и по време на предишното правителство като заместник-министър винаги е имал отношение към културата и културно-историческото наследство. Голям е приносът му за реализацията на проекта за реставрация и социализация на крепостта Трапезица, финансиран от фондация „Гейдар Алиев“ – Азербайджан“, обърна се Даниел Панов към министър Банов.\r\nЗаместник-кметът на Велико Търново Ганчо Карабаджаков и директорът на дирекцията по култура Нелина Църова поставиха въпроса за необходимостта от финансиране на мащабни фестивали от калибъра на Летния сезон на българските оперни театри „Сцена на вековете“. Чрез целева субсидия ще бъде подпомогнато организирането на подобни големи събития, допълнително ще бъде вдигнато нивото им и ще бъде подпомогнато опазването на материалното културно наследство, аргументираха се Ганчо Карабаджаков и Нелина Църова.\r\nСред обсъжданите въпроси бяха приоритетното финансиране на консервацията на обекти, открити при археологически разкопки, промени в модела на финансиране на театрите, повече средства за читалищна дейност. \r\nСред участниците в дискусията бяха ръководствата на Регионалния исторически музей, Регионалната библиотека „П. Р. Славейков“, Музикално-драматичния театър „Константи Кисимов“, Общинската туристическа агенция „Царевград Търнов“. Присъстваха също областният управител проф. Любомира Попова, представители на читалища и галерии, както и експерти по културата от Община Горна Оряховица.", "date": "2017-06-07", "title": "Велико Търново: Кметът Даниел Панов и министърът на културата Боил Банов обсъдиха важни въпроси в сферите на културата и културно-историческото наследство на работна среща"}
{"url": "http://www.focus-news.net/news/2017/06/07/2402559/kyustendil-obshtinskoto-predpriyatie-za-poddarzhane-na-obshtestvenite-mesta-v-dupnitsa-obyavi-4-svobodni-mesta.html", "text": "Общинското предприятие за поддържане на обществените места в Дупница обяви 4 свободни места. Това съобщиха от пресцентъра на Община Дупница. Позициите са за косачи, които да започнат работа към предприятието. Документите са медицинско свидетелство, свидетелство за съдимост, копие от лична карта, автобиография и молба по образец, която се попълва на място. Документите се подават в деловодството на администрацията до 17.00 часа на 19 юни.", "date": "2017-06-07", "title": "Кюстендил: Общинското предприятие за поддържане на обществените места в Дупница обяви 4 свободни места"}
{"url": "http://www.focus-news.net/news/2017/06/07/2402549/dots-sonya-penkova-pozhelavam-na-fokus-da-bade-vse-taka-vgledana-vav-vazhnite-problemi-na-denya-i-zagrizhena-za-balgarskata-natsionalna-pamet-i-voenna-istoriya.html", "text": "Пожелавам на „Фокус“ да бъде все така вгледана във важните проблеми на деня и загрижена за българската национална памет и военна история. Това каза директорът на Националния военноисторически музей доц. Соня Пенкова по повод 17-тия рожден ден на  Агенция „Фокус“.  „Поздравления за рождения ден на Агенция „Фокус“.  Искам да пожелая на целия екип много здраве на първо място, все същата енергия, все същия усет към новината, все същото държане на пулса на времето и на основните събития и все същите огромни усилия за популяризиране на българската история и в частност на българската военна история“, пожела доц. Пенкова. По думите й „Фокус“ е агенция, която за времето на своето присъствие в българското обществено-политическо пространство е доказала своите качества на лидер и ги отстоява повече от десетилетия. Директорът на НВИМ посочи, че не би си позволила да дава препоръки на медията. „Единствено и само пожелание да останете все така вгледани във важните проблеми на деня, в изследването и търсенето на прашинките минало, за да създадем голямата картина на историята“, каза доц. Пенкова. По думите й „Фокус“ е единствената медия, която прави изключително много за събиране на артефактите от нашата история и тяхното популяризиране.  „Не мога да пропусна да кажа, че и Красимир Узунов, който лично поздравявам с празника, с неговите наистина сериозни усилия  доказа своите качества не само като ръководител на тази престижна агенция, но и като човек, който спокойно съперничи на изследователите. Със своите вече няколко книги, той даде да се разбере, че има сериозни претенции като човек на перото, и като човек, който може спокойно да съперничи на добрите изследователи на нашата национална военна история“, коментира доц. Пенкова. \r\nДеница КИТАНОВА", "date": "2017-06-07", "title": "Доц. Соня Пенкова: Пожелавам на „Фокус“ да бъде все така вгледана във важните проблеми на деня и загрижена за българската национална памет и военна история"}
{"url": "http://www.focus-news.net/news/2017/06/07/2402555/inzh-daniel-panov-kmet-na-veliko-tarnovo-tsentarat-za-pametnitsite-na-kulturata-vav-velikotarnovska-i-oshte-pet-oblasti-v-regiona-shte-zapochne-rabota-v-nachaloto-na-septemvri.html", "text": "Изнесеният център, който ще отговаря за паметниците на културата на територията на Великотърновска и още пет области в региона, ще започне работа в началото на септември. Подобни структури ще има в още пет български областни града, каза пред журналисти във Велико Търново кметът на града инж. Даниел Панов, предаде репортер на Радио „Фокус“ – Велико Търново. Той отбеляза, че структурите ще работят съвместно с Министерство на културата и Националния институт за паметници на културата. \r\n„За да се случи това, е нужна малка промяна в Закона за устройство на територията, която трябва да кореспондира със Закона за културното наследство. Очакваме всичко да бъде изяснено до началото на месец септември или най-късно до края на годината“, обясни градоначалникът. Той уточни също, че структурите ще се финансират от таксите, които постъпват от общините, които членуват в тях. „Нашият център трябва да покрие пет области. Ние имаме заложени средства към бюджета на Общината за тази година. Имаме и създадена организация първо за три работни места, които после ще се увеличават, в зависимост от естеството на работата“, коментира още инж. Панов. \r\nПо думите му основната работа на центровете ще е да издават становища за проектите за паметниците на културата, които ще се представят пред Министерство на културата, откъдето е нужно одобрение за всички дейности, като целта е улесняване на сега действащата тромава процедура. Предвижда се евентуално бъдат въведени и електронни услуги за всички общини в страната, чрез които кореспонденцията ще става много по-бързо. От своя страна министърът на културата Боил Банов, който е на посещение във Велико Търново, заяви, че кадрите на местно ниво трябва да са изключително подготвени и това ще спомогне за бързото развитие на идеите и ще доведе до скорошно осъществяване на реални дейности.\r\nЛуиза ТРАНЧЕВА", "date": "2017-06-07", "title": "Инж. Даниел Панов, кмет на Велико Търново: Центърът за паметниците на културата във Великотърновска и още пет области в региона ще започне работа в началото на септември"}
{"url": "http://www.focus-news.net/news/2017/06/07/2402562/veliko-tarnovo-interaktivni-poznavatelni-igri-sa-novite-turisticheski-produkti-na-obshtinskata-agentsiya-po-turizam-tsarevgrad-tarnov.html", "text": "Нови туристически продукти за това лято подготви Общинската агенция по туризъм „Царевград Търнов“ – интерактивни познавателни игри, съобщиха от агенцията. От „Царевград Търнов“ посочват, че това е един необичаен и неочакван начин за популяризиране на туристическа дестинация. Разработката използва принципите на компютърните игри, като действието е изнесено „на живо“ и има за цел да превърне стандартната обиколка на градските забележителности в запомнящо се приключение.\r\nПридвижвайки се по маршрута на игрите, участниците се ориентират по мистериозни инструкции, преминават забавни изпитания и научават любопитни факти за обектите, които срещат по пътя си.\r\nЦелта на игрите е всички участници да стигнат до финала на маршрута, като междувременно опознаят дестинацията и усвоят интересна информация за нея по забавен и увлекателен начин. Игровата форма прави обиколката нестандартна и разнообразна, а информацията, обикновено предавана чрез екскурзоводска беседа, приятна и лесна за усвояване.\r\nИгрите се разработват в специално подбрани теми и имат за цел да направят изживяването за гостите различно и уникално. Дори когато става въпрос за позната дестинация.\r\nПървата от разработените игри ще стартира в уикенда 17-18 юни и предлага обиколка на Царевец, която ще даде цялата информация, съдържаща се в една екскурзоводска беседа, но пречупена през загадъчна средновековна история за съкровища, тайни, предателства и капани в сърцето на царския двор. Водени от размислите и дедуктивните прозрения на Великия царски примикюр, играчите трябва да разгадаят различни загадки и да разкрият пазените в недрата на Царевец тайни. Името на играта е „Средновековни криминални загадки: тайната на 9-те ключа“. Желаещите могат да закупят билети и да се запишат запишат за участие на площад „Иван Асен I“ от 11:00 до 17:00. Следващата разработка – „Търновски легенди“, ще поведе играчите през места и улици, по които не минават туристическите маршрути, но носят автентичния дух на Търново. Историите, които ще бъдат разказани, са създали града такъв, какъвто е днес, и ще открият по някоя тайна дори за старите търновци.", "date": "2017-06-07", "title": "Велико Търново: Интерактивни познавателни игри са новите туристически продукти на Общинската агенция по туризъм „Царевград Търнов“"}
{"url": "http://www.focus-news.net/news/2017/06/07/2402565/sliven-postavena-na-e-tretata-i-posledna-vaksina-ot-merkite-za-poddarzhane-na-zhiznenostta-na-stariya-bryast-darvoto-simvol-na-grada.html", "text": "Поставена на е третата и последна ваксина от мерките за поддържане на жизнеността на Стария бряст - дървото, символ на Сливен, предаде репортер на Радио „Фокус“ – Сливен. Брястът бе инфектиран с фунгицид срещу заболяването трахеомикоза или т. нар. холандска болест. Препаратът има и профилактично действие. Ваксината бе поставена от Стефан Мирчев, фитопатолог от Лесотехническия университет в София, и Рашид Рашид, представител на фирма, с която общината има сключен договор за лечение на дървото. Двамата, в рамките на три години, полагаха грижи за Стария бряст в Сливен. През това време те поставиха диагноза и предприеха лечение на вековното дърво – един от символите на града.\r\n„Това е последната фаза на лечението. В центъра на нашето внимание беше една болест, пренесена от Холандия в Европа и Северна Америка, която е фатална за него. Досега дървото е инжектирано двукратно – през април и юли миналата година.“, посочи доц. Мирчев.\r\nСпоред доцент Стефан Мирчев ползите от лечението и укрепването на дървото са вече налице, но са необходими постоянни грижи за него, като е нужно също да се осигурят подпори непосредствено под здравата западна част на дървото. Експертите са изготвили доклад за състоянието и  препоръки за по-нататъшно опазване на вековния бряст. „И ние, и Общината, полагахме усилия, за да живее Стария бряст. Ще живее, но колко дълго - зависи от нашите грижи за него. Голяма отговорност е да си лекар на столетник”, каза още Мирчев.", "date": "2017-06-07", "title": "Сливен: Поставена на е третата и последна ваксина от мерките за поддържане на жизнеността на Стария бряст - дървото, символ на града"}
{"url": "http://www.focus-news.net/news/2017/06/07/2402558/gen-konstantin-popov-gerb-agentsiya-fokus-vazpitava-rodolyubie-i-budi-saznanieto-na-horata.html", "text": "За Агенция „Фокус“ мога да кажа само суперлативи. Тя е агенция, която действа изключително професионално като лидер в информационния свят. Медия с позиция, която възпитава родолюбие и буди съзнанието на хората. Това заяви по повод 17-тия рожден ден на Агенция „Фокус“ ген. Константин Попов – народен представител от ПГ на ГЕРБ и председател на Комисията по отбрана. „В Агенция „Фокус“ работят високо подготвени професионалисти, които вършат работата си със страшно темпо. Те винаги са на гребена на вълната“, подчерта ген. Попов. „Очаквам от „Фокус“ да държат на позицията си, която винаги са имали“, допълни още той. \r\nИван ЛАЗАРОВ", "date": "2017-06-07", "title": "Ген. Константин Попов, ГЕРБ: Агенция „Фокус“ възпитава родолюбие и буди съзнанието на хората"}
{"url": "http://www.focus-news.net/news/2017/06/07/2402560/zhelyo-boychev-bsp-agentsiya-fokus-uspya-da-stane-lider-v-novinite-v-neya-namiram-tova-koeto-mi-e-neobhodimo.html", "text": "„Фокус“ успя да стане лидер в новините, в агенцията намирам това, което ми е необходимо. Това каза заместник-председателят на ПГ на „БСП за България“ Жельо Бойчев по повод 17-ия рожден ден на „Фокус“.  „Ако искаш да разбереш какво се случва, трябва да четеш „Фокус“, каза заместник-председателят на ПГ на „БСП за България“. Жельо Бойчев обясни, че във „Фокус“ намира своевременна реакция и информация за всяко едно събитие. „Има достатъчно фокус върху нашия регион, който касае съдбата на България. Това, което лично ме интересува, го получавам от Информационна агенция „Фокус“, заяви Жельо Бойчев. „Искам да поздравя целия екип на Агенция „Фокус“ и нейния създател Красимир Узунов за всичко това, което правят за събуждане на българския дух“, посочи Бойчев.  По думите му „Фокус“ съхранява най-добрите ни национални традиции и пази паметта и многото български герои, дали живота си за свободата и обединението на България. \r\nДеница КИТАНОВА", "date": "2017-06-07", "title": "Жельо Бойчев, БСП: Агенция „Фокус“ успя да стане лидер в новините, в нея намирам това, което ми е необходимо"}
{"url": "http://www.focus-news.net/news/2017/06/07/2402563/washington-examiner-uotargeyt-blednee-v-sravnenie-sas-skandala-tramp-rusiya-zayavi-dzheyms-klapar.html", "text": "Бившият директор на американското национално разузнаване Джеймс Клапър заяви, че според него скандалът дали Руската федерация е оказала влияние на президентските избори в Съединените американски щати, пред който е изправена администрацията на държавния глава Доналд Тръмп, е много по-голям от аферата „Уотъргейт“, пише Washington Examiner.\r\n„Мисля, че, ако сравните двата (скандала - б.пр.) „Уотъргейт“ наистина бледнее (…) в сравнение с това, пред което сме изправени сега“, заяви Клапър.\r\nТой добави, че е провел телефонен разговор с новоизбрания тогава президент Тръмп, когато той отхвърли оценката на разузнавателната общност в САЩ, че Руската федерация е опитала да се намеси в изборите през 2016 г. По думите на бившия директор на разузнаването, държавният глава е нарекъл представителите на разузнаването „нацисти“ в очевиден опит да атакува всеки, който подлага на въпрос легитимността на избирането му. Цветан Петров", "date": "2017-06-07", "title": "Washington Examiner: „Уотъргейт“ бледнее в сравнение със скандала Тръмп-Русия, заяви Джеймс Клапър"}
{"url": "http://www.focus-news.net/news/2017/06/07/2402554/prof-valeriya-fol-fokus-e-lyubimata-mi-agentsiya.html", "text": "Това, което мога да кажа за агенция „Фокус“ е, че е любимата ми агенция, тъй като е бърза, коректна, поднася наистина важни новини и не забравя науката, културата и българските традиции. Това каза тракологът проф. д.и.н. Валерия Фол по повод 17-ия рожден ден на Агенция „Фокус“. Тя пожела агенцията да изведе малко по-напред новини за културни събития – концерти, представяния на книги, нови филми, театър. „На читателите на „Фокус“ желая много хубаво лято, хубаво настроение, щастие, а на екипа на „Фокус нюз“ – да бъдете все така бързи, точни, чаровни и ви желая много щастие“, заяви проф. Фол.\r\nСтефан ПЕТРОВ", "date": "2017-06-07", "title": "Проф. Валерия Фол: „Фокус“ е любимата ми агенция"}
{"url": "http://www.focus-news.net/news/2017/06/07/2402568/daily-sabah-turskiyat-parlament-odobri-zakon-za-dislotsirane-na-voennosluzheshti-v-turska-baza-v-katar.html", "text": "Турският парламент одобри дислоцирането на военнослужещи на страната в турска военна база в Катар, пише Daily Sabah.\r\nТози ход изглежда, че е в подкрепа към арабската държава от Персийския залив, която е изправена пред дипломатическа и търговска изолация от страна на някои от най-големите сили в Близкия Изток. Саудитска Арабия, Египет, Обединените арабски емирства и Бахрейн в понеделник прекратиха отношения с Доха и затвориха своите въздушни пространства за търговски полети, обвинявайки Катар във финансиране на терористични групировки.\r\nКатар категорично отрича обвиненията. Това е най-лошото разделение между силните арабски страни от десетилетия.\r\nТурският президент Реджеп Тайип Ердоган разкритикува хода на арабските страни, заявявайки, че изолирането на Катар и налагането на санкции няма да реши никой от проблемите. Ердоган добави, че Анкара ще направи всичко по силите си, за да помогне да бъде поставен край на кризата в Персийския залив. Цветан Петров", "date": "2017-06-07", "title": "Daily Sabah: Турският парламент одобри закон за дислоциране на военнослужещи в турска база в Катар"}
{"url": "http://www.focus-news.net/news/2017/06/07/2402564/dora-yankova-bsp-neobhodimostta-da-se-sabudish-sutrin-da-otvorish-fokus-i-da-se-informirash-kakvo-se-sluchva-v-balgariya-i-po-sveta-e-navik.html", "text": "Необходимостта да се събудиш сутрин, да отвориш „Фокус“ и да се информираш какво се случва в България и по света, е навик. Това каза народният представител от ПГ на „БСП за България“ Дора Янкова по повод 17-ия рожден ден на Агенция „Фокус“.  „Начинът ми на живот вече е свързан с „Фокус“. Това по своему за мен е оценка. То е част от мен. Искам да ви поздравя и тъй като сте в младежката възраст, в която да има още много креативност и иновации, да информирате съвременния българин, да го информирате обективно“, заяви Янкова. Тя посочи, че много цени патриотичните инициативи на собственика на „Фокус“ Красимир Узунов. Депутатът от БСП коментира, че би искала да види във \"Фокус\" повече публицистика и по-широки интервюта. \r\nДеница КИТАНОВА", "date": "2017-06-07", "title": "Дора Янкова, БСП: Необходимостта да се събудиш сутрин, да отвориш „Фокус“ и да се информираш какво се случва в България и по света, е навик"}
{"url": "http://www.focus-news.net/news/2017/06/07/2402571/smolyan-natsionalen-konkurs-za-avtorski-proizvedeniya-na-folklorna-osnova-shte-se-provede-v-chepelare-na-17-yuni.html", "text": "В Чепеларе ще се проведе VІ Национален конкурс за авторски вокални инструментални произведения на фолклорна основа „Нова българска музика в 7/8 – Чепеларе 2017”. Това съобщи за Радио „Фокус” – Смолян Адриана Иванова – служител в отдел „Култура” в Община Чепеларе. Иванова уточни, че наградният фонд на конкурса е 10 000 лв. и е осигурен от фондация „Св. Георги Победоносец” – Балтимор, САЩ.  Награди ще бъдат дадени за солова инструментална творба и за инструментално произведение за оркестър, както и  за солова вокална творба и вокална композиция за народен хор, като ще има и награда на публиката. \r\nИванова уточни, че конкурсът се осъществява в два кръга. Първият е за подбор на представените произведения от професионално жури, а вторият, кото ще буде и финален, предвижда концерт в Чепеларе на 17 юни 2017 г., на който ще бъдат представени изпълнения на допуснатите творби и ще бъде извършено тяхното класиране.  Професионалното жури е в състав: Татяна Сърбинска – председател, и членове - Георги Андреев, доц. Иван Делирадев, проф. Димитрина Кауфман, проф. Николай Стойков. Номинирани са 10 творби, които ще бъдат изпълнени в Чепеларе на 17 юни. \r\n„Конкурсът за авторски вокални инструментални произведения на фолклорна основа под заглавие  „Нова българска музика в 7/8” се организира за първи път в България през 2007 г. от Община Чепеларе и така достигнахме до вече VІ издание на този конкурс, който има за цел да стимулира създаването на нови авторски вокални и инструментални произведения за солово пеене и солов инструмент, които да популяризират уникалността, изключително разнообразната ритмика, младотоналното богатство и омайващата мелодика на българското фолклорно наследство.  Уникалният размер 7/8, който е един от най-популярните размери в българския фолклор, има емблематично значение за конкурса, с него се подчертава неповторимият чар на българската традиционна музика”, посочи Иванова. \r\nТя подчерта, че този конкурс дава възможност да се открият нови таланти, които да съхраняват и развиват националното ни богатство. В него могат да вземат участие автори на нови аранжименти и обработки на познати фолклорни и вокални и инструментални творби. По думите й друга също много важна цел на инициативата е да се даде възможност на творците, невладеещи нотопис, с таланта си да създадат нови фолклорни песни и инструментални творби. В конкурса  участват професионалисти и любители, не само от България, но и от чужбина, като има и участник от САЩ. Иванова каза също, че наградите са парични – за първото място се дават 2 000 лв., за второ – 1 500 лв., трето – 1 000 лв. От името на ръководството на Община Чепеларе, Адриана Иванова покани всички любители на българската фолклорна музика да посетят официалния концерт – финален кръг на конкурса, който ще се проведе на 17 юни  в читалището в родопския град.\r\nДаниела БОЙКОВА", "date": "2017-06-07", "title": "Смолян: Национален конкурс за авторски произведения на фолклорна основа ще се проведе в Чепеларе на 17 юни"}
{"url": "http://www.focus-news.net/news/2017/06/07/2402569/prof-nikolay-ovcharov-agentsiya-fokus-otrazyava-obektivno-sabitiyata-v-stranata-bez-da-se-vpuska-v-izlishni-senzatsii-i-bez-da-tirazhira-falshivite-novini.html", "text": "Агенция „Фокус“ отразява обективно събитията в страната, без да се впуска в излишни сензации и без да тиражира фалшивите новини, което говори за големия професионализъм на работещите в нея.  Това каза археологът проф. Николай Овчаров по повод 17-ия рожден ден на Агенция „Фокус“.  Той отбеляза, че Агенцията е започнала работа в същата година, когато са започнали мащабните разкопки при Перперикон. „Така че рожденият ни ден ни е общ – по 17 години“, допълни той. „Много дължа на Агенция „Фокус“ и лично на г-н Узунов, с който сме добри приятели. Те винаги се отзовават на място, когато има новини и ги отразяват точно и по най-бързия начин“, посочи още проф. Овчаров. „Добре е, че Радио и Агенция „Фокус“ работят заедно и това, което се прави по Радиото веднага се превръща и в новина на Агенцията. Желая успех и здраве на всички във „Фокус“ и да сте все толкова добри, колкото и в момента“, добави той. \r\nВесела ПЕТРОВА", "date": "2017-06-07", "title": "Проф. Николай Овчаров: Агенция „Фокус“ отразява обективно събитията в страната, без да се впуска в излишни сензации и без да тиражира фалшивите новини"}
{"url": "http://www.focus-news.net/news/2017/06/07/2402557/kmetat-na-kyustendil-petar-paunov-fokus-e-etalon-za-obektivnost-korektnost-i-palnota-na-informatsiyata.html", "text": "n Еталон за обективност, коректност и пълнота на информацията. Това каза кметът на Кюстендил Петър Паунов по повод 17-ия рожден ден на Агенция „Фокус“. „Не бих могъл да дам никакви препоръки, защото пълнотата е изключителна. Изключителна точност, коректност, всеотдайност и пълнота на информацията“, посочи Паунов. По случай празника на „Фокус“ кметът на Кюстендил пожела на служителите и читателите на агенцията дълголетие и благодат.\r\nСтефан ПЕТРОВ", "date": "2017-06-07", "title": "Кметът на Кюстендил Петър Паунов: „Фокус“ е еталон за обективност, коректност и пълнота на информацията"}
{"url": "http://www.focus-news.net/news/2017/06/07/2402567/germaniya-otsenyava-visoko-usiliyata-na-balgariya-po-ohrana-na-vanshnata-granitsa-na-es-obzor.html", "text": "Усилията на България по охрана на външната граница на ЕС бяха основна тема на срещата между българския премиер Бойко Борисов и германския канцлер Ангела Меркел, която се проведе в сряда в Берлин. Меркел благодари на Борисов за решителната работа и ангажираността по охрана на европейската граница. По думите ѝ България е подобрила пазенето на тази граница, въпреки че страната не е в Шенгенското пространство. Тя отбеляза, че страната ни полага усилия по охрана не само на българо-турската граница, но и на българо-гръцката, както и на черноморската граница. \"Работим много тясно по политиката на миграцията и бежанците. Това е общо предизвикателство към ЕС“, коментира германският канцлер. Меркел добави, че ЕС дава подкрепа на страната ни в охраната на границата под формата на пари и сега тази  помощ трябва да се приложи технически. „България заслужава нашата признателност. Ние помогнахме с германски служители, с германска техника и навсякъде където можем, ще продължим нашето сътрудничество“, коментира тя. От своя страна Борисов заяви, че оградното съоръжение по границата ни с Турция цели да подпомогне граничната ни полиция срещу големите тълпи от хора. „Това, че може да се преодолява една ограда, тя и Берлинската стена се преодоляваше. Независимо, че се пазеше много добре от източна страна. Но пак я преодоляваха. От Алкатраз има избягали хора. В края на краищата нашето предпазно съоръжение е да подпомагаме граничната си полиция срещу големи тълпи от хора. Това не е ограда или затвор да превръщаме границата си. Просто да ни подпомага“, заяви премиерът. Той заяви, че критиките на опозицията за забавяне при довършването на ограда са часа от нормалното поведение на една опозиция.  Борисов подчерта, че правителството се старае максимално бързо да бъде завършено съоръжението, но посочи, че е по-добре да се спази Законът за обществените поръчки, отколкото да направят нещо, от което да се срамуват след това. „Запознах канцлера и с това, че при смяната на правителствата имаше и забавяне с обществените поръчки. Тези 160 млн. лв., които бяха отпуснати в Братислава, все още спазвайки всичките законови процедури, не са влезли в употреба“, каза още той.\r\nПремиерът заяви, че ще положи много усилия за нормализиране на отношенията между ЕС и Турция. Той обяви, че ще има скорошно посещение и среща с турския президента Реджеп Тайип Ердоган и премиера на южната ни съседка Бинали Йълдъръм. „Това е една голяма държава на нашата граница със сравнително мощна икономика и много големи взаимовръзки, включително с Германия. Недопустимо е за да се задържат журналисти, да не се допускат депутати. Ще използвам влиянието, което имам, да кажа своето мнение. Не казвам, че ще успея, но ние трябва с нашия съсед да опитаме да нормализираме отношенията“, обясни Борисов. Меркел изрази съгласие с позицията на Борисов, че само осигуряването на границата не е достатъчно. „Трябва да останем в разговори с Турция, трябва да подобрим отношенията си. Трябва да говорим за причините за бежанците. Простото изграждане на една ограда не може да разреши бежанския проблем. Освен това, имаме тесни икономически отношения с Турция“.\r\nАнгела Меркел отбеляза, че ЕС е изправен пред големи предизвикателства - не само трябва да се водят преговори с Великобритания за Брекзит, но трябва да придвижи напред развитието на ЕС в една много трудна геостратегическа обстановка. \r\n\"Ние говорихме за това каква е ситуацията от гледан точка на България, тъй като тя от една страна граничи със Западните Балкани и има голям интерес от стабилност. Говорихме за т. нар. Берлински процес в Триест, на който ще говорим с представители на Западните Балкани. Важно е да дадем визия за надежда, за перспектива на тези страни, да ги подкрепим, тъй като има други геополитически актьори, които също са заинтересовани да имат добри отношения с тях. Ние искаме много ясно да се разбере, че нашето отношение към перспективата на тези страни остава непроменено\", коментира Меркел. Премиерът Борисов пък заяви, че моторите на ЕС – Германия и Франция, ще ни окажат необходимото, за да помогнат на народите от Балканите. По думите му заради географското ни положение и фактът, че сме не само член на ЕС, но и предстои да поемем председателството на Съвета на ЕС, бихме могли да направим доста неща и да подпомогнем и Балканите. \"Това съвпада и с плана, който има Берлин за подпомагане на тези държави, на тези народи, а и освен това на мен ми се иска да дадем перспектива на обикновения човек, който живее на Балканите. Не на елитите, а на обикновения човек. Да има перспектива, че ще бъде в ЕС, ще бъде свободен гражданин, който да може да пътува, да се възползва от тази радост, тази привилегия и свобода, която му дава членството в ЕС\", каза Борисов. \r\nМинистър-председателят на България обяви, че е запознал канцлера и нейния екип с енергийните проекти в страната – до какъв етап са, какви перспективи и възможности дава Европейският газов хъб „Балкан“, така че всичко да е съобразено с европейските директиви и правила и посочи, че и в това отношение  имаме необходимата подкрепа. По думите му страната ни спазва правилата що се отнася до икономическото състояние на страната. Борисов добави, че е изразил мнението си за обща европейска отбрана и да консолидация на темата „Сигурност“ не само в борбата с тероризма и вътрешната сигурност, но и като глобална заплаха. Премиерът заяви, че кохезионната политика е добра за целия ЕС. „Когато други държави са в нужда, трябва да направим необходимото да помагаме и да бъдем действително едно голямо семейство. Не може само всеки да гледа собствения си интерес и да се обръщаме към Брюксел, когато трябва да получим пари по европейските фондове. Ние сме се събрали на базата на демокрацията, върховенството на закона, свободното движение на хора, мира демокрацията - това са ценностите, около които сме се събрали първо. След това са кохезионните фондове\", коментира Борисов. Той се обяви против това, което много пъти се проявява като консуматорско отношение на новите страни членки от типа на \"Дайте само да се дават пари, а ние иначе ще си определяме политиката такава, каквато намерим за добре\". \"Разбира се, националната политика, националните приоритети са на първо място, но когато си в един общ съюз, трябва да зачиташ интересите и мнението и на другите. Мисля, че в това отношение можем всички да се поучим и да бъдем по-разбиращи се помежду си\", добави министър-председателят.\r\nОт своя страна Ангела Меркел отбеляза, че България ще бъде приета в Шенген, когато изпълни условията за това. Меркел коментира и идеята за Европа на няколко скорости. \"Така предвидено, че всяка държава да участва в една скорост. Ако някои държави искат да участват в едно нещо, никой няма да ги изключи. Ако България изпълни условията за Шенген, а това е свързано с борбата с корупцията и правовата държава - тогава е готова да постигне приемане. Ние ще работим в тази насока. Затова оцених усилията на България за външната граница с Турция много високо. Това е голяма отговорност и тежест за България. Ние искаме в този смисъл страната ви да стане член на Шенген и финансовите министри, които ще решават какво да стане с чакалнята за еврозоната, ще говорят за това. Ние знаем за това желание на България. Искаме България колкото се може по-бързо да участва във всичко. Въпросът е, че има страни, които не искат да участват. Например, Дания не иска да участва във вътрешната политика. Ние никого не искаме да караме насила. Който обаче иска, може да участва, ако изпълни условията\", обясни Меркел. Българският премиер Бойко Борисов заяви, че ще направи необходимото България да е от страните \"на първа скорост в ЕС\". \"Заслужаваме го, полагаме усилия, правим необходимото това да се случи и на фона на много други държави, смятам, че сме се справили не лошо, така че ще продължим в тази посока\".", "date": "2017-06-07", "title": "Германия оценява високо усилията на България по охрана на външната граница на ЕС (ОБЗОР)"}
{"url": "http://www.focus-news.net/news/2017/06/07/2402576/the-guardian-kontrolirana-eksploziya-beshe-izvarshena-blizo-do-amerikanskoto-posolstvo-v-london.html", "text": "Британската полиция извърши контролирана експлозия, след като получи предупреждение за две безнадзорни превозни средства в близост до новото американско посолство в квартал Уондсуърт, югоизточната част на Лондон, съобщава електронното издание на The Guardian.\r\nСпециализирани полицейски служители са на мястото на инцидента, заедно с превозни средства на спешната помощ и пожарната. На мястото са образувани и полицейски кордони.\r\nОт полицията заявиха, че продължава разследването на инцидента. Цветан Петров", "date": "2017-06-07", "title": "The Guardian: Контролирана експлозия беше извършена близо до американското посолство в Лондон"}
{"url": "http://www.focus-news.net/news/2017/06/07/2402575/pazardzhik-tsentarat-za-psihichno-zdrave-chovekolyubie-v-grada-poluchi-kupa-za-masovo-uchastie-vav-vecher-na-sportista.html", "text": "Центърът за психично здраве „Човеколюбие” в Пазарджик получи купа за масово участие на Вечер на спортиста – тържествено закриване на 20-ти юбилейни общински работнически спортни игри „Христо Ботев”, съобщи за Радио „Фокус“ – Пазарджик Анна Тилова, експерт в неправителствената организация. „За поредна година представители на Спортен клуб „Човеколюбие” присъстваха на тържествената церемония по награждаване на участниците в работническите игри по покана на председателя на Общински работнически спортен клуб Иван Симеонов. За активното включване в спортните прояви спортистите на Център „Човеколюбие” получиха купа за масово участие, която беше връчена на Любомир Куртанов, трудотерапевт. С грамоти за принос в провеждането на игрите бяха отличени управителят на Център „Човеколюбие” Мария Мерджанова и Анна Тилова – социален работник и сътрудник по връзки с обществеността“, уточни експертът. \r\nТя допълни, че  от 2003 г. Спортен клуб “Човеколюбие” участва активно в Общинските работнически спортни игри. Отборите за участие се формират на състезателен принцип между всички желаещи – основно членове и симпатизанти на Сдружение „Човеколюбие”. Завоювани са множество купи и медали от участието в игрите – доказателство за отличните спортни умения и висок състезателен дух на представителите на клуба.\r\nАлбена ЖИЛЕКОВА", "date": "2017-06-07", "title": "Пазарджик: Центърът за психично здраве „Човеколюбие” в града получи купа за масово участие във Вечер на спортиста"}
{"url": "http://www.focus-news.net/news/2017/06/07/2402577/aleksi-stratiev-fokus-e-agentsiyata-koyato-nay-mnogo-se-zanimava-s-patnata-bezopasnost-i-problemite-koito-ima-na-patya.html", "text": "Това е Агенцията, която най-много се занимава с пътната безопасност и с проблемите, които има на пътя, каза експертът по пътна безопасност Алекси Стратиев по повод 17-ия рожден ден на Агенция „Фокус“. „Първо да кажа, че повтарящата се 7-ица е щастливо число, така че желая много щастие на „Фокус“ оттук натам. Информацията е съвсем актуална и прясна. Също така дава и много съвети за хората, които биха искали да бъдат внимателни на пътя и да знаят къде има проблеми, за да бъде тяхното пътуване приятно“, заяви Стратиев.\r\nПо думите му във „Фокус“ има всякаква информация, не само за пътната безопасност – както новини от България, така и от целия свят. \r\n„Бих ви пожелал да вървите все така напред. За мен това, което поднасяте, е достатъчно, така че сте една прекрасна Агенция. Радвам се, че не само централно Агенция „Фокус“, но и представителите ви от страната, много често също коментират пътната безопасност. Като цяло Агенция „Фокус“ помага на хората и по някакъв начин пази живота им, защото съветите и информацията, която дава, създава усещането в хората, че правилата трябва да се спазват“, каза още Алекси Стратиев.\r\nЛюба АЛЕКСИЕВА", "date": "2017-06-07", "title": "Алекси Стратиев: „Фокус“ е Агенцията, която най-много се занимава с пътната безопасност и проблемите, които има на пътя"}
{"url": "http://www.focus-news.net/news/2017/06/07/2402579/aleksandar-damovski-mkd-nay-golemite-ochakvaniya-na-makedoniya-sa-balgariya-da-priblizhi-srokovete-za-pregovori-za-chlenstvo-v-es-po-vreme-na-predsedatelstvoto-na-saveta-na-sayuza.html", "text": "Най-големите очаквания на Македония са България да успее да приближи сроковете за преговори за членство в Европейския съюз (ЕС) по време на нейното председателство на Съвета на съюза. Това каза в предаването „Това е България“ на Радио „Фокус“ Александър Дамовски, главен редактор на електронното издание МКД. Той допълни, че Македония се надява новото управление най-накрая да успее да подобри отношенията със съседите. „За нас наистина е голям шанс да използваме този период на председателството на приятелска България и да видим колко можем да се приближим до тези преговори и до дата за преговори. Трудно ще е да се стигне до датата, но поне да преминем всички фази, които водят до това“, каза Александър Дамовски. \r\nТой допълни, че най-вероятно първата официална визита на премиера Зоран Заев ще бъде в София.", "date": "2017-06-07", "title": "Александър Дамовски, МКД: Най-големите очаквания на Македония са България да приближи сроковете за преговори за членство в ЕС по време на председателството на Съвета на съюза"}
{"url": "http://www.focus-news.net/news/2017/06/07/2402573/prof-plamen-pavlov-za-17-godini-fokus-se-nalozhi-kato-bezpristrastna-i-vodeshta-agentsiya-v-skorostta-i-kachestvoto-na-informatsiyata.html", "text": "За 17 години „Фокус“ се наложи като безпристрастна и водеща агенция в  скоростта  и  качеството на информацията. Това каза историкът проф. Пламен Павлов по повод 17-тия рожден ден на Агенция „Фокус“. По думите му за 17 години „Фокус“ се е наложила като флагман на медийната среда. „Нека не прозвучи като ласкателство, но още в самата си поява „Фокус“ се наложи като безпристрастна агенция, водеща като скорост и качество на информацията, като непредубеденост и със стремеж към осветляване на националната, патриотичната и историческата тема, без разбира се да се губи връзката с настоящето и бъдещето“, коментира историкът. По думите му тези 17 години са направили „Фокус“ доказан лидер в българската медийна среда. Той обърна внимание, че на агенцията и радиоверигата може да се разчита като точност, като бързина на информацията и отклик на злободневни теми. „Основната ми препоръка е да се следва тази избрана концепция за работата на агенцията. Виждаме, че тя се разширява, обогатява се с културни, исторически рубрики, с непознати страници на българската литература и история. Освен това напоследък се появи една рубрика „Военни известия“. Мисля, че в това отношение „Фокус“ има голяма перспектива за разширяване на своята дейност. Поетият път е правилен, верен и обнадеждаващ“, коментира проф. Павлов. Той подчерта, че „Фокус“ има мащабни проекти като този за бойните маршове и знамена, за Каймак Чалан и за Добруджа. „Президентът на „Фокус“ Красимир Узунов подготви една книга за полк. Борис Дрангов и за неговите възпитаници. Става дума за една личност, която беше незаслужено забравена в миналото, за един човек, който може да бъде наречен учител на българското войнство и то учител с главна буква“, посочи проф. Павлов. „Мога да пожелая професионални, творчески успехи, много здраве и най-добри пожелания от моя страна на всички колеги от „Фокус“. Донякъде се чувствам колега на агенцията, тъй като навремето водих една рубрика по радиомрежа „Фокус“. Пък и благодарение на вас, и на вашите колеги много често имам възможността да вземам отношение по една или друга тема. Мога да пожелая само на добър час в следващите години“, каза проф. Пламен Павлов. \r\nДеница КИТАНОВА", "date": "2017-06-07", "title": "Проф. Пламен Павлов: За 17 години „Фокус“ се наложи като безпристрастна и водеща агенция в скоростта и качеството на информацията"}
{"url": "http://www.focus-news.net/news/2017/06/07/2402572/st-komisar-kaloyan-kaloyanov-odmvr-burgas-pozhelavam-na-agentsiya-fokus-da-zapazi-visokiya-profesionalizam-v-rabotata-si.html", "text": "Пожелавам ви да запазите все така висок професионализъм  в работата. Това каза ст. комисар Калоян Калоянов, директор на ОДМВР-Бургас, по повод рождения ден на Агенция „Фокус“, която навършва 17 години. „17 години е тийнейджърска възраст, но съзряването отдавна е налице и определено се наложихте като една от стабилните, информираните, най-вече - обективни и сериозни медии, от където обществото да черпи винаги актуална и навременна информация“, каза още Ст. комисар Калоянов. \r\nПо думите му две неща са важни, когато чете новините на Агенцията. “Първо, винаги „Фокус“ отразяват обективно и в пълнота събития, свързани с полицейска тематика, така че, можем  да разчитаме на едно обективно представяне на проблематика от нашата сфера. Второ, когато искам да се информирам за нещо , което е важно, достоверно и навременно, винаги мога да ползвам именно Агенция „Фокус“, добави също ст. комисар Калоян Калоянов.\r\nМария РУСЕВА", "date": "2017-06-07", "title": "Ст. комисар Калоян Калоянов, ОДМВР-Бургас: Пожелавам на Агенция „Фокус“ да запази високия професионализъм в работата си"}
{"url": "http://www.focus-news.net/news/2017/06/07/2402574/vladimir-toshev-gerb-reporterite-na-agentsiya-fokus-poddarzhat-standart-trudno-dostizhim-za-ostanalite-im-kolegi.html", "text": "Репортерите на Агенция „Фокус“ поддържат стандарт, трудно достижим за останалите им колеги. Това каза по повод 17-ия рожден ден на Агенция „Фокус“ Владимир Тошев – народен представител от ПГ на ГЕРБ и заместник-председател на комисията по отбрана. „Поздравявам всички служители на Агенция „Фокус“, начело с Красимир Узунов. За 17-те години, през които медията работи, показва изключителна зрялост. Като политик аз отдавна комуникирам с Агенция „Фокус“ и мога да кажа, че тя се превърна в институция за България, може би и за околните държави“, заяви Владимир Тошев. „В днешното изключително многообразие от медии, има предвид и интернет пространството, където нещата са неконтролируеми, Агенция „Фокус“ поставя етични граници, които би трябвало да станат норма за всички останали“, допълни още той.\r\nВладимир Тошев препоръча на медията да проявява още по-голяма активност на местна почва. „Желая успех и здраве на всички работещи в Агенция „Фокус“, долни още Владимир Тошев.\r\nИван ЛАЗАРОВ", "date": "2017-06-07", "title": "Владимир Тошев, ГЕРБ: Репортерите на Агенция „Фокус“ поддържат стандарт, трудно достижим за останалите им колеги"}
{"url": "http://www.focus-news.net/news/2017/06/07/2402561/pencho-markishki-fizik-fokus-otsyava-psevdonaukata-ot-naukata-koeto-e-pohvalno.html", "text": "„Фокус“ отсява псевдонауката от науката, което е похвално. Това каза Пенчо Маркишки, физик в Института по астрономия с Национална астрономическа обсерватория при Българска академия на науките (БАН), по повод 17-ия рожден ден на Агенция „Фокус“.  Според него в наше време има нужда медии, които отсяват псевдонауката от науката и обръщат внимание на практичното и чисто приложното, което е по-близко до хората и по-полезно.  „Това е една от най-обективните медии, най-коректната, с които аз съм си имал взаимоотношения“, заяви Маркишки. Той отчете факта, че „Фокус“ отразява широк кръг от проблеми както в обществото, така и въпроси, свързани с областта на астрономията. „Правили сме съвместни репортажи, посветени на различни астрономически явления и на други проблеми от науката. Това, че днес една медия отделя внимание на тези въпроси, е доста похвално“, коментира физикът. По думите му редовните зрители и слушатели на телевизия или на радио, знаят, че науката е изместена от предния план. „Специално Агенция „Фокус“ като че ли прави изключение в това и много редовно поднася актуални данни и информация за явления, които са ставали или ще стават в света на науката. Нещо, което мисля, че внася разнообразие и определено е полезно за слушателите“, поясни Маркишки. Той пожела на работещите във „Фокус“ да продължават в същия дух, да бъдат полезни и прагматични. \r\nДеница КИТАНОВА", "date": "2017-06-07", "title": "Пенчо Маркишки, физик: „Фокус“ отсява псевдонауката от науката, което е похвално"}
{"url": "http://www.focus-news.net/news/2017/06/07/2402598/arh-dora-ivanova-sastoyanieto-na-pametnika-na-vrah-buzludzha-e-izklyuchitelno-losho.html", "text": "Екип от представители на инженерни фирми засне паметника на връх  Бузлуджа и направи 3D сканиране на вътрешните пространства, което ще генерира облак от точки и ще бъдат създадени чертежи на паметника, каза за Радио „Фокус“ арх. Дора Иванова, инициатор на идея за възраждане на паметника като културна ценност. Тя поясни, че от направения оглед е видно, че състоянието на паметника е изключително лошо и различно от това, което е било преди. „Има нужда от чертежи, за да се започне работа по неговото опазване“, коментира арх. Иванова. \r\nНаправен е и първи инженерен оглед на сградата. Според Живко Желязков - представител на една от фирмите, извършили огледа, конструкцията е стабилна, но има голяма опасност много скоро в идните години стените от мозайка да бъдат разрушени и да пропаднат. „Трябва да се действа изключително бързо“, каза арх. Дора Иванова. Тя подчерта, че трябва да се внимава с достъпа до паметника, защото той вече е изключително опасен и трябва също да се работи и в тази посока.\r\nИдеята на проекта на арх. Дора Иванова предвижда да бъде консервирана сградата на паметника на връх Бузлуджа и да бъде възвърнато първоначалното състояние на обекта. Тя уточни, че целта не е с идеологическа насоченост, а да бъде опазено едно културно наследство, една архитектурна ценност, за следващите поколения. „Това е един ресурс за историята и бъдещето на България“, коментира арх. Иванова. Тя добави, че с този проект не се цели да бъде давана оценка на периода, в който е строен паметникът, защото той е твърде скорошен за това, а целта е постиженията и труда на българите да бъдат опазени и да останат за поколенията. \r\nПроектът  предвижда консервация на сградата в актуалния й вид с минимална архитектурна намеса. Концепцията в две обиколки – хоризонтална и вертикална, превежда посетителя от настоящето към миналото и обратно в наши дни.\r\nСпоред арх. Иванова Бузлуджа има потенциал да стане една от най-успешните дестинации в България, която би допринесла и за развитието на региона и за туризма в района. \r\nСлавяна ГАЙДАРОВА", "date": "2017-06-07", "title": "Арх. Дора Иванова: Състоянието на паметника на връх Бузлуджа е изключително лошо"}
{"url": "http://www.focus-news.net/news/2017/06/07/2402600/regionalno-sastezanie-za-nay-dobar-sekach-shte-se-provede-na-9-yuni-v-mestnostta-nadaritsa-v-zemlishteto-na-s-govedartsi.html", "text": "Югозападното държавно предприятие (ЮЗДП) организира на 9 юни – петък, регионално състезание за „Най-добър секач”. Това съобщиха от пресцентъра на ЮЗДП. Тази година то ще се проведе в района на „Държавно горско стопанство-Самоков” - в местността Надарица, в землището на с. Говедарци. Целта е да бъдат определени най-добрите професионални секачи, които ще представят предприятието в националното състезание на 13-14 юни на територията на „Държавно горско стопанство-Селище” в обхвата на Южноцентралното държавно предприятие.\r\n16 участници от седем поделения на ЮЗДП на територията на област Благоевград, включително от „Държавно горско стопанство-Самоков”, са заявили желание да се включат в тазгодишната надпревара. Състезателите ще покажат своите умения в четири дисциплини – поваляне на дърво, комбинирано и прецизно рязане, смяна на верига на бензиномоторен трион.", "date": "2017-06-07", "title": "Регионално състезание за „Най-добър секач“ ще се проведе на 9 юни в местността Надарица, в землището на с. Говедарци"}
{"url": "http://www.focus-news.net/news/2017/06/07/2402601/predstoyashti-mezhdunarodni-sabitiya-za-8-yuni-agentsiya-fokus.html", "text": "В Обединеното кралство ще бъдат проведени предсрочни парламентарни избори.\r\n***Министрите на правосъдието и вътрешните работи от Европейския съюз ще проведат среща, на която ще обсъдят бъдеща прокуратура за цялата Общност преди преговори относно миграционната и бежанска политика на Блока.\r\n***Руският министър на външните работи Сергей Лавров ще проведе среща със специалния представител на ООН за Сирия Стефан де Мистура преди потенциален нов кръг от преговори за Сирия в Астана, Казахстан.\r\n***Европейската централна банка ще проведе среща на своя управителен съвет.\r\n***Иранската Революционна гвардия обеща отмъщение, след като 12 души загинаха при първите атаки на терористичната групировка „Ислямска държава“ в страната.\r\n***", "date": "2017-06-07", "title": "Предстоящи международни събития за 8 юни (Агенция „Фокус“)"}
{"url": "http://www.focus-news.net/news/2017/06/07/2402566/krasimir-yankov-bsp-za-17-godini-fokus-se-utvardi-kato-edna-ot-vodeshtite-agentsii-obektivno-otrazyavashta-informatsiyata-za-politicheskiya-zhivot-i-otdelnite-regioni.html", "text": "За 17 години „Фокус“ се утвърди като една от водещите агенции и обективно отразяваща информацията за политическия живот и отделните региони. Това каза народният представител от ПГ на „БСП за България“ Красимир Янков по повод 17-ия рожден ден на „Фокус“.  По думите му 17 години не са малко. „С присъствието си на регионални радиа и информационни сайтове уплътнява истински информационния поток на обществото. Оценката ми не може да бъде друга освен добра за присъствието на информационния пазар“, каза Янков и уточни, че изразява своето потребителско мнение. Според Красимир Янков може би има и какво да се развие и това влиза в плановете на екипа, който ръководи цялостно работата на агенцията. „Прави ми впечатления, че хората се интересуват повече от регионалните новини“, коментира Янков. По думите му акцентът трябва да бъде за това, което е близо до хората. Според него местната власт може би трябва да е приоритет в работата на Агенция „Фокус“. Той пожела дълголетие на „Фокус“ и професионализъм, който да бъде водещ в изключително конкурентна среда. \r\nДеница КИТАНОВА", "date": "2017-06-07", "title": "Красимир Янков, БСП: За 17 години „Фокус“ се утвърди като една от водещите агенции, обективно отразяваща информацията за политическия живот и отделните региони"}
{"url": "http://www.focus-news.net/news/2017/06/07/2402570/valcho-cholakov-oblasten-upravitel-na-burgas-agentsiya-fokus-e-edna-ot-nay-dobrite-nay-barzite-nay-tochnite-i-nay-obektivnite-medii.html", "text": "Агенция „Фокус“ е една от най-добрите, най-бързите, най- точните, най-обективните медии и доставяте разнороден вид информация до всички потребители на тази услуга. Това каза областният управител на област Бургас Вълчо Чолаков по повод 17 години от създаването на Агенция „Фокус“. “Преди около 10 години, преди активно да се занимавам с обществения живот, като четях медии, срещах  най-отдолу цитат „Агенция „Фокус“. Тогава още не бях се интересувал защо това е така, но след години разбрах - защото сте едни от най-добрите, най-бързите, най-точните и най-обективните медии, което е забележително“, каза Чолаков.   \r\nТой пожела на екипа все така да обича работата си. „Защото тогава, когато един продукт излиза от хора, които обичат да си вършат работата, то потребителите усещат това, разбира се веднага и самият потребител има нужда от този продукт. Пожелавам ви да продължавате в тази посока“, каза още областният управител на Бургас. Той добави, че това, което чете на интернет страницата на Агенцията, го изненадва от гледна точка на разнообразието на материята. „Има и политика, и спорт, и култура, история, икономика. Трудно ми е да се сетя за сфера, за която човек да не може да се информира“, заяви Чолаков.\r\nОбластният управител на Бургас добави още, че 17 години е хубав период от време, за който Агенция „Фокус“ е успяла да се наложи като медия, да се задържи и да бъде много популярна. „Продължавайте по същия начин да бъдете цитирани, да бъдете едни от първите, които обявяват новини. Това показва много висок професионализъм, хъс за работа и широко сърце, разбира се, защото без всички тези качества няма как да ви има 17 години“,каза още Вълчо Чолаков.\r\nМария РУСЕВА", "date": "2017-06-07", "title": "Вълчо Чолаков, областен управител на Бургас:  Агенция „Фокус“ е една от най-добрите, най-бързите, най-точните и най-обективните медии"}
{"url": "http://www.focus-news.net/news/2017/06/07/2402602/vasil-mezov-inspektsiya-po-truda-pazardzhik-povecheto-rabotodateli-v-oblastta-spazvat-iziskvaniyata-za-zdravoslovni-i-bezopasni-usloviya-na-trud.html", "text": "Повечето работодатели в област Пазарджик спазват законодателните изисквания за здравословни и безопасни условия на труд, каза за Радио „Фокус“ – Пазарджик инж. Васил Мезов, директор на „Инспекция по труда“-Пазарджик. Той коментира, че при високи температури и работа на открито е необходимо работодателите да бъдат по-гъвкави по отношение на работното време и условията на труд. \r\n„Хората, които отговарят за здравословните и безопасни условия на труд, трябва да бъдат отговорни и грижовни към служителите си, за да не се стига до инциденти с неприятни последици. Положителната тенденция през последните години е такива инцидентите да намаляват“, каза също Мезов. Той допълни, че са реализирани над 700 проверки от трудовите инспектори, а за констатирани нарушения са съставени 180 акта.\r\nВаня НИКОЛОВА", "date": "2017-06-07", "title": "Васил Мезов, „Инспекция по труда“-Пазарджик: Повечето работодатели в областта спазват изискванията за здравословни и безопасни условия на труд"}
{"url": "http://www.focus-news.net/news/2017/06/07/2402603/varna-shte-badat-izvarshvani-proverki-za-tehnicheska-izpravnost-na-avtobusite-koito-shte-prevozvat-detsa-za-ekskurzii-prez-lyatoto.html", "text": "Традиционно е създадена организация, съвместно с Изпълнителна агенция „Автомобилна администрация” към Министерството на транспорта, информационните технологии и съобщенията и с Регионалните управления по образование, за обмен на информация за подготвяните през лятната ваканция организирани екскурзии с деца. Това съобщиха за Радио „Фокус“ – Варна от пресцентъра на ОДМВР – Варна. Ще бъдат извършвани проверки за техническа изправност на автобусите, с които те ще бъдат превозвани. Дейностите са част от акцията на полицията „Ваканция! Да пазим живота на децата на пътя!“. С водачите на превозните средства ще бъдат провеждани инструктажи и проверки за недопускане управлението на автобуси под въздействие на алкохол и наркотични вещества или техни аналози.\r\nКато част от акцията за всеки от ваканционните месеци е предвидено осъществяване на специализирани полицейски операции с различна тематика. Те ще бъдат съобразени и с графика на специализираните акции, организирани от  Европейската мрежа на службите на пътна полиция – TISPOL, за засилени проверки за спазване на скоростните режими. Вниманието на пътните полицаи ще бъде насочено към подпомагане на трафика за курортните комплекси. Ще бъдат изготвени писмени предупреждения към собствениците или управителите на фирми, осигуряващи атракции с търговска цел в курортните комплекси да не допускат предоставяне на моторни превозни средства на неправоспособни, включително на малолетни и непълнолетни.\r\nПри проверки по пътищата на страната пътните полицаи стриктно ще следят за използването на обезопасителни колани и каски от водачи и пътници на всички места в превозните средства, както и за специални системи при превозване на деца.\r\nМарияна ВАЛЕНТИНОВА", "date": "2017-06-07", "title": "Варна: Ще бъдат извършвани проверки за техническа изправност на автобусите, които ще превозват деца за екскурзии през лятото"}
{"url": "http://www.focus-news.net/news/2017/06/07/2402605/sport-andi-mari-stigna-do-ediniya-ot-polufinalite-pri-mazhete-na-rolan-garos.html", "text": "Анди Мъри стигна до единия от полуфиналите при мъжете на Откритото първенство на Франция по тенис („Ролан Гарос“). Мъри победи японеца Кей Нишикори с 2:6, 6:1, 7:6 след среща, продължила два часа и 39 минути.\r\nНа полуфинала Мъри ще се изправи срещу швейцареца Станислас Вавринка.", "date": "2017-06-07", "title": "Спорт: Анди Мъри стигна до единия от полуфиналите при мъжете на „Ролан Гарос“"}
{"url": "http://www.focus-news.net/news/2017/06/07/2402599/parlamentat-othvarli-zakonoproekta-za-zhestomimichen-ezik-koyto-skara-upravlyavashti-i-opozitsiya-obzor.html", "text": "Парламентът отхвърли внесения от „БСП за България” законопроект за българския жестомимичен език. „За” него гласуваха 102 народни представители, „против” - 2  и „въздържали се”  - 110, с което той бе отхвърлен. Отхвърленият законопроект целеше да уреди обществените отношения, свързани с използването на този език като средство за общуване на хората с увреден слух. Той имаше за цел още да обучи преводачи, които да работят с деца и възрастни с увреден слух и да въведе необходимостта от осигуряване на превод от и на жестомимичен език на хората с увреден слух при осъществяване на комуникацията им с институциите, местното самоуправление и със съдебните органи. По време на дебатите законопроектът бе подложен на критика от страна на управляващите. Според народния представител Юлиян Папашимов от ГЕРБ проектът за изцяло нов закон на БСП е непълен, схематичен и недовършен и няма да реши проблемите на гражданите с увреден слух, а ще ги задълбочи. Според Светлана Ангелова от ГЕРБ текстовете на законопроекта не отчитат някои много важни обстоятелства, свързани с жестовия език у нас. Колегата им Галя Захариева от ГЕРБ посочи, че според становищата и изказванията притесненията по законопроекта на БСП надделяват. Според  Младен Шишков от ГЕРБ на практика законът за жестомимичния език не урежда никакви отношения.\r\nЗаместник-председателят на ПГ на „БСП за България” Крум Зарков заяви, че ако бъде гласуван този закон, той ще донесе признание за съществуването на българския жестомимичен език, а заместник-председателят на НС и депутат от БСП  Валери Жаблянов посочи, че дебатът за законопроекта е пример за онези ситуации, в които народът би описал на нежестомимичен език, че когато искаш да свършиш една работа, ще намериш много аргументи. Колегата им Михаил Христов посочи, че депутатите нямат право да ограничават хората, затова, че са различни от тях. В рамките на дебата д-р Хасан Адемов поясни, че  ПГ на ДПС ще подкрепи законопроекта, но според него по този закон са необходими експертни и надпартийни усилия. След като мнозинството отхвърли законопроекта на БСП, от пленарната зала дебатът се пренесе в кулоарите на Народното събрание, където от ГЕРБ и БСП дадоха брифинг по темата. Говорителят на ПГ на \"БСП за България\" Елена Йончева заяви, че днешният ден е бил позорен за българската демокрация, тъй като са орязани правата на хората с увреден слух. Колегата й Георги Гьоков, който е сред вносителите на законопроекта коментира, че жестомимичен език е имало преди ГЕРБ и ще има и след тях. Той подчерта, че няма разделение между организациите на хората с увреден слух. От ГЕРБ отговориха на твърденията на БСП със свой брифинг. Депутатът Светлана Ангелова от ГЕРБ коментира, че предложеният от БСП законопроект е неработещ и необхватен.  Според колегата й Галя Захариева от ГЕРБ не трябва да се прибързва с тази законодателна инициатива. \r\nДеница КИТАНОВА", "date": "2017-06-07", "title": "Парламентът отхвърли законопроекта за жестомимичен език,  който скара управляващи и опозиция (ОБЗОР)"}
{"url": "http://www.focus-news.net/news/2017/06/07/2402604/veliko-tarnovo-1068-narusheniya-sa-ustanoveni-pri-politseyska-aktsiya-za-protivodeystvie-na-narusheniyata-po-patishtata-v-oblastta.html", "text": "Специализирана полицейска операция за противодействие на нарушенията по Закона за движение по пътищата се проведе в периода 2-5 юни на територията на ОДМВР – Велико Търново. Установени са 1068 нарушения, от които 715 свързани с непозволена скорост и 37 – извършени от пешеходци, съобщават от  ОДМВР – Велико Търново . Издадени са 135 заповеди за принудителни административни мерки, от тях около 130 са за неплатени глоби, като в тези случаи на място са отнети свидетелствата на шофьорите за управление на автомобили.\r\nВ момента е в ход специализирана полицейска операция по линия на TISPOL, насочена към водачи, управляващи автомобили под въздействието на алкохол и наркотични вещества. Акцията се провежда в периода 5-11 юни.", "date": "2017-06-07", "title": "Велико Търново: 1068 нарушения са установени при полицейска акция за противодействие на нарушенията по пътищата в областта"}
{"url": "http://www.focus-news.net/news/2017/06/07/2402608/d-r-nikolay-penchokov-rzi-gabrovo-prez-letniya-sezon-horata-tryabva-da-vnimavat-kakva-voda-i-hrana-konsumirat-osobeno-po-moreto.html", "text": "През летния сезон хората трябва да бъдат внимателни за това каква вода и каква храна консумират. Това каза пред Радио „Фокус“ – Велико Търново д-р Никоай Пенчоков, директор на Регионалната здравна инспекция (РЗИ) в Габрово. Той подчерта, че особено трябва да се внимава при посещенията по морските курорти. „Знаем, че често в тези леснодостъпни крайбрежни капанчета хигиената е на много ниско ниво. Така вероятността за заразяване със стомашно-чревни инфекции е много голяма. Важното е както това как се съхраняват продуктите, също така и хигиената на персонала“, посочи д-р Николай Пенчоков. \r\nТой припомни, че във вчерашния ден се е провела среща в Министерски съвет, на която са присъствали представители на министерства и агенции към тях, както и областните управители Бургас, Варна и Добрич. По време на срещата са били обсъдени мерките, които трябва да бъдат взети, за да се осигури спокойна почивка за туристите през това лято.  „Целта на Министерство на здравеопазването е осигуряване на една нормална почивна база, и преди всичко - спокойствие на туристите. Тези очаквания са възложени както на нас, така и на колегите от другите министерства. Призовава се за стриктен и безкомпромисен контрол по отношение на спазването правилата. Всеки един епидемичен взрив по морето се експонира от конкуренция, преди всичко в съседните държави. Това са новини, които създават лош имидж на страната ни“, посочи д-р Пенчоков.\r\nНадежда КРЪСТЕВА", "date": "2017-06-07", "title": "Д-р Николай Пенчоков, РЗИ – Габрово: През летния сезон хората трябва да внимават каква вода и храна консумират, особено по морето"}
{"url": "http://www.focus-news.net/news/2017/06/07/2402606/georgi-nikolchev-asotsiatsiyata-na-sobstvenitsite-v-turizma-v-godinite-e-imalo-sluchai-na-posegatelstvo-nad-personal-v-kurortite-no-ne-sa-bili-dokumentirani.html", "text": "В годините е имало случаи на посегателство над персонал в курортите, но не са били документирани. Това коментира пред Радио „Фокус“ Георги Николчев, председател на Асоциацията на собствениците в туризма по повод случая с пребитата от шведски турист камериерка в к. к. „Слънчев бряг“. „Имало е случаи, особено с пияни туристи, които са посягали и на таксиметрови шофьори, и на персонала в хотелите и ресторантите, но за първи път имаме заснет видеоматериал с особено жестоко посегателство над камериерка от шведски турист“, коментира още Николчев. По думите в случая е адекватна намесата от страна на полицията и на прокуратурата. Той добави, че във всеки хотел има охрана, която реагира при нужда. Николчев допълни, че туристите си позволяват подобни своеволия, тъй като се гледа на тях като на хора, които дават парите си. „В техните държави не биха направили подобно нещо. Всеки трябва да си получи заслуженото“, подчерта той. По думите му пострадалата жена ще повдигне иск за обезщетение.„Фокус“ припомня, че на 4 юни 65-годишна жена от София, която работи като камериерка в хотел в \"Слънчев бряг\", е била нападната от 53-годишния шведски гражданин Георг Ралф Сумберг, който й нанесъл удар с крак в главата. Жената загубила съзнание и получила наранявания в областта на долната челюст. Извършителят бе задържан за срок от 48 часа с искане за налагането на постоянна мярка „задържане под стража“.\r\nМария РУСЕВА", "date": "2017-06-07", "title": "Георги Николчев, Асоциацията на собствениците в туризма: В годините е имало случаи на посегателство над персонал в курортите, но не са били документирани"}
{"url": "http://www.focus-news.net/news/2017/06/07/2402610/sport-na-polufinal-ot-rolan-garos-nomer-2-sreshtu-nomer-3-plishkova-sreshtu-halep.html", "text": "На Откритото първенство на Франция по тенис „Ролан Гарос“ чехкинята Катерина Плишкова победи Каролин Гарсия от Франция с два на нула сета с тай-брек в първия.\r\nВ трисетов мач, поставената под номер 3 в основната схема Катерина Халеп от Румъния се класира за полуфинала, надигравайки Елина Свитолина, като в последната част не даде и гейм на украинката.", "date": "2017-06-07", "title": "Спорт: На полуфинал от \"Ролан Гарос\": номер 2 срещу номер 3 - Плишкова срещу Халеп"}
{"url": "http://www.focus-news.net/news/2017/06/07/2402611/cnn-vodenata-ot-sasht-koalitsiya-pozvoli-na-siriyskiya-rezhim-da-ottegli-silite-si.html", "text": "В изключително необичаен ход, американската коалиция срещу групировката \"Ислямска държава\" позволи на сирийските самолети да се приберат в базата си в южната част на Сирия, съобщава CNN\r\nУдарът от вторник, в близост до Ат-Танф около южната граница на Сирия имаше за цел да защити шиитските милиции, воюващи срещу сирийския президент Башар ал Асад.\r\nОфициално САЩ не подкрепят про-иранските милиции, но одобриха удара, след като сирийското правителство официално отправи своите искания към Русия. Николай Братанов", "date": "2017-06-07", "title": "CNN: Водената от САЩ коалиция позволи  на сирийския режим да оттегли силите си"}
{"url": "http://www.focus-news.net/news/2017/06/07/2402609/deutsche-welle-predsrochni-izbori-vav-velikobritaniya-shte-povliyayat-li-teroristichnite-napadeniya-na-nastroeniyata-na-izbiratelitei.html", "text": "В четвъртък, 8 юни, гражданите на Великобритания са призовани към избирателните урни, за да изберат 650 депутати за долната камара на парламента - Камарата на общините, припомня Deutsche Welle.\r\nПоследните избори в страната бяха проведени през 2015 г. и, съгласно законодателството, следващият вот трябваше да се състои след пет години. Виновникът е Брекзит: през април тази година министър-председателят на Обединеното кралство Тереза Мей, нарушавайки своето обещание, изненадващо обяви провеждането на предсрочни парламентарни избори. Необходимостта от гласуването тя обоснова с това, че кабинетът в Лондон се нуждае от твърд мандат за воденето на преговорите за \"развод\" с Брюксел. \r\nВ навечерието на предсрочния вот социологическите проучвания показаха, че водените от 60-годишната Мей консерватори имат най-големи шансове за победа. Основният им опонент са лейбъристите на 68-годишния Джереми Корбин. Предизборната кампания в страната премина под зловещата сянка на тероризма - през последните три месеца Великобритания бе разтърсена от три терористични нападения - едно в Манчестър и две в Лондон, като последното от тях бе извършено само седмица преди вота. Дали атентатите ще сплотят избирателите около правителството или ще ги тласнат към опозицията, все още остава открит въпрос, макар да има основания за предположението, че трагичните събития ще донесат дивиденти на Корбин.  Николай Братанов", "date": "2017-06-07", "title": "Deutsche Welle: Предсрочни избори във Великобритания - ще повлияят ли терористичните нападения на настроенията на избирателите?"}
{"url": "http://www.focus-news.net/news/2017/06/07/2402613/zatrudneno-e-dvizhenieto-po-patya-s-gradets-s-rabrovo-vidinsko.html", "text": "Затруднено е движението по път III-121 с. Градец - с. Раброво в област Видин, между км 17 и км 18, поради кална маса на пътното платно. \r\nШофьорите да се движат с повишено внимание, като спазват въведеното огрничение на скоростта - 30 км/ч.", "date": "2017-06-07", "title": "Затруднено е движението  по пътя с. Градец - с. Раброво, Видинско"}
{"url": "http://www.focus-news.net/news/2017/06/07/2402607/17-godini-agentsiya-fokus-obzor-iii.html", "text": "За 17-те години на своето съществуване Агенция „Фокус“ се е доказала като коректна, независима и обективна медия. Това споделят институциите и партньорите на Агенция „Фокус” по повод 17 -ия рожден ден на медията. Точно преди 17 години, през нощта на 6 срещу 7 юни 2000 г. беше разпространена първата новинарска емисия на първата частна българска информационна агенция. За тези 17 години „Фокус“ остана докрай вярна на принципите за бързина, точност, коректност и достоверност, без които не може да съществува нито една съвременна медия.\r\nПрезидентът на Агенция и Национална радиоверига „Фокус“ Красимир Узунов заяви, че медията е израснала и се е утвърдила, превърнала се е в еталон за коректност и обективност на новините. „Фокус“ има свой почерк и физиономия, която се надявам да запази и през следващите години, защото България има нужда от трайни, нормални и истински новини“, посочи той.Президентът Румен Радев поздрави Агенция „Фокус“ и пожела на екипа на медията да продължава да следва принципите за бързина, точност, коректност и достоверност. \r\nМога да дам само най-високата оценка за работата на Агенция „Фокус“. Това заяви вицепрезидентът Илияна Йотова по повод 17-ти рожден ден на медията. „На фона на многото фалшиви новини, които ни заливат, Агенция „Фокус“ е марка за истинските новини, за първите новини, за коректните новини“, коментира тя. Според нея  Агенцията отдавна е излязла извън рамките на медия, тя е марка за родолюбие със всичките си специализирани рубрики и с това, което прави нейният президент – поддръжката на войнишките паметници, връщането в българското съзнание биографията на много герои и др. \r\nСтраницата, на която се отваря моят компютър, е Агенция „Фокус“, каза главният прокурор на Р България Сотир Цацаров. Според главния прокурор Агенция „Фокус“ дава възможност на човек да получи факти и да има възможността сам да направи изводите, а не да не натрапва мнения, позиции или политика. „Ако ми позволите още нещо - това за мен е и най-родолюбивата медия. Родолюбието, което не насажда, родолюбието, което сее Агенция „Фокус“, е нещо, което дава плодове. Затова моите уважения“, каза още главният прокурор на Р България Сотир Цацаров. Министърът на туризма Николина Ангелкова поздрави „Фокус“ за рождения ден и за това, че винаги правилно, обективно и светкавично отразява истината.Вицепремиерът Екатерина Захриева пожела на \"Фокус\" да поддържа постигнатото изключително ниво на професионално качество на информацията. \r\nСпоред министъра на регионалното развитие и благоустройството Николай Нанков „Фокус“ е една от най-обективните медии, журналистика от висока класа. Министърът на правосъдието Цецка Цачева отбеляза, че агенцията всекидневно защитава позицията, която си е извоювала на авторитет в медийното пространство.\r\nСпоред кмета на столицата Йорданка Фандъкова Агенция „Фокус“ е много важна за информираността на гражданите и на институциите. Тя посочи, че „Фокус“ е символ на бърза и обективна журналистическа работа. „Желая ви да продължавате така. Изключително ценна е каузата, която Агенцията и лично г-н Узунов защитават за патриотичното възпитание на младите хора. Ние си партнираме с Агенцията в тези каузи“, заяви още кметът на София.\r\nСпоред зам.-председателя ПП ГЕРБ и председател на ПГ на партията Цветан Цветанов Агенция „Фокус” информира обществеността по възможно най-обективния начин. По думите му за тези години медията е показала истински професионализъм. Според Цветанов именно благодарение на професионалния си екип „Фокус” се е превърнала в медия, която всеки един цени и от която всеки иска да се информира. \r\nСлужебният министър-председател в периода 6 август - 7 ноември 2014 година проф. Георги Близнашки заяви, че погледът му към „Фокус“ е позитивен.  „Вършите една отговорна работа и то не само в столицата, в центъра, но и в периферията, в граничните зони. Там, където националните интереси се подлагат на натиск, на чужди влияния“, заяви проф. Близнашки и добави, че затова „Фокус“ заслужава огромно уважение и насърчение. Лидерът на БСП Корнелия Нинова постави оценка 6, по шестобалната система, на Агенция „Фокус“. „Едни от най-добрите сте, най-обективните, най-слушаните и четените. Пожелавам ви да продължавате все така“, каза Корнелия Нинова. Тя посочи, че работещите във „Фокус“ са професионалисти и имат уважението на БСП за това. \r\nПредседателят на ПГ на Градския съвет на БСП – София и член на Изпълнителното бюро на партията Калоян Паргов коментира, че  „Фокус“ винаги е на пулса на събитията и преди всички. \r\nДиректорът на ГД „Пожарна безопасност и защита на населението“ гл. комисар Николай Николов заяви, че Агенция „Фокус“ е коректен партньор и винаги насреща.Депутатът от ГЕРБ Даниела Савеклиева коментира, че за 17 години Агенция „Фокус“ се доказа като лидер в медийното пространство с коректност, точност и поддържане на българския национален дух. Народният представител от БСП Манол Генов пожела на медията хората да продължават да си сверяват часовника с „Фокус“.Арабистът проф. Владимир Чуков заяви, че „Фокус“ по нищо не отстъпва на една съвременна европейска информационна агенция. \r\nПо думите на бившия генерален консул в Одрин Георги Димов Агенция „Фокус“ се е наложила като информационен лидер у нас, в съседните страни и в световен мащаб. \r\nПо думите на експерта по антитероризъм Христо Смоленов Агенция „Фокус“ формира знания и разбиране за глобалните процеси, които протичат у нас и по света. Ген. Чавдар Червенков, бивш ръководител на Военното разузнаване и министър на вътрешните работи в служебното правителство на Ренета Инджова пожела на агенцията да остане все така точна, обективна и равноотдалечена от политическите сили. \r\nСпоред председателя на Българския червен кръст акад. Христо Григоров „Фокус“ е надеждата за точна, открита и много достъпна информация за хората. Евродепутатът от ГЕРБ/ ЕНП Емил Радев заяви, че Агенция „Фокус“ има много стабилно присъствие сред българските медии. Председателят на УС на Националния браншови съюз на хлебарите и сладкарите Мариана Кукушева заяви, че денят започнал с „Фокус“ и хляба е денят, в който се случват добрите неща за нас. Тя добави, че във „Фокус“ интервютата, мненията, новините, анализите се правят от хора, които имат физиономия, която е различима и като визия, и като изказ, и като отговорност за това, което правят и заяви, че агенция е безспорен лидер в областта на информацията.\r\nГлавният държавен здравен инспектор д-р Ангел Кунчев заяви, че Агенция „Фокус“ постепенно се превърнала в един от водещите новинарски канали. Областният управител на Варна Стоян Пасев сподели, че медията винаги е отразявала вярно и точно думите му и никога не му се е налагало да прави опровержение. „Всички искаме събитията да се отразяват вярно за всички читатели и слушатели“, добави той. Областният управител на Благоевград Бисер Михайлов отбеляза, че в днешното време, когато медийно пространство е залято от фалшиви новини, „Фокус“ е медията, която отразява независимо и обективно. Областният управител на Добрич Красимир Кирилов коментира, че за 17 години Агенция „Фокус“ успя да се докаже на медийния пазар като коректна и актуална агенция. Областният управител на Шумен проф. Стефан Желев коментира, че медията е доказала, че професионализмът се отстоява всеки ден, а зад него стоят отговорни, мотивирани и амбициозни хора. \r\nПо думите му медията продължава да провокира интереса на аудиторията с аналитичния поглед към най-важните обществено–политически събития. Областният управител на Пловдив  Здравко Димитров каза, че доверие и коректност са много важни думи в днешно време, а „Фокус” ги притежава. Кметът на Бургас Димитър Николов заяви, че  от създаването си досега, година след година „Фокус” се превърна в една от най-достойните и независими български медии. По думите му 17 години са сигурен гарант за бъдещото развитие на медията и утвърждаването й във водещ информационен източник. Кметът на Гоце Делчев Владимир Москов определи работата на медията с думите професионализъм и голям патриотизъм. Кметът на Ямбол Георги Славов коментира, че ако „Фокус“ продължи да провокира с прямота и достоверност, със сигурност ще е най-добрата информационна агенция в България. Кметът на Велико Търново инж. Даниел Панов отбеляза, че „Фокус” е сред малкото медии, които поставят българщината, националния дух, историята и културата на водещо място в информационния поток. Кметът на Пловдив Иван Тотев заяви, че привилегия е в това време, когато се говори за фалшиви новини, да имаме медия като „Фокус”. Кметът на Петрич Димитър Бръчков отбеляза, че Агенция „Фокус” е показала, че комплексната работа преди всичко е съобразена с журналистическата етика. Кметът на Садово Димитър Здравков заяви, че Агенция и Радио „Фокус“ са пример за обективност и коректност в създаването на новини. Според кмета на Варна Иван Портних лидерските позиции, които „Фокус“ поддържа в конкурентната медийна среда вече 17 години, са ясен знак за висок професионализъм.\r\nПо думите на кмета на Враца Калин Каменов  Агенция „Фокус“ е важен партньор и информационен портал, чрез който не само българите, но и всички зад граница получават достоверна информация. \r\nЗа военния историк доц. д-р Петър Ненков „Фокус” е истински флагман на онези медии, които се опитват да възкресят славните примери на героизъм и добродетелите ни.Командирът на 61-ва Стрямска механизирана бригада бригаден генерал Пламен Йорданов, коментира, че рожденият ден на Агенцията е повод за равносметка, удовлетворение от постигнатото и стремеж за нови предизвикателства. бригаден генерал Явор Матеев, командир на 68-а бригада „Специални сили“ Явор Матеев заяви, че „Фокус” е номер 1 в страната – медията, която най-бързо, най-точно и най-обективно ни информира за всичко.Директорът на къщата музей „Иван Вазов“ в Сопот Стефан Филчев заяви, че медията конструира и подхранва родолюбие и патриотизъм.\r\nАгенция „Фокус“ има заслужено водещо място на медийния пазар и успява добре да го защити, каза каза Петър Чобанов, бивш министър на финансите в правителството на Пламен Орешарски, за 17-годишния рожден ден на медията. Бившият министър на отбраната Ангел Найденов коментира, че Агенция „Фокус“ заслужава само уважение и суперлативи за професионализма на работещите там. „Няма да бъде пресилено, ако кажа, че Агенцията е сред информационните лидери в страната. Лидер, който осигурява надеждна, обективна и точна информация за различни национални и регионални медии“, допълни Найденов. \r\nСпоред президента в периода 2002-2012 г. и основател на ПП АБВ Георги Първанов Агенция „Фокус“ е доказала себе си като незаобиколим фактор в информационното пространство на България. \r\nБившият министър на вътрешните работи в кабинета на Пламен Орешарски, Цветлин Йовчев пожела на екипа на „фокус“ здраве, творчески успехи и безпристрастно търсене на истината.\r\nСпоред", "date": "2017-06-07", "title": "17 години Агенция „Фокус“  (ОБЗОР III)"}
{"url": "http://www.focus-news.net/news/2017/06/07/2402578/zam-predsedatelyat-na-parlamenta-tsveta-karayancheva-agentsiya-fokus-e-informatsionniyat-lider-na-mediynoto-pole.html", "text": "17 години Агенция „Фокус“ е информационният лидер на медийното поле. Винаги с коректна и актуална информация.  Това заяви по повод 17-тия рожден ден на Агенция „Фокус“ Цвета Караянчева – заместник-председател на парламента и народен представител от ПГ на ГЕРБ. „Пожелавам ви творческо дълголетие, добри новини и винаги да сте първи“, заяви Цвета Караянчева. Във връзка с бъдещата работа на медията, зам.-председателят на парламента пожела: „Нека Агенция „Фокус“ да продължава в същия дух – да информира бързо и коректно“.\r\nИван ЛАЗАРОВ", "date": "2017-06-07", "title": "Зам.-председателят на парламента Цвета Караянчева: Агенция „Фокус“ е информационният лидер на медийното поле"}
{"url": "http://www.focus-news.net/news/2017/06/07/2402580/georgi-markov-gerb-agentsiya-fokus-ne-tryabva-da-promenya-stila-si-zashtoto-e-uspeshna.html", "text": "„Фокус“ е една от най-интелигентните агенции. Наситена е с много международни новини, което ми харесва. Благодарен съм, че често ме канят да правя коментари, в това число и за любимия ми политик – Виктор Орбан. Това заяви по повод 17-тия рожден ден на Агенция „Фокус“ проф. Георги Марков – народен представител от ПГ на ГЕРБ и бивш конституционен съдия. „Предпочитам Агенция „Фокус“ да не си променя стила. Тя е добра в този вид, в който е. Трябва да продължи да спазва традицията си, тъй като е успешна“, допълни още Георги Марков. \r\nИван ЛАЗАРОВ", "date": "2017-06-07", "title": "Георги Марков, ГЕРБ: Агенция „Фокус“ не трябва да променя стила си, защото е успешна"}
{"url": "http://www.focus-news.net/news/2017/06/07/2402612/parlamentat-othvarli-zakonoproekta-za-zhestomimichen-ezik-koyto-skara-upravlyavashti-i-opozitsiya-obzor.html", "text": "Парламентът отхвърли внесения от „БСП за България” законопроект за българския жестомимичен език. „За” него гласуваха 102 народни представители, „против” - 2 и „въздържали се” - 110, с което той бе отхвърлен. Отхвърленият законопроект целеше да уреди обществените отношения, свързани с използването на този език като средство за общуване на хората с увреден слух. Той имаше за цел още да обучи преводачи, които да работят с деца и възрастни с увреден слух и да въведе необходимостта от осигуряване на превод от и на жестомимичен език на хората с увреден слух при осъществяване на комуникацията им с институциите, местното самоуправление и със съдебните органи. По време на дебатите законопроектът бе подложен на критика от страна на управляващите. Според народния представител Юлиян Папашимов от ГЕРБ проектът за изцяло нов закон на БСП е непълен, схематичен и недовършен и няма да реши проблемите на гражданите с увреден слух, а ще ги задълбочи. Според Светлана Ангелова от ГЕРБ текстовете на законопроекта не отчитат някои много важни обстоятелства, свързани с жестовия език у нас. Колегата им Галя Захариева от ГЕРБ посочи, че според становищата и изказванията притесненията по законопроекта на БСП надделяват. Според Младен Шишков от ГЕРБ на практика законът за жестомимичния език не урежда никакви отношения.\r\nЗаместник-председателят на ПГ на „БСП за България” Крум Зарков заяви, че ако бъде гласуван този закон, той ще донесе признание за съществуването на българския жестомимичен език, а заместник-председателят на НС и депутат от БСП Валери Жаблянов посочи, че дебатът за законопроекта е пример за онези ситуации, в които народът би описал на нежестомимичен език, че когато искаш да свършиш една работа, ще намериш много аргументи. Колегата им Михаил Христов посочи, че депутатите нямат право да ограничават хората, затова, че са различни от тях. В рамките на дебата д-р Хасан Адемов поясни, че ПГ на ДПС ще подкрепи законопроекта, но според него по този закон са необходими експертни и надпартийни усилия. След като мнозинството отхвърли законопроекта на БСП, от пленарната зала дебатът се пренесе в кулоарите на Народното събрание, където от ГЕРБ и БСП дадоха брифинг по темата. Говорителят на ПГ на \"БСП за България\" Елена Йончева заяви, че днешният ден е бил позорен за българската демокрация, тъй като са орязани правата на хората с увреден слух. Колегата й Георги Гьоков, който е сред вносителите на законопроекта коментира, че жестомимичен език е имало преди ГЕРБ и ще има и след тях. Той подчерта, че няма разделение между организациите на хората с увреден слух. От ГЕРБ отговориха на твърденията на БСП със свой брифинг. Депутатът Светлана Ангелова от ГЕРБ коментира, че предложеният от БСП законопроект е неработещ и необхватен. Според колегата й Галя Захариева от ГЕРБ не трябва да се прибързва с тази законодателна инициатива. \r\nДеница КИТАНОВА", "date": "2017-06-07", "title": "Парламентът отхвърли законопроекта за жестомимичен език, който скара управляващи и опозиция (ОБЗОР)"}
{"url": "http://www.focus-news.net/news/2017/06/07/2402596/prof-gencho-nachev-fokus-e-na-tochnoto-myasto-v-tochnoto-vreme.html", "text": "Първи сте, другите много често взимат информация от вас. На точното място в точното време сте. Това каза проф. Генчо Начев, директор на болница \"Св. Екатерина\" по повод 17-ия рожден ден на Агенция „Фокус“. „Обективно отразявате събитията. Вместо да коментирате много, давате само фактите“, допълни още той. Според него материалите на агенцията са откровени и обективни. „Фокус“ да стане най-добрата на Европа и да сте живи и здрави“, пожела проф. Начев.\r\nСтефан ПЕТРОВ", "date": "2017-06-07", "title": "Проф. Генчо Начев: „Фокус“ е на точното място в точното време"}
{"url": "http://www.focus-news.net/news/2017/06/07/2402597/agentsiya-fokus-blagodari-na-vsichki-svoi-chitateli-slushateli-i-priyateli-za-hubavite-dumi-dobrite-pozhelaniya-mnogobroynite-pisma-pozdravi-i-kartichki-za-17-iya-rozhden-den.html", "text": "Агенция „Фокус“ благодари на всички свои читатели, слушатели и приятели за хубавите думи, добрите пожелания, многобройните писма, поздрави и картички за 17-ия си рожден ден. Ценим Вашето мнение, препоръки, коментари, както и информацията, за която сте ни сигнализирали винаги в изминалите 17 години, снимките от мястото на събитията, както и доверието към нас. Агенция „Фокус“ благодари на представителите на всички държавни институции, местни власти, неправителствени организации, хора на науката, културата, духовността, които отправиха своите пожелания или просто си спомниха за съвместната ни работа през годините.\r\nНа 7 юни 2017 г. първата българска частна информационна агенция „Фокус” навърши 17 години. За изминалите години Агенция „Фокус” извоюва и запази водещото си място на достоверен, бърз и ефективен източник на информация за всичко, което се случва в момента на събитието. Всеки ден Агенция „Фокус” разпространява над 1000 информации за всичко най-важно в България, на Балканите, в Европа и света. Зад тези информации стои денонощната работа на десетки редактори, репортери, кореспонденти, информации от хиляди читатели и слушатели в България и по света.", "date": "2017-06-07", "title": "Агенция „Фокус“ благодари на всички свои читатели, слушатели и приятели за хубавите думи, добрите пожелания, многобройните писма, поздрави и картички за 17-ия рожден ден"}
