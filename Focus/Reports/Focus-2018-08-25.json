{"url": "http://www.focus-news.net/news/2018/08/25/2559986/plovdiv-nad-30-detsa-sa-vzeli-uchastie-v-rabotilnitsite-po-vezba-organizirani-paralelno-v-gradskata-biblioteka-v-asenovgrad-i-v-chitalishteto-na-selo-topolovo.html", "text": "Над 30 деца са взели участие в работилниците по везба, организирани в Градската библиотека „Паисий Хилендарски” в Асеновград и в читалището на село Тополово. Това каза за  Радио „Фокус“ – Пловдив  Милена Марковска, директор на Градската библиотека. По думите й работилниците са се провели във връзка с изпълнението на проект „Завръщане към корените“, който е част от програмата „Пловдив – Европейска столица на културата 2019“. „Като начало запознахме децата с българската шевица – с нейната история, с традициите, със смисъла и знаците, които тя съдържа. Децата проявиха голям интерес към самото занимание да сътворяват тази красота. Работилниците започнаха с практически занимания, за да им покажем отделните бодове, които се използват в традиционната българска шевица. Децата имаха възможност да се упражняват и във вкъщи, за да усвоят и усъвършенстват самите бодове. В двете паралелни работилници се изработваха различни предмети, предимно сувенири. и съответно в самите работилници в двете библиотеки, изработват различни предмети, които са предимно сувенири. Изключително съм щастлива, че успяхме да върнем децата към корените. Аз съм една от доброволките, които учат децата във везба и си казах, че никога не е късно човек да се завърне към корените си. Когато бях 7-ми клас, през лятото моята леля ме научи да шия и създаде в мен тази любов към шевицата. По-късно я бях забравила, но любовта никога не угасва. Сега съм щастлива, че мога да предам тази любов на децата, за да може те да сътворяват тази красота и да й се радват“, коментира Милена Марковска. Тя добави, че децата с нетърпение са очаквали началото на работилниците по везба и да се включили с огромно удоволствие и ентусиазъм. „Това преживяване ще остави траен спомен в тях за цял живот. Смятам, че те ще го предадат на следващите поколения“, каза още директорът на Градската библиотека „Паисий Хилендарски“ в Асеновград. \r\nТони МИХАЙЛОВ", "date": "2018.08.25", "title": "Пловдив: Над 30 деца са взели участие в работилниците по везба, организирани паралелно в Градската библиотека в Асеновград и в читалището на село Тополово"}
{"url": "http://www.focus-news.net/news/2018/08/25/2559960/kathimerini-gratskoto-pravitelstvo-obeshta-vazstanovyavane-na-nyakoi-prava-na-rabotnitsite-otneti-zaradi-restriktsiite-po-vreme-na-spasitelnata-programa.html", "text": "Гръцкото правителство обеща възстановяване на някои права на работниците, отнети заради рестрикциите по време на спасителната програма, пише електронното издание на гръцкия вестник  Kathimerini . \r\nНа фона на нарастващите спекулации за очаквани промени  в правителството, които ще имат за цел да дадат тласък на лявата  администрация, когато Гърция навлезе в продължителен предизборен период, източници от упрвляващата партия посочват възможни отстъпки за мерки, договорени с кредиторите. \r\nПо време на посещението си в корабостроителницата Неорио на остров Сирос в петък министър-председателят Алексис Ципрас заяви, че краят на спасителната програма за Гърция ще даде възможност на властите да възстановят определени трудови права, които са били отнети  през годините. \r\n\"Краят на този период и края на меморандумите означава възстановяването на правата, колективните трудови договори и увеличаването на минималната работна заплата\", каза той, като обеща завръщане към \"качествени работни места\". \r\nИма много спекулации за това, какво ще обяви  Ципрас, когато той говори  на Международния панаир в Солун в началото на септември. Очаква се той да предложи новият кръг от намаляване на пенсиите, насрочен за януари 2018 г., да бъде отменен или да предложи допълнителни средства за пенсионерите от очакван първичен бюджетен излишък, което би компенсирало намаляването на пенсиите. \r\nВ коментарите си до радио „Сто Кокино FM“  в петък говорителят на правителството Димитрис Цанакопулос каза, че администрацията планира \"поредица от политики за подкрепа и облекчаване на определени социални групи и увеличаване на доходите на работниците\". \r\nЩо се отнася до планираните съкращения на пенсиите през следващата година, той отбеляза, че \"обективно прилагането на тази мярка не е необходимо, за да постигнем целта за първичния излишък\".  Юлиян Марков", "date": "2018.08.25", "title": "Kathimerini: Гръцкото правителство обеща възстановяване на някои права на работниците, отнети заради рестрикциите по време на спасителната програма"}
{"url": "http://www.focus-news.net/news/2018/08/25/2559956/patnicheski-avtobus-se-zapali-v-dvizhenie-na-patya-burgas-varna-patnitsite-sa-nevredimi-obzor.html", "text": "Пътнически автобус се запали в движение на пътя Бургас- Варна. Автобусът е пътувал от Бургас за Варна и е собственост на несебърска фирма. Водачът на автобуса е забелязал, че от двигателя излиза дим. Отбил е от пътя и без да губи самообладание е евакуирал на безопасно разстояние пътуващите в автобуса около 30 пътници, повечето от които българи, заедно с багажа им. Шофьорът се е опитал да потуши огъня, но пламъците са обхванали целия автобус, който е изгорял напълно. При инцидента няма пострадали. Пътниците са прехвърлени на друг автобус и са продължили пътуването си към Варна. Пътят беше затворен до изтеглянето на изгорелия автобус.", "date": "2018.08.25", "title": "Пътнически автобус се запали в движение на пътя Бургас- Варна, пътниците са невредими (ОБЗОР)"}
{"url": "http://www.focus-news.net/news/2018/08/25/2559955/plovdiv-nad-60-kucheta-sa-osinoveni-ot-nachaloto-na-godinata-dosega-ot-obshtinskiya-priyut-v-grada.html", "text": "Над 60 кучета са осиновени от началото на годината досега от общинския приют, съобщи за  Радио „Фокус“-Пловдив  Георги Божев, директор на Общинско предприятие „Зооветеринарен комплекс“ – Пловдив. Той добави, че осиновителната кампания е целогодишна. „Всеки един гражданин не само на Пловдив, но и на България и на ЕС, може да дойде, да посети приюта всеки ден в рамките на работното време и да одомашни куче, ако хареса такова“, каза още Божев. Той обясни, че процедурата става на място. „Човекът трябва само да носи със себе си лична карта, която е необходима за регистриране на кучета на негово име в системата на Агенцията по храните. Кучето, което напуска приюта и е одомашнено, е кастрирано задължително независимо от това какво е - мъжко или женско, и съответно е имплантиран в него микрочип с данните за кучето, както и за неговия собственик. За тази услуга се заплаща сумата от 23 лева. В нея се включва ветеринарно-медицинския паспорт и стойността на електронния чип. Важно е да се отбележи, че за осиновените кучета от приюта и всички кастрирани кучета не се заплаща такса по Закона за местните данъци и такси“, каза още Божев. По думите му още с постъпването в приюта кучетата преминават през вана за обезпаразитяване. На следващия ден биват кастрирани, ваксинирани и маркирани. След като се възстановят от кастрацията - около 3-4 дена, те се връщат на мястото, откъдето са уловени или се оставят в приюта в изпълнение на закона, където е предвидено, че кучета, заловени на летища, детски градини, болници и лечебни заведения, не се връщат на мястото на улавяне. \r\nМария РУСЕВА", "date": "2018.08.25", "title": "Пловдив: Над 60 кучета са осиновени от началото на годината досега от общинския приют в града"}
{"url": "http://www.focus-news.net/news/2018/08/25/2559962/plovdiv-345-000-leva-sa-otdelenite-sredstva-v-byudzheta-na-obshtinata-za-poddrazhka-na-obshtinskiya-priyut.html", "text": "345 000 лева са отделените средства в бюджета на Пловдив за поддръжка на общинския приют, каза за  Радио „Фокус“-Пловдив  Георги Божев, директор на Общинско предприятие „Зооветеринарен комплекс“ – Пловдив. По думите му те са напълно достатъчни за поддръжката на приюта. „В рамките на бюджета на Пловдив, който ни е гласуван за годината, който е по-малък, отколкото за софийските приюти, успяваме да работим нормално, да осъществяваме нашия предмет на дейност, това, за което е създадено предприятието. Така че на този етап нямаме някакъв недостиг на финансови средства. От друга страна, когато възникне някаква необходимост, Община Пловдив винаги се е отзовавала“, добави още Божев. Той каза, че непрекъснато се работи с доброволчески организации, с неправителствени организации и с граждани. „Непрекъснато имаме хора при нас, които желаят да помагат. Много организации се обострят тогава, когато имаме затруднения. Аз съм доволен от неправителствените организации, които работят в сектора“, каза в заключение Божев. \r\nВ общинския приют се извършва и кастрация на бездомните котки. Всеки ден има екип за прибиране на бездомни котки. В деня на постъпването им те се кастрират и на следващия ден отново се пускат на местата на тяхното улавяне. \r\nМария РУСЕВА", "date": "2018.08.25", "title": "Пловдив: 345 000 лева са отделените средства в бюджета на Общината за поддръжка на общинския приют"}
{"url": "http://www.focus-news.net/news/2018/08/25/2559959/provede-se-vechernata-zarya-proverka-po-povod-141-vata-godishnina-ot-shipchenskata-epopeya.html", "text": "Вечерната заря-проверка по повод 141-вата годишнина от Шипченската епопея за отдаване на починат към загиналите на тази дата герои на връх Шипка се проведе днес, 25 август,  в град Габрово. Заместник-министърът на отбраната Атанас Запрянов присъства на събитието. Това съобщиха от пресцентъра на  Министерството на отбраната . \r\nЦеремонията започна със ставане на крака, свеждане на глави и отдаване на едноминутно мълчание в знак на съпричастност към близките на загиналите наши сънародници в катастрофата днес край град Своге. Официалните лица взеха решение всички тържествени елементи в зарята-проверка да бъдат отменени. \r\nПочетният строй на Националната гвардейска част на площад „Възраждане“ в Габрово беше приет от командира на НГЧ бригаден генерал Илко Йорданов.", "date": "2018.08.25", "title": "Проведе се вечерната заря-проверка по повод 141-вата годишнина от Шипченската епопея"}
{"url": "http://www.focus-news.net/news/2018/08/25/2559963/ilham-aliev-reshenieto-za-izgrazhdane-na-transkaspiyski-gazoprovod-tryabva-da-bade-vzeto-ot-turkmenistan.html", "text": "Азербайджанският президент Илхам Алиев вярва, че решението за Транскаспийския газопровод трябва да бъде взето от страната, която притежава газта. Той заяви това в събота на пресконференция след разговори с германския канцлер Ангела Меркел, предава  TACC . \r\n\"Разбира се, в изграждането на Транскаспийския тръбопровод да бъдe по-заинтересован притежателя на газ, транзитните страни тук не трябва да поемат инициативата,\" каза той. \r\nСпоред Алиев, Азербайджан, като собственик на газ е започнал строителството на 3500-километров газопровода 3500-км (т.нар  \"Южния газов коридор\" (UGC), включително в Южен Кавказ, Трансанадолския и Трансадриатическия (TAP) газопровод за пренос на азербайджански газ до Южна Европа), е отделил големи финансови ресурси. \"Ето защо, ако в източната част на Каспийско море се вземе решение относно транспортирането на природния газ на световните пазари през Азербайджан, тогава ние със сигурност може да го разгледаме с голям интерес, но това не трябва да бъде наше решение, а на Туркменистан.\", подчерта той. \r\nПроектът за  Транскаспийския газопровод, обсъждането на който е продължава вече  много години, предвижда транспортирането на природен газ от Туркменистан до Европа през Каспийско море и през територията на Азербайджан. Проектът се подпомага от Европейския съюз.  Юлиян Марков", "date": "2018.08.25", "title": "Илхам Алиев: Решението за изграждане на Транскаспийски газопровод трябва да бъде взето от Туркменистан"}
{"url": "http://www.focus-news.net/news/2018/08/25/2559966/brigaden-general-yavor-mateev-svetovnoto-parvenstvo-po-parashutizam-postavya-rekord-po-uchastie-380-sastezateli-ot-34-strani.html", "text": "Световното първенство по парашутизъм поставя рекорд по участие - 380 състезатели, от 34 страни сред които Китай, Обединените арабски емирства, Франция, САЩ. Това заяви за  Радио „Фокус“  бригаден генерал Явор Матеев, командир на 68-ма  бригада „Специални сили“, военен парашутист, първи клас. \r\nТой уточни, че голямата част от българските участници са представители на Специалните сили и допълни, че през последните години има сериозно възраждане на българския парушитизъм. „ Повечето от тези 34 отбора участват с пълни състави. България участва с пълен отбор също, във всички дисциплини – мъже, жени и юноши. Голямата част от мъжкия национален отбор, включително и наши представители при кадетите, са членове и представители на Въоръжените сили на Република България, състезатели  от Специалните сили на Република България. При жените като, че ли имаме малко повече възможност за по- предно класиране, но надявам се и кадетите и мъжете да се справят добре“, каза ген. Матеев. \r\nТой припомни, че  България за трети път е домакин на световното първенство по парашутизъм – след 1960 година в  Мусачево, 1980 година  в Казанлък и сега край Монтана. В сегашното първенство има участник, който  е участвал в предишното първенство през 1980 година и сега участва за втори път.  От съдийския състав също има член, който  е участвал в първенството в Казанлък като участник, а сега като съдия, каза ген. Матеев.", "date": "2018.08.25", "title": "Бригаден генерал Явор Матеев: Световното първенство по парашутизъм поставя рекорд по участие - 380 състезатели от 34 страни"}
{"url": "http://www.focus-news.net/news/2018/08/25/2559965/voleybol-balgariya-pobedi-belgiya-v-kontrola-predi-svetovnoto-parvenstvo.html", "text": "Волейбол: Мъжкият национален отбор по волейбол на България постигна нов успех в подготовката си за световното първенство у нас и в Италия (9-30 септември). Волейболистите на Пламен Константинов надиграха Белгия 3:2 (20:25, 25:15, 25:23, 18:25, 15:10) в двустранна открита игра, която се състоя в Двореца на културата и спора във Варна.  \r\nНай-резултатен за успеха на България беше Николай Учиков с 18, Валентин Братоев се разписа с 16 точки, а Тодор Скримов добави 12 точки.", "date": "2018.08.25", "title": "Волейбол: България победи Белгия в контрола преди Световното първенство"}
{"url": "http://www.focus-news.net/news/2018/08/25/2559968/pazardzhik-obshtinskiyat-savet-v-grad-septemvri-shte-razgleda-kazusa-s-izgoreliya-fizkulturen-salon-na-uchilishteto-v-selo-vetren-dol.html", "text": "На предстоящото заседание на Общинския съвет в град Септември на 31 август, ще бъде разгледан казусът с изгорелия физкултурен салон на училището в село Ветрен дол, съобщиха за  Радио „Фокус“ – Пазарджик  от Общинския съвет. В дневния ред на сесията са включени две точки. Едната е за даване на съгласие за премахване на останките от изгорялата сграда, в която се намираше физкултурният салон и други спомагателни помещения на ОУ „Христо Смирненски” в село Ветрен дол. Другата е за даване на съгласие за изготвяне на проект, оценка за съответствие и последващ авторски надзор и строителен надзор за изграждане на физкултурният салон и други спомагателни помещения сграда за ОУ „Христо Смирненски” в село Ветрен дол. \r\n„Фокус“ припомня, че на 19 август, пожарът във физкултурния салон на училището в село Ветрен дол унищожи около 250 кв. м покривна конструкция и почти целия салон с прилежащото гимнастическо оборудване. Спасено бе училището. \r\nВаня НИКОЛОВА", "date": "2018.08.25", "title": "Пазарджик: Общинският съвет в град Септември ще разгледа казуса с изгорелия физкултурен салон на училището в село Ветрен дол"}
{"url": "http://www.focus-news.net/news/2018/08/25/2559964/balgariya-se-pokloni-pred-podviga-na-geroite-ot-shipchenskata-epopeya-obzor.html", "text": "141-годишнината от Шипченската епопея през Руско-турската освободителна война от 1877-1878 година беше отбелязана тържествено на връх Шипка. Честванията започнаха с туристически поход до върха, в който се включиха хиляди граждани от цялата страна. В похода участва и държавният глава Румен Радев. За първи път тази година традиционната възстановка на събитията от отбраната на Шипченския проход беше проведена на самия исторически връх Шипка, който отстои на няколко километра на север от Паметника на свободата. Президентът и върховен главнокомандващ Въоръжените сили Румен Радев прие почетния строй на Националната гвардейска част. На Паметника на свободата на връх Свети Никола беше отслужена заупокойна молитва. „В последните десетилетия немалко бе сторено, за да бъде изтрита и пренаписана тази история в услуга на политическите шарлатани от ново време“, обяви президентът Румен Радев. Той се обърна към присъстващите на историческия връх с думите: „И днес хиляди сънародници от четирите краища на Родината отново сте тук, за да си припомним как от кървавия мъх разцъфтя най-светлият национален идеал“. „И както Вазов казва, с вашето присъствие на този легендарен връх, вие „строшавате на клеветата зъбът“. И това не е празен патос, защото залогът на нашата почит към истината и историята, уважаеми дами и господа, е нашето достойнство“, изтъкна Румен Радев. „Вече 141 години българите гледаме към този връх с преклонение. Никой не ще го рече по-добре от Вазов: див, чутовен връх, на който шепа български и руски храбреци оставиха костите си, за да възкръсне България“, заяви държавният глава. В честванията се включи и лидерът на БСП Корнелия Нинова, която посочи, че Шипка е свято място за всеки българин, вечен символ на стремеж за свобода и готовност да умреш за нея. Тя допълни, че 141 години след Руско-турската освободителна война, България се прекланя пред своите герои и руските воини, жертвали себе си за нашето освобождение от турско робство. „Покланям се пред подвига им с вяра, че винаги ще бъдем горд народ, готов да брани свободата и независимостта си“, каза още лидерът на левицата. \r\nВъв връзка с отбелязването на 141-вата годишнина от Шипченската епопея се проведе и вечерна заря-проверка в град Габрово. В честванията трябваше да се включи президентът Румен Радев, но той отмени участието си заради тежък инцидент с автобус край Своге. Заместник-министърът на отбраната Атанас Запрянов присъства на честванията в Габрово. Церемонията започна със ставане на крака, свеждане на глави и отдаване на едноминутно мълчание в знак на съпричастност към близките на загиналите наши сънародници в катастрофата край Своге. Официалните лица взеха решение всички тържествени елементи в зарята-проверка да бъдат отменени. Почетният строй на Националната гвардейска част на площад „Възраждане“ в Габрово беше приет от командира на НГЧ бригаден генерал Илко Йорданов.  Епичните боеве през август 1877 г. се водят на най-високите точки на Шипченския проход - връх Свети Никола (днес връх Столетов), връх Шипка и Орлово гнездо от 21-ви до 23-ти между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска - без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг). В отбраната на Шипченския проход българските опълченци се сражават героично - по своята самоотверженост и смелост не отстъпват на руските вoйници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17.00 часа настъпва критичният момент в тази героична епопея. По скатовете лежат труповете на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души.", "date": "2018.08.25", "title": "България се поклони пред подвига на героите от Шипченската епопея (ОБЗОР)"}
{"url": "http://www.focus-news.net/news/2018/08/25/2559707/pregled-na-osnovnite-temi-v-svetovniya-pechat-agentsiya-fokus.html", "text": "Търговската война, изригваща между двете най-големи икономики в света, Китай и САЩ, може да предвещае и края на Световната търговска организация (СТО). И това е добро нещо, според Дани Родрик, професор в Харвард и автор на книгата „Директен разговор за търговията“, рецензирана от американския журналист Нейтън Гардълс във водещ материал за електронното издание на американския вестник  The Washington Post , който Агенция „Фокус“ представя без редакторска намеса. \r\nДа, светът се нуждае от международна система базирана на правила за международната търговия. Но правилата на СТО, твърди Родрик в интервю, са изковани в апогея на „пазарния фундаменталистки консенсус“ по време на ерата на Роналд Рейгън и Маргарет Тачър и последвалото десетилетие. Навлизайки твърде много в суверенитета на държавите, консенсусът е подготвил почвата за днешната популистка реакция. \r\nСпоред Родрик, 90-те години на 20 век са „повратен период, в който светът се движи към различен вид глобализация, много различен от предишната версия в непосредствения следвоенен период. Наричам това ‚стремежът към хиперглобализация‘. Във финансите, този феномен е маркиран от финансовата глобализация – или нормализацията на движението на свободния капитал. В търговията, това е създаването на СТО. По същество, глобализацията се измести от това да е средство за национален икономически просперитет до това да бъде краят – с националните приоритети принудени да се приспособят към нуждите на глобализацията вместо обратното“. \r\nЗа да работи глобализацията, Родрик призовава за връщане на редица правила, които са сходни с предшественика на СТО, Общото споразумение за мита и търговия. „Това е много тънък и неамбициозен пакет от правила“, твърди професорът „и въпреки това работи много добре. Мисля, че тайната на успеха му е това, че старият режим е разбирал, че трябва да предоставяш на държавите много повече място за правене на политика. Здравословна международна икономика изисква здравословни местни икономики и политики“. \r\nВ плана на Родрик, индустриалната политика „Направено в Китай 2025“, насочена към овладяването на нови технологии като изкуствения интелект и роботиката, в която се е прицелила и търговската политика на Тръмп, не трябва да бъде оспорвана. „Аз съм привърженик на позволяването на страни с много по-голяма географска ширина да провеждат индустриални политики. Когато те успеят, това не е добре само за самите държави, но и за други страни, защото позволява на икономиката да расте и по този начин отваря по-големи търговски възможности. Когато те се провалят, цената се плаща предимно от местния потребител и данъкоплатец“, смята Родрик.  \r\n***  Републиканският сенатор Джон МакКейн (Аризона) е решил да преустанови медицинското си лечение, повече от година, след като бе диагностициран с агресивна форма на мозъчен тумор, съобщи семейството му в петък, пише електронното издание на американския вестник  The Hill . \r\n„В последната една година Джон надмина всички очаквания за оцеляването си. Но развитието на болестта и непреклонният напредък на възрастта му казват своята дума. Със своята обичайна сила на волята той взе решение да преустанови медицинското си лечение“, се казва в съобщението на семейството на МакКейн, публикувано от неговия офис. \r\n„Семейството ни е безкрайно благодарно за подкрепата и добротата на хората, които се грижеха за него през последната година, както и с продължаващите притеснения и обич от многото приятели и сътрудници на Джон, и от хилядите хора, които го държат в молитвите си. Бог да ви благослови и ви благодаря“, допълват те. \r\nНовината от семейството на МакКейн идва по-малко от седмица преди рождения ден на републиканския сенатор, който ще навърши 82 години. \r\nДжон МакКейн беше диагностициран с мозъчен тумор преди повече от година през юли 2017, който бе открит след операция за премахване на кръвен съсирек над лявото му око. \r\nСенаторът отсъства от Вашингтон от декември насам, когато офисът му обяви, че се е завърнал в щата Аризона за „физическа терапия и рехабилитация“. \r\nТой е избран за първи път в американския Сенат през 1986 година, но стана по-известен след като беше президентски кандидат на Републиканската партия през 2008 година. \r\nМакКейн се очерта и като един от най-звучните критици в Сената на настоящия президент Доналд Тръмп, който от своята страна неколкократно критикува и осмива МакКейн. \r\n***  Руско-турските отношения стават по-силни и се задълбочават, заяви президентът на Русия Владимир Путин в петък, по време на среща в Москва с външния министър на Турция Мевлют Чавушголу, заедно с министъра на отбраната Хулуси Акар и шефът на турското разузнаване Хакан Фидан, пише електронното издание на турския вестник  Yeni Safak . \r\n„Отношенията ни с Турция става все по-дълбоки и все по-значими, задълбочавайки се в областта на икономическото сътрудничество, както и в адресирането на редица въпроси, свързани с регионалните проблеми“, заяви Путин по време на срещата си с тримата турски високопоставени представители. \r\nВ срещата, предавана по телевизията, руският президент спомена и „регулярния характер“ на контактите си с турския президент Реджеп Тайип Ердоган. \r\nРусия и Турция, заедно с други държави, постигнаха сериозен прогрес в разрешаването на сирийската криза, добави Путин. \r\n„Благодарение на усилията на нашите страни, заедно с участието на други заинтересовани държави, в частност Иран, нашето сътрудничество с ООН, с европейските държави, със САЩ – ние успяхме да постигнем сериозен прогрес в разрешаването на сирийската криза“, заключи той. \r\n***  Дългосрочно споразумение за прекратяване на огъня с „Хамас“ е невъзможно, докато групировката държи на целта си да унищожи Израел, заяви израелският министър на отбраната Авигдор Либерман в петък, по време на посещение в Ивицата Газа, пише електронното издание на израелския вестник  The Jerusalem Post . \r\n„Хамас“ „е терористична организация, чиято единствена цел е унищожението на държавата Израел. При такъв случай не мисля, че имаме за какво да си говорим с тях“, заяви Либерман пред журналисти. \r\n„Единственото нещо, което обсъждаме с помощта на египтяните и чрез другите, е че настрана от въпросите за прекосяването и районите за риболов, трябва да разрешим въпроса за военнопленниците и изчезналите военнослужещи“, поясни той. \r\n„Хамас“ трябва да е наясно с това, допълни израелският министър. \r\nСлед това „Хамас“ трябва да прекрати военното си засилване, включително ракетите и работите по тунели за терористи. „Хамас“ харчи парите си за оръжия и оставя международната общност да се грижи за хората му като финансират съоръжения за образование, здравеопазване и водоснабдяване, смята Либерман. \r\n„Това е неприемливо“, заяви той, добавяйки че Израел би направил това, което е нужно, за да осигури защитата на своите граждани. \r\n„Не вярвам в прекратяването на огъня. Единствената уговорка, която съществува, е реалността на място. През последните няколко дни виждаме, че „Хамас“ има абсолютен контрол над това, което се случва тук (в Газа)“, заяви Либерман.", "date": "2018.08.25", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/08/25/2559708/predstoyashti-sabitiya-v-stranata-za-25-avgust-agentsiya-fokus.html", "text": "*** \r\nДържавният глава Румен Радев ще участва в тържественото отбелязване на 141 години от Шипченската епопея през Руско-турската освободителна война от 1877-1878 г. Президентът ще се включи в туристическия поход, който в 11.45 часа ще достигне до връх Шипка. В 12.00 часа президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва. Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве.  \r\n*** \r\nВ 20.45 часа държавният глава Румен Радев ще приеме почетния строй на Националната гвардейска част на площад „Възраждане“ в Габрово в чест на 141-та годишнина от Шипченската епопея, след което ще произнесе слово. Тържествена проверка-заря е от 21.05 часа.  \r\n*** \r\nОт 13.30 часа министърът на образованието и науката Красимир Вълчев ще посети Професионална гимназия по селско и горско стопанство в Кърджали. На събитието е поканен и министър-председателят Бойко Борисов. \r\n*** \r\nОт 14.00 часа министър Боил Банов ще се запознае с последните открития при разкопките на скалния град Перперикон. На събитието е поканен и министър-председателят Бойко Борисов. \r\n*** \r\nОт 10.00 до 14.00 часа в парка „Заимов“ продължава инициативата „Зелена библиотека“, в която ще се включат българските поети Мирела Иванова и Бойко Ламбовски. \r\n*** \r\nОт 17.00 в специално изграден шампионски корнер в началото на алеята към НДК на ъгъла на ул. „проф. Фритьоф Нансен“ и бул. „Патриарх Евтимий“ всички фенове на волейбола в столицата ще могат да се докоснат до Световната купа по волейбол. \r\n*** \r\nОт 20.00 часа на хижа „Алеко” ще се проведе Алекова вечер, посветена на 123-годишнината на организираното туристическо движение. \r\n*** \r\nОт 11.00 часа в местността „Свети Георги“ ще се проведе Земляческа среща на село Гостун. \r\n*** \r\nОт 11.00 часа в хотел „Монте Кристо“ продължава втория ден  от регионалната среща на здравните медиатори от областите Благоевград, Кюстендил, Перник, София-област и София-град. \r\n*** \r\nОт 22.00 часа ще се проведе първото организирано за България Ветроходно плаване по пълнолуние. \r\n***  \r\nОт 09.30 часа в Спортен комплекс „Арена Килифарево“  ще се проведе Детски футболен празник. От 10.00 часа на площад „България“ започва Четвърти национален конкурс за хумористичен фолклор „Усукано по килифарски - 2018“.  \r\n*** \r\nВ 10.30 часа в римският град Никополис ад Иструм ще бъде открит международен фестивал „Нике-играта и победата“.  \r\n***  \r\nОт 20.00 часа в селото започва „Миндя Рок Фест“ – десето юбилейно издание.  \r\n***  \r\nОт 20.00 часа на сцена „Арт лято“ до ХГ „Борис Денев“  ще се проведе представяне на книга и филм за Гена Димитрова - „Обич за Гена“.  \r\n***  \r\nОт 20.00 часа на площад „България“ „Килифарево празнува“ – отбелязване на празника на Килифарево и 45 години от обявяването му за град. \r\n*** \r\nОт 20.30 часа кметът на Общината Огнян Ценков ще присъства на въздушното акробатично шоу, което ще се проведе на входната кула на крепостта \"Баба Вида\", в рамките на шестото издание на средновековния фестивал \"БъдинЪ\". \r\n*** \r\nОт 21.00 часа на басейн „Химик“, по повод празника на Димитровград ще се състои концерт на една от най-ярките балкански групи в твърдия рок сръбската „Alogiq\". Преди да излязат сърбите публиката ще бъде подгрята от момчетата от местната рок банда „Карбуратор\" и старазагорската „Dark lake\". Малко по-рано от 19.00 часа на бул. „Д. Благоев\" в отсечката от кръговото на Спортна зала до ул. „Ромен Ролан“ ще се състои истински екшън с каскади с БМВ, АТВ и мотори. \r\n*** \r\nОт 11.00 часа в Скейт парк в Градски парк „Свети Георги“ ще се проведе Extreme Teen Fest. \r\n*** \r\nОт 14.00 часа жители на квартал „Рилци” в Добрич възнамеряват да блокират пътя Добрич-Силистра заради нарушено водоподаване. \r\n*** \r\nОт 15.00 часа на централната пешеходна зона любители на автомобилния спорт ще могат да се насладят и разгледат ретро колите, част от XIV класик рали „Варненски автомобилен събор“. \r\n*** \r\nОт 21.00 часа ще се проведе \"Огнена фиеста Чиракман 2018\". \r\n*** \r\nВ 18.30 часа ще се състои тържественото откриване на празника на град Баня с водосвет и приветствия. \r\n*** \r\nПо повод празника на Кричим в 10.30 часа пред читалището в града ще бъде открита изложба „Ден година храни” и кулинарно състезание за деца. В 19.00 часа ще се отслужи празничен водосвет. В 19.20 часа присъстващите ще чуят поздравителен адрес от кмета на Общината Атанас Калчев. В 19.30 часа ще започне концерт „Петте сезона” на Стефан Диомов. В 20.40 часа жителите и гостите на града ще забавлява хумористът Звезделин Минков, а в 21.00 часа на сцената ще се качи Християна Лоизу, победител в четвъртия сезон на „X-Factor“. В полунощ ще има и празнична заря. \r\n*** \r\nОт 8.30 часа на площад „Велбъжд“ ще се проведе автомобилното състезание „Осогово”. \r\n*** \r\nОт 12.30 часа на площад „Велбъжд” ще бъде поставено началото на традиционното автомобилно рали „Планинско изкачване „Осогово”.   \r\n*** \r\nОт 20.00 часа в Античния театър в Пловдив ще се проведе първото издание на музикалния формат \"Jazz Ladies\". \r\n*** \r\nВ местността „Карандила“ ще се проведе XXVII-ми Национален събор на каракачаните в България. \r\n*** \r\nОт 9.00 часа в село Старозагорски бани ще се проведе Тринадесети национален тракийски фолклорен събор „Богородична стъпка“ 2018. \r\n*** \r\nОт 10.00 часа ще се проведе второто издание на Националното състезание по дебати „Загорка Open“. \r\n*** \r\nОт 9.30 часа на отбивката към плаж „Силистар“ кметът на Царево Георги Лапчев ще даде пресконференция за решението на Общински съвет - Царево по казуса „Силистар“.", "date": "2018.08.25", "title": "Предстоящи събития в страната за 25 август (Агенция „Фокус“)"}
{"url": "http://www.focus-news.net/news/2018/08/25/2559709/mkd-makedoniya-dvama-dushi-sa-zaginali-pri-intsident-s-protivopozharni-himikali-v-narodnata-biblioteka-v-belgrad.html", "text": "Двама души са загинали при инцидент с противопожарни химикали в Народната библиотека в Белград, пише македонското електронно издание  “МКД“ , като се позовава на Радио и Телевизия Сърбия (РТС). \r\nДвама души на възраст от около 30 и около 50 години са загинали по време на инспекция на противопожарната система в библиотеката. По време на тестване на системата се е спукала тръба и химикалите са задушили работниците, които са били в затворено помещение. За сега не се съобщава официалната причина за смъртта им. Евакуирани са около 50 души от сградата на библиотеката. Не се съобщава за други пострадали. \r\nЗапочнало е разследване, а достъпът до библиотеката е ограничен до второ нареждане.  Юлиян Марков", "date": "2018.08.25", "title": "„МКД“ (Македония): Двама души са загинали при инцидент с противопожарни химикали в Народната библиотека в Белград"}
{"url": "http://www.focus-news.net/news/2018/08/25/2559710/grupa-darzhavi-sreshtu-koruptsiyata-greko-makedoniya-nyama-napredak-v-borbata-s-koruptsiyata.html", "text": "Групата  държави срещу корупцията (ГРЕКО) – организация, в която членуват всички страни от Съвета на Европа, както и други страни, включително и САЩ е обявила  в  доклад, че Македония няма напредък в борбата с корупцията, съобщава македонската телевизия  “Алсат-М . \r\nВ последния си доклад се посочва, че от 19-те препоръки на Съвета на Европа са изпълнени само шест. Акцентът в доклада е анализирал евентуална корупция сред депутатите, където е направено заключението, че не е изпълнена частично препоръката. В доклада са изброени и скандали с Държавната комисия за предотвратяване на корупцията. \r\nСпоред ГРЕКО резултатите в Македония \"очевидно са разочароващи\" и настояват властите да предприемат конкретни мерки във връзка с препоръките, дадени преди четири години и половина.  \r\n\"Правителството има нулева толерантност към корупцията и престъпността, законите и правилата важат за всички еднакво. Борбата срещу корупцията и престъпността продължава ...“, заявяват от македонското правителство. \r\nВисокото ниво на корупция беше споменато и в последния доклад на Европейската комисия за напредъка на страната и ограничаването ѝ е една от основните предпоставки за започване на преговори за членство в Европейския съюз.  Юлиян Марков", "date": "2018.08.25", "title": "Група държави срещу корупцията (ГРЕКО): Македония няма напредък в борбата с корупцията"}
{"url": "http://www.focus-news.net/news/2018/08/25/2559711/", "text": "Военноморските сили на САЩ  възстановяват формирование от времето на Студената война, предава  AFP . \r\nАмериканският флот в петък отбеляза официалното възстановяване на Втори американски  флот, съществувал по времето на Студената война, който бе закрит през 2011 година и сега се завръща заради засиленото напрежение с Русия. \r\nПрез май флотът обяви, че възстановява формированието, което е играло ключова роля през годините на Студената война с операции в Северния Атлантически океан и в подкрепа на  американските военноморски сили в Средиземно море. \r\nФлотът, създаден през 1950 година, е бил разформирован с цел спестяване на разходи по време на намаленото  напрежение с Москва. \r\nВтори американски флот изигра ключова роля по време на кризата с кубинските ракети през 1962 година, когато корабите му направиха  блокада, за да спрат съветските кораби да достигнат острова. \r\nФлотът ще отговаря за американските военноморски операции по източното крайбрежие на САЩ, както и в Северноатлантическия регион. \r\n\"Това е динамичният отговор на Съединените щати и американския военноморски флот на динамична среда за сигурност\", заяви на церемония на борда на самолетоносача \"Джордж Буш-старши\", началникът  на военноморския флот адмирал Джон Ричардсън.  Юлиян Марков", "date": "2018.08.25", "title": "AFP:  Военноморските сили на САЩ  възстановяват формирование от времето на Студената война"}
{"url": "http://www.focus-news.net/news/2018/08/25/2559714/futbol-igraha-se-machove-v-nyakoi-evropeyski-parvenstva.html", "text": "Футбол: Играха се мачове в някои европейски първенства. Байерн победи Хофенхайм с 3:1с голове на Мюлер, Левандовски от дузпа и Робен, за Хофенхайм гол отбеляза унгарецът Салай в  мач от първия кръг на Бундеслигата. Олимпик Лион победи Страсбург с голове на Терие и Траоре в мач от третия кръг на Лига 1. Хетафе победи Ебар с 2:0, а Леганес и Реал Сосиедад завършиха 2:2 в мачове от втория кръга на испанската Лига.", "date": "2018.08.25", "title": "Футбол: Играха се мачове в някои европейски първенства"}
{"url": "http://www.focus-news.net/news/2018/08/25/2559713/afp-ekvador-se-otkaza-da-iziskva-pasporti-ot-venetsueltsite-koito-byagat-ot-stranata-si.html", "text": "Еквадор се отказа да изисква паспорти от венецуелците, които бягат от страната си, предава  AFP . \r\nЕквадор се отказа от изискването си от миналата седмица венецуелците, които се опитват да  избягат от икономическата криза,  да представят паспорти, за влязат в страната, каза омбудсманът на Еквадор в петък. \r\nРешението на Еквадор от миналата седмица заедно с решението на Перу за прилагане на същата политика в събота, предизвика паника сред венецуелците, които не разполагат с необходимата документация и се опитват да избягат от  четиригодишна рецесия, хиперинфлация и недостиг на основни стоки в родината си.  Юлиян Марков", "date": "2018.08.25", "title": "AFP: Еквадор се отказа да изисква паспорти от венецуелците, които бягат от страната си"}
{"url": "http://www.focus-news.net/news/2018/08/25/2559958/tsvetan-tsvetanov-gerb-izkazvam-saboleznovaniya-kam-semeystvata-i-blizkite-na-zaginalite-v-tezhkata-katastrofa-kray-svoge.html", "text": "Изказвам своите съболезнования към семействата и близките на загиналите в тежката катастрофа в Искърското дефиле. Надявам се съвсем скоро да бъдат изяснени всички факти и обстоятелства, довели до тази ужасна трагедия. Пожелавам бързо възстановяване на ранените. Това написа във  “Фейсбук“  председателят на ПГ на ГЕРБ и зам.-председател на партията Цветан Цветанов по повод тежкия инцидент с автобус край Своге.", "date": "2018.08.25", "title": "Цветан Цветанов, ГЕРБ: Изказвам съболезнования към семействата и близките на загиналите в тежката катастрофа край Своге"}
{"url": "http://www.focus-news.net/news/2018/08/25/2559957/afp-petnayset-dushi-sa-zaginali-v-avtobusna-katastrofa-v-balgariya.html", "text": "Петнайсет души са загинали в автобусна катастрофа в България, предава  AFP  за станалата по-рано днес тежка катастрофа с пътнически автобус в района на Своге. \r\nАгенцията посочва, че катастрофиралият автобус е превозвал туристи. Превозното средство е ударило четири автомобила и е излязло от пътното платно в района на град Своге. \r\nПосочва се също така, че България е най-бедната страна в Европейския съюз и части от пътната мрежа се поддържат лошо, а много от МПС са относително стари.  \r\nАгенцията пише, че всяка година загиват по около хиляда души в пътни инциденти.  Юлиян Марков", "date": "2018.08.25", "title": "AFP: Петнайсет души са загинали в автобусна катастрофа в България"}
{"url": "http://www.focus-news.net/news/2018/08/25/2559961/kmetat-na-sofiya-yordanka-fandakova-izkazvam-iskrenite-si-saboleznovaniya-na-rodninite-i-blizkite-na-zaginalite-v-tezhkata-katastrofa-kray-svoge.html", "text": "Кметът на София Йорданка Фандъкова изказа искрените си съболезнования на роднините и близките на загиналите в тежката катастрофа край Своге, съобщиха от  пресцентъра на Столична община . На телефон 02 982 5039 близките на пострадалите, които са приети за лечение в софийските болници, могат да получат повече информация за състоянието им.", "date": "2018.08.25", "title": "Кметът на София Йорданка Фандъкова: Изказвам искрените си съболезнования на роднините и близките на загиналите в тежката катастрофа край Своге"}
{"url": "http://www.focus-news.net/news/2018/08/25/2559715/the-guardian-ministar-ot-kabineta-na-tereza-mey-predpolaga-che-sporazumenie-s-es-shte-se-postigne-prez-noemvri.html", "text": "Министърът от кабинета на Тереза Мей Дейвид Лидингтън предполага, че споразумение с ЕС ще се постигне през ноември, пише британският вестник  The Guardian . \r\nМинистърът за Брекзит Доминик Рааб планира да възобнови преговорите с Брюксел следващата седмица, тъй като правителството настоява, че не се е отказало от надеждата да сключи сделка с ЕС през октомври - въпреки признанието на министъра на кабинета Дейвид Лидингън, че графикът би могъл да се изплъзне. \r\nРааб обеща да подходи към преговорите с \"енергия и ентусиазъм\" и възнамерява да прекарва повече време в преки разговори с преговарящия на Европейската комисия Мишел Барние, отколкото предшественика му Дейвид Дейвис. \r\nМинистърът за Брекзит каза в четвъртък, че според него споразумението между Великобритания и ЕС е готово на  80 процента, а източниците от \"Даунинг стрийт\" заявиха, че и двете страни са готови да приключат преговорите \"колкото е възможно по-скоро\". \r\nНо тъй като въпросът за границата в Северна Ирландия все още не е решен, има значителна работа и правителството трябва да се бори с гласовитата съпротива на група от твърдолинейни депутати от собствената партия, които искат да принудят премиера да се откаже от приетите вече планове за Брекзит. \r\nВ първото публично признание от страна на правителството, че октомври вече не изглежда реалистичен краен срок, Лидингтън заяви, че ЕС няма да има проблем да насрочи извънредна среща, за да финализира сделката и че крайният срок през ноември ще бъде \"постижим\". \r\nНеговото изявление не е изненадващо - запознати отдавна очакваха официалният график да се проточи, но това означава, че ЕС и правителството на Обединеното кралство сега открито заявяват, че окончателното споразумение за напускане вероятно ще отнеме повече време от очакваното.  Юлиян Марков", "date": "2018.08.25", "title": "The Guardian: Министър от кабинета на Тереза Мей предполага, че споразумение с ЕС ще се постигне през ноември"}
{"url": "http://www.focus-news.net/news/2018/08/25/2559717/zhitelite-na-chepelare-protestiraha-sreshtu-zakrivaneto-na-prokuraturata-v-grada-obzor.html", "text": "Жители на Чепеларе затвориха главния път Пловдив – Смолян в знак на протест срещу закриването на Районната прокуратура в града. В Чепеларе движението по пътя беше блокирано от около 70 граждани, а в района на село Хвойна от около 30. Те се обявиха против закриването на прокуратурата и откриването на териториално отделение на нейно място. Автомобилите се пропускаха на етапи, образуваха се опашки, но не се стигна до напрежение. Според протестиращите решението на ВСС за закриване на прокуратурата е взето непрозрачно и без да е съгласувано с гражданите.  Кметът на Чепеларе Славка Чакърова подкрепи протестиращите жители. Тя обяви, че според нея преди да се пристъпи към закриване на Районната прокуратура не е проведено проучване и това не е обсъдено със заинтересованите страни, което е нарушение на изискванията на ЕК. От общинската управа са поискали среща с Прокурорската колегия и с министъра на правосъдието Цецка Цачева, а в отговор са получили писмо, че няма място за притеснение. От инициативният комитет, който организира недоволството, са се срещнали с депутатите от Смолян. Темата за закриването на Районните прокуратури обаче все още не е обсъждана в парламента. По думите на кмета гражданите се опасяват, че след закриването на прокуратурата в града, ще последва закриване и на Районното управление на полицията и на съда. Славка Чакърова обърна внимание, че предстои отваряне на границата с Гърция през Рудозем, като се очаква и повишаване на туристопотока в Чепеларе, Рудозем и Мадан. Тя подчерта, че към момента в община Чепеларе е спокойно и няма опасност от жестоки престъпления, но това е резултат от съвместните усилия на община и полиция. „Ако се случи престъпление в курорта, къде ще отидат тези преписки, при кой прокурор. Рискуваме да влошим качеството на обслужване на хората, които идват на гости в община Чепеларе“, коментира кметът. \r\nПо повод протеста, от Прокурорската колегия на ВСС обявиха, че Чепеларе и останалите общини с преструктурирани районни прокуратури няма да бъдат лишени от прокурорско присъствие. От Прокурорската колегия посочиха, че не се предвижда съкращаване на прокурори в съответните териториални отделения. Прокуратурите в Белоградчик, Кула, Дряново, Трявна, Тервел, Ардино, Брезник, Трън, Мадан, Чепеларе и Тополовград ще продължат да изпълняват функциите си след 1 януари 2019 г. в новосъздадените териториални отделения. Те ще осъществяват в пълен обем законовите си задължения, свързани с участие в съдебни заседания в съответния съд, даване на дежурства и прием на граждани. Гражданите и институциите ще имат пълен достъп до прокуратурата, тъй като тези общини и техните населени места се включват в съдебния район на районните прокуратури, в чийто състав е териториалното отделение. От Прокурорската колегия отбелязаха, че решенията за закриване на районни прокуратури и създаване на териториални отделения в 11 общини, са взети след задълбочен анализ на данните за натовареност с цел оптимизиране на работата на прокуратурата и постигане на по-висока ефективност.", "date": "2018.08.25", "title": "Жителите на Чепеларе протестираха срещу закриването на прокуратурата в града (ОБЗОР)"}
{"url": "http://www.focus-news.net/news/2018/08/25/2559719/evening-standard-spored-prouchvane-privarzhenitsite-na-konservativnata-partiya-ne-ochakvat-dobro-sporazumenie-za-napuskane-na-es.html", "text": "Според проучване привържениците на Консервативната партия не очакват „добро“ споразумение за напускане на ЕС, пише лондонският вестник  Evening Standard . \r\nПочти две трети от  гласоподавателите казват, че правителството ще бъде основно виновно, ако Великобритания сключи лоша сделка за напускане на Европейския съюз, според проучването на YouGov. То също така показа, че 48% от привържениците на Консервативната партия подкрепят този възглед, в сравнение с 43%, които не са съгласни. \r\nПовече от половината от хората, които гласуваха за консерваторите на изборите миналата година (58%) смятат, че е малко вероятно Великобритания да получи „добра“ сделка, като само 23% вярват, че страната ще успее да преговаря за благоприятно излизане. \r\nИ повече от осем от всеки 10 консервативни поддръжници (84%) смятат, че процесът на Брекзит е бъркотия, като само 10% стоят на противоположната позиция. \r\nДве трети от тях смятат, че много от обещанията, направени от политиците привърженици на напускането ще бъдат нарушени, според анкетата за кампанията за втори референдум, която настоява народът да има последна дума по сделката Брекзит, която правителството се надява да сключи преди Обединеното кралство да напусне ЕС през март следващата година. \r\nМнозинството от гласоподавателите , които подкрепят напускането  (57%) твърдят, че правителството до голяма степен ще бъде виновно за лоша сделка; почти три четвърти от останалите подкрепят това мнение. \r\nКонстатациите идват пред ежегодната конференция на Торите в Бирмингам в края на септември. Министър-председателят е изправен пред заплахата от бунт, ако продължава да настоява за своя план за Брекзит. \r\nПроучването също така бе публикувано в деня, след като министърът за Брекзит  Доминик Рааб представи 25 съвета за това как Великобритания ще  действа при несключване на споразумение със ЕС. \r\nYouGov интервюира 10,299 пълнолетни граждани  онлайн във Великобритания между 14 и 20 август. Данните са обработени и представени на обществеността.  Юлиян Марков", "date": "2018.08.25", "title": "Evening Standard: Според проучване привържениците на Консервативната партия не очакват „добро“ споразумение за напускане на ЕС."}
{"url": "http://www.focus-news.net/news/2018/08/25/2559969/sofiya-shestima-postradali-v-katastrofata-kray-svoge-sa-nastaneni-v-umbal-sv-anna-dvama-vav-vma-i-edin-v-umbal-tsaritsa-yoana-isul.html", "text": "Шестима пострадали в катастрофата край Своге са настанени в УМБАЛ „Св. Анна“, двама във ВМА и един в УМБАЛ „Царица Йоана“- ИСУЛ. Това съобщи за  Агенция „Фокус“  говорителят на Центъра за Спешна медицинска помощ- София Катя Сунгарска.  Има пострадали в много тежко състояние. Някои са със съчетани травми и по-лека травматология. \r\nБиляна ИВАНОВА", "date": "2018.08.25", "title": "София: Шестима пострадали в катастрофата край Своге са настанени в УМБАЛ „Св. Анна“, двама във ВМА и един в УМБАЛ „Царица Йоана“- ИСУЛ"}
{"url": "http://www.focus-news.net/news/2018/08/25/2559718/reuters-sasht-zayavyavat-che-evropeyskata-pomosht-za-iran-izprashta-greshni-saobshteniya.html", "text": "Представителят на САЩ за Иран Брайън Хук  разкритикува решението на Европейския съюз да даде помощ на Техеран в размер на 18 млн евро (20,7 млн. долара), заявявайки, че ЕС изпращат  \"грешно послание в неправилно време\" и призова Брюксел да помогне на Вашингтон да сложи край на иранската заплаха за глобалната стабилност, предава  Reuters . \r\n\"Чуждестранната помощ от европейските данъкоплатци удължава способността на режима да пренебрегва нуждите на народа си и  задушава значими промени в политиката\", заяви в изявление представителят на САЩ за Иран Брайън Хук. \r\n\"Иранският народ е изправен пред много реален икономически натиск, причинен от корупцията, лошото управление и инвестициите в тероризма и чуждите конфликти\", добави той. \"Съединените щати и Европейският съюз трябва да работят заедно, за да намерят трайни решения, които наистина подкрепят народа на Иран и да сложат край на заплахите на режима за регионалната и глобалната стабилност\". \r\nРешението на ЕС в четвъртък да предостави 18 млн. евро помощ за Иран бе насочено към компенсиране на въздействието на санкциите в САЩ, тъй като европейските страни се опитват да спасят споразумението от 2015 г., в което Техеран ограничава ядрените си амбиции.  Юлиян Марков", "date": "2018.08.25", "title": "Reuters: САЩ заявяват, че европейската помощ за Иран изпраща „грешни съобщения“"}
{"url": "http://www.focus-news.net/news/2018/08/25/2559721/oon-migratsionniyat-potok-ot-venetsuela-dobiva-krizisni-razmeri.html", "text": "Миграционният поток от Венецуела добива кризисни размери според Международната организация по миграцията към ООН, предава  Reuters . \r\nПредставители на Колумбия, Еквадор и Перу ще се срещнат следващата седмица в колумбийската столица Богота, за да потърсят решения за кризисната ситуация. \r\nПеру разреши на емигранти от Венецуела, които искат да се съберат със семействата си, на семейства  с малки деца, бременни жени и тежко болни да влязат в страната без паспорти. \r\nЕквадорски съдия отмени разпореждането да се изискват паспорти от лицата, влизащи от Венецуела, но изискват и допълнителен сертификат. \r\nВластите във Венецуела обявиха нов пакет от икономически мерки, с които се надяват да овладеят хиперинфлацията и да намалят потока от емигранти.  Юлиян Марков", "date": "2018.08.25", "title": "ООН: Миграционният поток от Венецуела добива кризисни размери"}
{"url": "http://www.focus-news.net/news/2018/08/25/2559722/chetiri-stolichni-rayona-ilinden-krasna-polyana-nadezhda-i-vrabnitsa-shte-poluchat-iztsyalo-nova-obrazovatelna-sreda-obzor.html", "text": "Четири столични района – „Илинден“, „Красна поляна“, „Надежда“ и „Връбница“ ще получат изцяло нова образователна среда. Това стана ясно от думите на кмета на София Йорданка Фандъкова по време на проверка на ремонтните дейности на 3 СУ „Марин Дринов“ в район „Илинден“. Основният ремонт на самото 3-то СУ „Марин Дринов“ ще приключи следващото лято. 230 са децата, които ще имат щастието да учат в обновеното учебно заведение.  Фандъкова поясни още, че това е едно от 15-те училища, които се ремонтират изцяло по Оперативна програма „Региони в растеж“. Общо училищата и детските градини в този проект са 26, а стойността му е над 60 млн. лева. „Това са цялостни ремонти на сградите и училищните дворове и те ще продължат и през учебната година\", каза кметът Йорданка Фандъкова.  \r\nТя допълни, че частичните ремонти на други 22 училища и детски градини ще приключат на 17 септември. За тяхното обновяване са били заделени 2 млн. лева от приватизационния фонд като 17 от тях вече се ремонтират, а за останалите текат процедури по избор на изпълнител.  \r\nКметът на София коментира и казусът около маркирането на пешеходните пътеки около столичните училища и детски градини. По думите й ако има необходимост те ще се обновят до 17 септември. Тя заяви, че пешеходните пътеки вече са били маркирани в по-ярки цветове, но наредбите от предписанията са били такива, че от Столична община са били принудени да демаркират и да ги оставят черно-бели. Фандъкова заяви, че повторното им маркиране в червено ще дойде в повече на Столична община, защото това са допълнителни средства, но такива са законите и разпоредбите. Общо осветените пешеходни пътеки в столицата към момента са 220.  \r\nЙорданка Фандъкова заяви още, че Столична община подкрепя училищата и детските градини с инвестиции в най-важните дейности - основни ремонти и най-вече енергийна ефективност. Тя заяви, че вярва, че всеки директор ще прецени как да насочи средствата от икономия от спестените от енергия пари като нищо не пречи те да се инвестират в училищни шкафчета, които ще улесняват по-малките, позволявайки им да си държат учебниците и учебните помагала там.  \r\nЦветелин ДИМИТРОВ", "date": "2018.08.25", "title": "Четири столични района – „Илинден“, „Красна поляна“, „Надежда“ и „Връбница“ ще получат изцяло нова образователна среда (ОБЗОР)"}
{"url": "http://www.focus-news.net/news/2018/08/25/2559967/15-dushi-zaginaha-pri-tezhak-intsident-s-avtobus-kray-svoge-27-avgust-shte-bade-den-na-natsionalen-traur-obzor-i.html", "text": "Пътнически автобус се преобърна край Своге. Към мястото на инцидента бяха изпратени 15 линейки. При тежкия инцидент загинаха 15 души, а 27 бяха ранени. Няма информация сред загиналите и пострадалите да има деца. 13 от жертвите са загинали на място, а двама- по пътя към болниците. Пострадалите са настанени в УМБАЛС „Пирогов“, Военномедицинска академия, УМБАЛ „Св. Анна“ и УМБАЛ „Царица Йоана“- ИСУЛ. Шестима пострадали са в „Пирогов“, четирима от които са в тежко състояние. Здравният министър Кирил Ананиев увери, че е създадена пълна организация да се окаже помощ на пострадалите. Държавният глава Румен Радев изрази съболезнованията си към семействата и близките на загиналите. Той отмени участието си в тържествената заря- проверка в Габрово по повод 141-годишнината от Шипченската епопея. Правителството обяви 27 август (понеделник) като ден за национален траур в памет на жертвите. Премиерът Бойко Борисов изказа съболезнования от името на кабинета. Председателят на парламента Цвета Караянчева, председателят на ПГ на ГЕРБ и зам.-председател на партията Цветан Цветанов, лидерът на БСП Корнелия Нинова и кметът на София Йорданка Фандъкова също изразиха съпричастността си. В ОДМВР- София беше отворен „горещ“ телефон, на който роднини и близки на пострадалите да могат да потърсят информация. \r\nБиляна ИВАНОВА", "date": "2018.08.25", "title": "15 души загинаха при тежък инцидент с автобус край Своге- 27 август ще бъде ден на национален траур (ОБЗОР I)"}
{"url": "http://www.focus-news.net/news/2018/08/25/2559712/aa-raneni-sa-50-palestintsi-po-vreme-na-dneshnite-protesti-v-ivitsata-gaza.html", "text": "Ранени са 50 палестинци по време на днешните протести в Ивицата Газа покрай оградата с Израел, предава  Anadolu Agency . \r\nВ съобщение на Министерството на здравеопазването на Ивицата Газа, се съобщава, че палестинците имат огнестрелни наранявания. Освен за тях, Министерството съобщава и за 139 души, пострадали от сълзотворен газ. \r\nПротестиращите настояват за  \"правото на завръщане\" в домовете и селата в историческата Палестина, откъдето са били прогонени  през 1948 г., за да направят място за новата държава Израел. \r\nТе също така искат да се сложи край на 11-годишната блокада, наложена от  Израел на  Ивицата Газа, която унищожи икономиката на крайбрежния анклав и лиши 2 милиона жители от основни стоки. \r\nОткакто започнаха протестите в Газа на 30 март, повече от 170  протестиращи палестинци са били убити и още хиляди са ранени от израелските войски, разположени от другата страна на буферната зона.   Юлиян Марков", "date": "2018.08.25", "title": "АА:  Ранени са 50 палестинци по време на днешните протести в Ивицата Газа"}
{"url": "http://www.focus-news.net/news/2018/08/25/2559720/daily-express-deputati-obvinyavat-filip-hamand-che-e-otslabil-pregovornata-pozitsiya-na-pravitelstvoto.html", "text": "Депутати-консерватори  обвиняват Филип Хамънд, че е отслабил преговорната позиция на правителството, пише британският вестник  Daily Express . \r\nДепутатът-консерватор Саймън Кларк заяви, че финансовият министър  играе \"странна игра\", като заявява, че напускането на ЕС без споразумение може да унищожи до 10% от националния доход на страната. \r\nТой също така предупреди, че Хамънд нарушава колективната отговорност на кабинета, като отказва да приеме позицията на правителството, че липса на сделка  е \"напълно перспективна възможност\". \r\nТой провокира ярост чрез публикуване на писмо в четвъртък, в което се твърди, че ако няма споразумение за Брекзит ще има \"големи фискални последици\" за Великобритания и може да доведе до допълнителни 80 милиарда лири за правителствени заеми до 2033-34. \r\nВисокопоставени лица от кабинета са се разгневили на писмото на финансовия министър, което засенчи обявяването на подготовката на кабинета за напускане на ЕС без споразумение от министъра  за Брекзит  Доминик Рааб. \r\nДепутатът  заяви: \"Мисля, че това не е полезна интервенция, абсолютно противоречи на духа на това, което правителството се опитва да постигне в преговорите с Брюксел. \r\nВ опит да омаловажи писмото на Филип Хамънд  министърът на кабинета Дейвид Лидингтън, де факто заместник на Тереза Мей, се опита да защити постъпката на министъра на финансите. \r\nЛидингтън заяви, че прогнозите на Министерството на финансите „не са  нови\" и потвърди, че министър  Хамънд е \"абсолютно ангажиран\" с правителствената политика. \r\nТой каза: \"Това е временен анализ, който Министерството на финансите публикува през януари тази година и мисля, че всичко, което прави Фили е че  просто се позовава на това в отговор на висш член на парламента.\" \r\nДейвид  Лидингтън  призна, че не е знаел за писмото на финансовия министър преди да бъде публикувано, но твърди, че времето на публикуване не е от значение.  Юлиян Марков", "date": "2018.08.25", "title": "Daily Express: Депутати обвиняват Филип Хамънд, че е отслабил преговорната позиция на правителството"}
{"url": "http://www.focus-news.net/news/2018/08/25/2559725/pregled-na-osnovnite-temi-v-britanskiya-pechat-agentsiya-fokus.html", "text": "Министърът от кабинета на Тереза Мей Дейвид Лидингтън предполага, че споразумение с ЕС ще се постигне през ноември, пише британският вестник  The Guardian . \r\nМинистърът за Брекзит Доминик Рааб планира да възобнови преговорите с Брюксел следващата седмица, тъй като правителството настоява, че не се е отказало от надеждата да сключи сделка с ЕС през октомври - въпреки признанието на министъра на кабинета Дейвид Лидингън, че графикът би могъл да се изплъзне. \r\nРааб обеща да подходи към преговорите с \"енергия и ентусиазъм\" и възнамерява да прекарва повече време в преки разговори с преговарящия на Европейската комисия Мишел Барние, отколкото предшественика му Дейвид Дейвис. \r\nМинистърът за Брекзит каза в четвъртък, че според него споразумението между Великобритания и ЕС е готово на  80 процента, а източниците от \"Даунинг стрийт\" заявиха, че и двете страни са готови да приключат преговорите \"колкото е възможно по-скоро\". \r\nНо тъй като въпросът за границата в Северна Ирландия все още не е решен, има значителна работа и правителството трябва да се бори с гласовитата съпротива на група от твърдолинейни депутати от собствената партия, които искат да принудят премиера да се откаже от приетите вече планове за Брекзит. \r\nВ първото публично признание от страна на правителството, че октомври вече не изглежда реалистичен краен срок, Лидингтън заяви, че ЕС няма да има проблем да насрочи извънредна среща, за да финализира сделката и че крайният срок през ноември ще бъде \"постижим\". \r\nНеговото изявление не е изненадващо - запознати отдавна очакваха официалният график да се проточи, но това означава, че ЕС и правителството на Обединеното кралство сега открито заявяват, че окончателното споразумение за напускане вероятно ще отнеме повече време от очакваното. \r\n*** Британските учени ще загубят половин милиард британски лири, ако няма споразумение за напускане на ЕС, пише британският вестник  The Independent . \r\nОбединеното кралство получава 1.28 млрд. Евро (1.15 млрд. лири) всяка година от програмата за финансиране на науката и иновациите \"Хоризонт 2020\". \r\nНацията ще загуби около 45% от парите и способността си да влияе върху ключови европейски проекти, в сценарий, при който няма споразумение, според анализ на групата \"Учени за ЕС\". \r\nПравителството по-рано се опита да успокои учените, като заяви, че те ще имат достъп до финансиране от ЕС съгласно правилата за \"трети страни\", в случай че няма сключена сделка с ЕС. \r\nНо след публикуването тази седмица на плановете на кабинета  за действие при липса на споразумение, правителството актуализира съветите към учените, като признава, че финансирането от ЕС ще бъде загубено. \r\n\"Участието на трети страни не се разпростира върху някои проекти по\" Хоризонт 2020 \"“, се казва в съветите. \r\nТова актуализира доклад, публикуван в началото на август, в който се казва: \"В сценарий, при който няма сделка, британските изследователи и бизнесът ще могат да кандидатстват и да участват във всички проекти на\" Хоризонт 2020 \", отворени за участници от трети страни. \" \r\nСпоред „Учени за ЕС“ статутът на трета страна също би означавал, че изследователи от Обединеното кралство  вече няма да  могат да поемат водещи роли в европейски проекти, тъй като ЕС няма да има желание да ги натоварва с разпределението на средствата. \r\n*** Според проучване привържениците на Консервативната партия не очакват „добро“ споразумение за напускане на ЕС, пише лондонският вестник  Evening Standard . \r\nПочти две трети от  гласоподавателите казват, че правителството ще бъде основно виновно, ако Великобритания сключи лоша сделка за напускане на Европейския съюз, според проучването на YouGov. То също така показа, че 48% от привържениците на Консервативната партия подкрепят този възглед, в сравнение с 43%, които не са съгласни. \r\nПовече от половината от хората, които гласуваха за консерваторите на изборите миналата година (58%) смятат, че е малко вероятно Великобритания да получи „добра“ сделка, като само 23% вярват, че страната ще успее да преговаря за благоприятно излизане. \r\nИ повече от осем от всеки 10 консервативни поддръжници (84%) смятат, че процесът на Брекзит е бъркотия, като само 10% стоят на противоположната позиция. \r\nДве трети от тях смятат, че много от обещанията, направени от политиците привърженици на напускането ще бъдат нарушени, според анкетата за кампанията за втори референдум, която настоява народът да има последна дума по сделката Брекзит, която правителството се надява да сключи преди Обединеното кралство да напусне ЕС през март следващата година. \r\nМнозинството от гласоподавателите , които подкрепят напускането  (57%) твърдят, че правителството до голяма степен ще бъде виновно за лоша сделка; почти три четвърти от останалите подкрепят това мнение. \r\nКонстатациите идват пред ежегодната конференция на Торите в Бирмингам в края на септември. Министър-председателят е изправен пред заплахата от бунт, ако продължава да настоява за своя план за Брекзит. \r\nПроучването също така бе публикувано в деня, след като министърът за Брекзит  Доминик Рааб представи 25 съвета за това как Великобритания ще  действа при несключване на споразумение със ЕС. \r\nYouGov интервюира 10,299 пълнолетни граждани  онлайн във Великобритания между 14 и 20 август. Данните са обработени и представени на обществеността. \r\n*** Депутати-консерватори  обвиняват Филип Хамънд, че е отслабил преговорната позиция на правителството, пише британският вестник  Daily Express . \r\nДепутатът-консерватор Саймън Кларк заяви, че финансовият министър  играе \"странна игра\", като заявява, че напускането на ЕС без споразумение може да унищожи до 10% от националния доход на страната. \r\nТой също така предупреди, че Хамънд нарушава колективната отговорност на кабинета, като отказва да приеме позицията на правителството, че липса на сделка  е \"напълно перспективна възможност\". \r\nТой провокира ярост чрез публикуване на писмо в четвъртък, в което се твърди, че ако няма споразумение за Брекзит ще има \"големи фискални последици\" за Великобритания и може да доведе до допълнителни 80 милиарда лири за правителствени заеми до 2033-34. \r\nВисокопоставени лица от кабинета са се разгневили на писмото на финансовия министър, което засенчи обявяването на подготовката на кабинета за напускане на ЕС без споразумение от министъра  за Брекзит  Доминик Рааб. \r\nДепутатът  заяви: \"Мисля, че това не е полезна интервенция, абсолютно противоречи на духа на това, което правителството се опитва да постигне в преговорите с Брюксел. \r\nВ опит да омаловажи писмото на Филип Хамънд  министърът на кабинета Дейвид Лидингтън, де факто заместник на Тереза Мей, се опита да защити постъпката на министъра на финансите. \r\nЛидингтън заяви, че прогнозите на Министерството на финансите „не са  нови\" и потвърди, че министър  Хамънд е \"абсолютно ангажиран\" с правителствената политика. \r\nТой каза: \"Това е временен анализ, който Министерството на финансите публикува през януари тази година и мисля, че всичко, което прави Фили е че  просто се позовава на това в отговор на висш член на парламента.\" \r\nДейвид  Лидингтън  призна, че не е знаел за писмото на финансовия министър преди да бъде публикувано, но твърди, че времето на публикуване не е от значение.", "date": "2018.08.25", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/25/2559727/afp-poveche-ot-200-dushi-sa-zadarzhani-za-ubiystva-v-ramkite-na-edin-den-pri-spetsializirana-operatsiya-v-braziliya.html", "text": "Повече от 200 души са задържани за убийства в рамките на един ден при специализирана операция в Бразилия, предава  AFP . \r\nПовече от 200 души бяха арестувани по обвинения в убийства за един ден в Бразилия в събота в координиранa акция насочена срещу насилието и по-специално убийствата на жени, каза правителството. \r\nВ рамките на деня са били задържани над 1000 души. В акцията са участвали  около 6 600 полицейски служители в цялата страна, според актуализираните данни на министерството на обществената сигурност. \r\nАкцията е част от усилията на правителството да реагира на все по-нарастващото насилие в Бразилия, включително рязкото увеличаване на броя на убийствата на жени и като цяло на насилието срещу жени. \r\nДо обяд бяха задържани 1 027 възрастни и 75 непълнолетни, съобщиха властите. \r\nОт тях 14 бяха арестувани по обвинения в убийство на жени и 143 други бяха обвинени в престъпления, свързани с така наречения закон \"Мария да Пенха\", който от 2006 г. утежни наказанията за домашно насилие. \r\nСред останалите арестувани има 225 души по стандартни обвинения в убийства, 224 по обвинения като притежание на наркотици или незаконно притежание на огнестрелни оръжия, а други 421 за други престъпления.  Юлиян Марков", "date": "2018.08.25", "title": "AFP: Повече от 200 души са задържани за убийства в рамките на един ден при специализирана операция в Бразилия"}
{"url": "http://www.focus-news.net/news/2018/08/25/2559716/the-independent-britanskite-ucheni-shte-zagubyat-polovin-miliard-britanski-liri-ako-nyama-sporazumenie-za-napuskane-na-es.html", "text": "Британските учени ще загубят половин милиард британски лири, ако няма споразумение за напускане на ЕС, пише британският вестник  The Independent . \r\nОбединеното кралство получава 1.28 млрд. Евро (1.15 млрд. лири) всяка година от програмата за финансиране на науката и иновациите \"Хоризонт 2020\". \r\nНацията ще загуби около 45% от парите и способността си да влияе върху ключови европейски проекти, в сценарий, при който няма споразумение, според анализ на групата \"Учени за ЕС\". \r\nПравителството по-рано се опита да успокои учените, като заяви, че те ще имат достъп до финансиране от ЕС съгласно правилата за \"трети страни\", в случай че няма сключена сделка с ЕС. \r\nНо след публикуването тази седмица на плановете на кабинета  за действие при липса на споразумение, правителството актуализира съветите към учените, като признава, че финансирането от ЕС ще бъде загубено. \r\n\"Участието на трети страни не се разпростира върху някои проекти по\" Хоризонт 2020 \"“, се казва в съветите. \r\nТова актуализира доклад, публикуван в началото на август, в който се казва: \"В сценарий, при който няма сделка, британските изследователи и бизнесът ще могат да кандидатстват и да участват във всички проекти на\" Хоризонт 2020 \", отворени за участници от трети страни. \" \r\nСпоред „Учени за ЕС“ статутът на трета страна също би означавал, че изследователи от Обединеното кралство  вече няма да  могат да поемат водещи роли в европейски проекти, тъй като ЕС няма да има желание да ги натоварва с разпределението на средствата.  Юлиян Марков", "date": "2018.08.25", "title": "The Independent: Британските учени ще загубят половин милиард британски лири, ако няма споразумение за напускане на ЕС"}
{"url": "http://www.focus-news.net/news/2018/08/25/2559726/kyustendil-za-poredna-godina-etno-sastavi-ot-razlichni-darzhavi-shte-predstavyat-muzika-na-otkrito-v-rila.html", "text": "За поредна година етно състави от различни държави ще представят музика на открито в Рила. Това съобщиха за  Радио „Фокус” – Кюстендил  организаторите на фестивала, сред които е и Община Рила. Фестивалът ще се проведе до 1 септември. Идеята на седмото му издание е да обедини млади музиканти, които учат и изпълняват заедно с местни любителски състави народна музика от цял свят. Първият концерт ще бъде в град рила от 17.00 часа на 25 август. В него участие ще вземат Радка Стефанова, вокал и Иван Стефанов – гъдулка. Предвидени са концерти в селата Пастра, Смочево и Стоб, както и в град Рила. В рамките на концертите ще звучи народна музика от България и от целия свят. Тази година „Музика под рилското небе“ е включен в националния календар на Европейската година на културното наследство. \r\nВенцеслав ИЛЧЕВ", "date": "2018.08.25", "title": "Кюстендил: За поредна година етно състави от различни държави ще представят музика на открито в Рила"}
{"url": "http://www.focus-news.net/news/2018/08/25/2559728/tenis-grigor-dimitrov-trenira-s-novak-dzhokovich-v-podgotovka-za-otkritoto-parvenstvo-na-sasht.html", "text": "Тенис: Най-добрият ни тенисист Григор Димитров тренира с Новак Джокович като част от подготовката си за началото на Откритото първенство на САЩ и по-специално сблъсъка си от първия кръг срещу Стан Вавринка. \r\nДимитров ще се противопостави именно на швейцареца, който го отстрани на турнира в Уимбълдън, на старта на US Open. \r\nБългаринът публикува няколко снимки в профила си в социалните мрежи, давайки да се разбере, че е тренирал с титулувания сръбски тенисист.", "date": "2018.08.25", "title": "Тенис: Григор Димитров тренира с Новак Джокович в подготовка за Откритото първенство на САЩ"}
{"url": "http://www.focus-news.net/news/2018/08/25/2559724/sport-niya-hristova-specheli-srebaren-medal-na-svetovnoto-parvenstvo-po-taekuon-do-za-yunoshi-i-devoyki.html", "text": "Таекуон-до: Ния Христова спечели сребърен медал на Световното първенство по таекуон-до ITF за юноши и девойки в Беларус. Българката взе оспорвания полуфинал с чехкинята Клара Кровярова. Във финала обаче Ния отстъпи пред украинката Елисавета Мелникова, която имаше и предимството от това, че игра мач по-малко за деня.", "date": "2018.08.25", "title": "Спорт: Ния Христова спечели сребърен медал на Световното първенство по таекуон-до за юноши и девойки"}
{"url": "http://www.focus-news.net/news/2018/08/25/2559729/pregled-na-mezhdunarodnite-novini-do-6-chasa-agentsiya-fokus.html", "text": "Американският съветник по национална сигурност Джон Болтън, по време на визитата си в Украйна, разкритикува желанието на Европа все повече да се „завърже към руските енергийни доставки“ като подкрепя проекта „Северен поток 2“, предава  Sputnik . \r\n„Не става въпрос единствено за икономическата значимост на това да бъдеш сериозно зависим от Русия за доставките на природен газ и петрол, но и за стратегическата значимост“, заяви Болтън. \r\nСъветникът по национална сигурност представи няколко решения за ЕС и Украйна, чрез които да намалят зависимостта си от руския газ. По-конкретно той предложи на страните от Евросъюза да купуват газ от Израел или да внасят втечнен природен газ от САЩ. \r\nИдеята вече беше предложена от самия президент на САЩ, Доналд Тръмп. Той обяви, след разговорите си във Вашингтон с председателя на Европейската комисия Жан-Клод Юнкер, че Европа ще започне да купува американски втечнен природен газ в замяна на вдигането на санкциите на САЩ върху европейски стоки. \r\n*** Депутатите от албанската партия Демократичния съюз за интеграция (ДСИ)  ще агитират за референдума в Македония, пише македонското електронно издание  “Телма“ . \r\nПарламентарната група на ДСИ заяви, че информира днес председателя на парламента, че ще вземе активно участие с всички свои депутати  в агитационната кампания за референдума на 30 септември. \r\n\"Имайки предвид нашите лични убеждения като депутати, но и партийните, стратегическите и идеологическите решения за интеграция на Македония в Европейския съюз и в НАТО, всички депутати от ДСИ, с подкрепата и на изпълнителната и местната власт, както и на гражданското общество, ще води кампания \"за\" Преспанското споразумение и успешна евроатлантическа интеграция на страната ни, защото успешен референдум ще генерира мир, стабилност, сигурност, върховенство на закона, равенство, икономическо развитие и социално благосъстояние и изграждане на нашата държава в рамките на  голямото евроатлантическо семейство \", се казва в изявлението на ДСИ. \r\nПредседателят на парламента Талат Джафери поиска от парламентарните групи да обявят в понеделник дали ще участват в кампанията за референдум и да обявят дали са \"за\" или \"против\". Парламентът, който ще проведе кампанията създаде Координационен орган. \r\n*** Първият заместник-министър на външните работи в Русия Владимир Титов  е приел новия български посланик в Москва Атанас Кръстин, който е връчил акредитивните си писма, предава  TACC . \r\n\"По време на срещата, са обсъдени състоянието и перспективите на руско-българското сътрудничество, потвърдено е намерението за задълбочаване на контактите в различни области, изграждане на взаимно изгодни търговско-икономически отношения\" - са информирали от Министерството на външните работи на Русия. Отбелязана е активизацията  на политическия диалог и започналото обсъждане на редица големи икономически и енергийни проекти. \" \r\nДипломатите също са обсъдили  отбелязването на 140-годишнината от Освобождението на България, съпроводено с мащабни мероприятия, допринесли за популяризирането на историческото, културното и хуманитарното сътрудничество между двете страни.\" – отбелязват от руското Външно министерство. \r\n*** САЩ са разкрили подробности за санкциите срещу Русия, предава  TACC . \r\nВ документ, издаден от Федералния регистър на САЩ се обявяват официално новите антируски санкции във връзка със случая „Скрипал“, които влизат в сила от 27 август. \r\nПреди всичко става дума за спиране на доставките до Москва на всички \"чувствителни\" стоки и технологии в сферата на националната сигурност, която се контролира от Министерството на търговията на САЩ в съответствие с правилата за контрол върху износа. След влизането в сила на санкциите, Вашингтон ще отхвърля исканията за износ на тази група стоки. Мерките също така предполагат  пълна забрана за отпускане на американски заеми на Русия. \r\nЩе се допускат и изключения от санкциите.  Държавният департамент е решил да не прекратява предоставянето на Русия на помощи  в съответствие със Закона за чуждестранната помощ от 1961 година. Изключения ще се правят и за  износа за Русия на продукти, свързани с космическите програми, както и на оборудване, целящо за да се гарантира безопасността [на полетите] на търговската авиация за пътници. \r\nИзключения, както беше отбелязано, също ще бъдат направени за износ и реекспорт за чисто търговски потребители и граждански крайни потребители на индивидуална основа. Санкциите няма да се прилагат към руски граждани, които работят с тези категории продукти като служители на фирми в САЩ и 100% дъщерни дружества на американски компании и други чуждестранни  компании в Русия. \r\n\"Тези мерки следва да бъдат изпълнени от отговорните служби и агенции на правителството на САЩ, и те ще се прилагат  най-малко за една година до второ нареждане\", - се посочва в документа, подписан от американския помощник държавен секретар за международна сигурност Кристофър Форд. \r\n*** Администрацията на американския президент Доналд Тръмп заяви в петък, че е отменила помощ  в размер на повече от 200 милиона долара, първоначално предназначена за палестинците в Ивицата Газа и Западния бряг, пренасочвайки ги към други \"значими проекти“, предава  AFP . \r\nСтарши служител на Държавния департамент заяви, че решението  е взето  \"по указание на президента\" след преглед на програмите за помощ на палестинските територии. \r\nТози ход \"взема предвид предизвикателствата, пред които е изправена международната общност за оказване на помощ в Газа, където контролът от страна на\" Хамас \"застрашава живота на гражданите на Газа и влошава и без това тежката хуманитарна и икономическа ситуация\", заяви официалният представител. \r\n*** Двама души са загинали при инцидент с противопожарни химикали в Народната библиотека в Белград, пише македонското електронно издание  “МКД“ , като се позовава на Радио и Телевизия Сърбия (РТС). \r\nДвама души на възраст от около 30 и около 50 години са загинали по време на инспекция на противопожарната система в библиотеката. По време на тестване на системата се е спукала тръба и химикалите са задушили работниците, които са били в затворено помещение. За сега не се съобщава официалната причина за смъртта им. Евакуирани са около 50 души от сградата на библиотеката. Не се съобщава за други пострадали. \r\nЗапочнало е разследване, а достъпът до библиотеката е ограничен до второ нареждане. \r\n*** Групата  държави срещу корупцията (ГРЕКО) – организация, в която членуват всички страни от Съвета на Европа, както и други страни, включително и САЩ е обявила  в  доклад, че Македония няма напредък в борбата с корупцията, съобщава македонската телевизия  “Алсат-М . \r\nВ последния си доклад се посочва, че от 19-те препоръки на Съвета на Европа са изпълнени само шест. Акцентът в доклада е анализирал евентуална корупция сред депутатите, където е направено заключението, че не е изпълнена частично препоръката. В доклада са изброени и скандали с Държавната комисия за предотвратяване на корупцията. \r\nСпоред ГРЕКО резултатите в Македония \"очевидно са разочароващи\" и настояват властите да предприемат конкретни мерки във връзка с препоръките, дадени преди четири години и половина.  \r\n\"Правителството има нулева толерантност към корупцията и престъпността, законите и правилата важат за всички еднакво. Борбата срещу корупцията и престъпността продължава ...“, заявяват от македонското правителство. \r\nВисокото ниво на корупция беше споменато и в последния доклад на Европейската комисия за напредъка на страната и ограничаването ѝ е една от основните предпоставки за започване на преговори за членство в Европейския съюз. \r\n*** Военноморските сили на САЩ  възстановяват формирование от времето на Студената война, предава  AFP . \r\nАмериканският флот в петък отбеляза официалното възстановяване на Втори американски  флот, съществувал по времето на Студената война, който бе закрит през 2011 година и сега се завръща заради засиленото напрежение с Русия. \r\nПрез май флотът обяви, че възстановява формированието, което е играло ключова роля през годините на Студената война с операции в Северния Атлантически океан и в подкрепа на  американските военноморски сили в Средиземно море. \r\nФлотът, създаден през 1950 година, е бил разформирован с цел спестяване на разходи по време на намаленото  напрежение с Москва. \r\nВтори американски флот изигра ключова роля по време на кризата с кубинските ракети през 1962 година, когато корабите му направиха  блокада, за да спрат съветските кораби да достигнат острова. \r\nФлотът ще отговаря за американските военноморски операции по източното крайбрежие на САЩ, както и в Северноатлантическия регион. \r\n\"Това е динамичният отговор на Съединените щати и американския военноморски флот на динамична среда за сигурност\", заяви на церемония на борда на самолетоносача \"Джордж Буш-старши\", началникът  на военноморския флот адмирал Джон Ричардсън. \r\n*** В Белия дом очакват Доналд Тръмп да помилва своя бивш сътрудник Пол Манафорт, пише американската редакция на авторитетното издание  Politico . \r\nСпоред изданието Тръмп смята, че Манафорт е \"смел мъж\" и няма да послуша съветите на неговите асистенти, които го разубеждават . \"Тръмп подготвя това, той нарича това разследване „лов на вещици“ и казва, че това никога би се случило на асистент на Хилъри Клинтън\", каза бивш служител на администрацията в публикацията. Както обаче пише изданието, други трима от неговите  събеседници, действащите служители на Белия дом, отбелязват, че не са получили никакви инструкции от Тръмп за възможното помилване. \r\nПо-рано в четвъртък говорителят на Белия дом Сара Сандърс заяви, че разговори относно евентуалното помилване на бившия шеф на предизборния щаб на президента на САЩ Доналд Тръмп Пол Манафорт не се провеждат и  ръководителя на държавата не е взел решение по този въпрос. \r\nВъв вторник съд в град Александрия (щата Вирджиния) издаде присъда по делото Манафорт, като го призна за виновен по осем от 18-те обвинения. Става дума за пет случая, свързани с нарушението на данъчното законодателство, два случая, свързани с нарушаването на банковото законодателство и укриването на чуждестранни сметки в банките. Според CNN максималната присъда, която заплашва Манафорт за всичките осем споменати по-горе престъпления , може да достигне 80 години. \r\n*** Повече от 200 души са задържани за убийства в рамките на един ден при специализирана операция в Бразилия, предава  AFP . \r\nПовече от 200 души бяха арестувани по обвинения в убийства за един ден в Бразилия в събота в координиранa акция насочена срещу насилието и по-специално убийствата на жени, каза правителството. \r\nВ рамките на деня са били задържани над 1000 души. В акцията са участвали  около 6 600 полицейски служители в цялата страна, според актуализираните данни на министерството на обществената сигурност. \r\nАкцията е част от усилията на правителството да реагира на все по-нарастващото насилие в Бразилия, включително рязкото увеличаване на броя на убийствата на жени и като цяло на насилието срещу жени. \r\nДо обяд бяха задържани 1 027 възрастни и 75 непълнолетни, съобщиха властите. \r\nОт тях 14 бяха арестувани по обвинения в убийство на жени и 143 други бяха обвинени в престъпления, свързани с така наречения закон \"Мария да Пенха\", който от 2006 г. утежни наказанията за домашно насилие. \r\nСред останалите арестувани има 225 души по стандартни обвинения в убийства, 224 по обвинения като притежание на наркотици или незаконно притежание на огнестрелни оръжия, а други 421 за други престъпления.", "date": "2018.08.25", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/25/2559723/politico-v-beliya-dom-ochakvat-donald-tramp-da-pomilva-svoya-bivsh-satrudnik-pol-manafort.html", "text": "В Белия дом очакват Доналд Тръмп да помилва своя бивш сътрудник Пол Манафорт, пише американската редакция на авторитетното издание  Politico . \r\nСпоред изданието Тръмп смята, че Манафорт е \"смел мъж\" и няма да послуша съветите на неговите асистенти, които го разубеждават . \"Тръмп подготвя това, той нарича това разследване „лов на вещици“ и казва, че това никога би се случило на асистент на Хилъри Клинтън\", каза бивш служител на администрацията в публикацията. Както обаче пише изданието, други трима от неговите  събеседници, действащите служители на Белия дом, отбелязват, че не са получили никакви инструкции от Тръмп за възможното помилване. \r\nПо-рано в четвъртък говорителят на Белия дом Сара Сандърс заяви, че разговори относно евентуалното помилване на бившия шеф на предизборния щаб на президента на САЩ Доналд Тръмп Пол Манафорт не се провеждат и  ръководителя на държавата не е взел решение по този въпрос. \r\nВъв вторник съд в град Александрия (щата Вирджиния) издаде присъда по делото Манафорт, като го призна за виновен по осем от 18-те обвинения. Става дума за пет случая, свързани с нарушението на данъчното законодателство, два случая, свързани с нарушаването на банковото законодателство и укриването на чуждестранни сметки в банките. Според CNN максималната присъда, която заплашва Манафорт за всичките осем споменати по-горе престъпления , може да достигне 80 години.  Юлиян Марков", "date": "2018.08.25", "title": "Politico: В Белия дом очакват Доналд Тръмп да помилва своя бивш сътрудник Пол Манафорт"}
{"url": "http://www.focus-news.net/news/2018/08/25/2559730/bloomberg-sasht-sa-predupredili-rusiya-che-shte-udaryat-otnovo-po-obekti-na-siriyskoto-pravitelstvo-ako-to-izpolzva-himicheski-orazhiya.html", "text": "САЩ са предупредили Русия, че ще ударят отново по обекти на сирийското правителство, ако то използва химически оръжия, предава  Bloomberg . \r\nСАЩ съобщиха на Русия, че са готови да предприемат силни военни действия срещу Сирия, ако президентът Башар Асад използва химическо оръжие, за да възстанови контрола върху някоя от последните си зони, държани от бунтовници в страната, според четирима високопоставени представители, запознати с дискусиите. \r\nАмерикански представители твърдят, че разполагат с информация, че Асад може да планира химическа атака в северозападната провинция Идлиб. На среща в четвъртък в Женева съветникът по националната сигурност Джон Болтън заяви пред руския си колега Николай Патрушев, че Америка е готова да реагира с по-голяма военна сила, отколкото е използвала в миналото срещу режима на Асад, според източници, които са поискали да останат анонимни, тъй като съдържанието на разговорите не е публично оповестено. \r\nНай-новото предупреждение е конкретно и идва в навечерието на вероятно  една от най-кървавите кампании в гражданската война в Сирия.  Юлиян Марков", "date": "2018.08.25", "title": "Bloomberg: САЩ са предупредили Русия, че ще ударят отново по обекти на сирийското правителство, ако то използва химически оръжия"}
{"url": "http://www.focus-news.net/news/2018/08/25/2559735/predstoyashti-sabitiya-v-stranata-za-25-avgust-agentsiya-fokus.html", "text": "*** \r\nДържавният глава Румен Радев ще участва в тържественото отбелязване на 141 години от Шипченската епопея през Руско-турската освободителна война от 1877-1878 г. Президентът ще се включи в туристическия поход, който в 11.45 часа ще достигне до връх Шипка. В 12.00 часа президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва. Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве.  \r\n*** \r\nВ 20.45 часа държавният глава Румен Радев ще приеме почетния строй на Националната гвардейска част на площад „Възраждане“ в Габрово в чест на 141-та годишнина от Шипченската епопея, след което ще произнесе слово. Тържествена проверка-заря е от 21.05 часа.  \r\n*** \r\nОт 13.30 часа министърът на образованието и науката Красимир Вълчев ще посети Професионална гимназия по селско и горско стопанство в Кърджали. На събитието е поканен и министър-председателят Бойко Борисов. \r\n*** \r\nОт 14.00 часа министър Боил Банов ще се запознае с последните открития при разкопките на скалния град Перперикон. На събитието е поканен и министър-председателят Бойко Борисов. \r\n*** \r\nОт 10.00 до 14.00 часа в парка „Заимов“ продължава инициативата „Зелена библиотека“, в която ще се включат българските поети Мирела Иванова и Бойко Ламбовски. \r\n*** \r\nОт 17.00 в специално изграден шампионски корнер в началото на алеята към НДК на ъгъла на ул. „проф. Фритьоф Нансен“ и бул. „Патриарх Евтимий“ всички фенове на волейбола в столицата ще могат да се докоснат до Световната купа по волейбол. \r\n*** \r\nОт 20.00 часа на хижа „Алеко” ще се проведе Алекова вечер, посветена на 123-годишнината на организираното туристическо движение. \r\n*** \r\nОт 11.00 часа в местността „Свети Георги“ ще се проведе Земляческа среща на село Гостун. \r\n*** \r\nОт 11.00 часа в хотел „Монте Кристо“ продължава втория ден  от регионалната среща на здравните медиатори от областите Благоевград, Кюстендил, Перник, София-област и София-град. \r\n*** \r\nОт 22.00 часа ще се проведе първото организирано за България Ветроходно плаване по пълнолуние. \r\n***  \r\nОт 09.30 часа в Спортен комплекс „Арена Килифарево“  ще се проведе Детски футболен празник. От 10.00 часа на площад „България“ започва Четвърти национален конкурс за хумористичен фолклор „Усукано по килифарски - 2018“.  \r\n*** \r\nВ 10.30 часа в римският град Никополис ад Иструм ще бъде открит международен фестивал „Нике-играта и победата“.  \r\n***  \r\nОт 20.00 часа в селото започва „Миндя Рок Фест“ – десето юбилейно издание.  \r\n***  \r\nОт 20.00 часа на сцена „Арт лято“ до ХГ „Борис Денев“  ще се проведе представяне на книга и филм за Гена Димитрова - „Обич за Гена“.  \r\n***  \r\nОт 20.00 часа на площад „България“ „Килифарево празнува“ – отбелязване на празника на Килифарево и 45 години от обявяването му за град. \r\n*** \r\nОт 20.30 часа кметът на Общината Огнян Ценков ще присъства на въздушното акробатично шоу, което ще се проведе на входната кула на крепостта \"Баба Вида\", в рамките на шестото издание на средновековния фестивал \"БъдинЪ\". \r\n*** \r\nОт 21.00 часа на басейн „Химик“, по повод празника на Димитровград ще се състои концерт на една от най-ярките балкански групи в твърдия рок сръбската „Alogiq\". Преди да излязат сърбите публиката ще бъде подгрята от момчетата от местната рок банда „Карбуратор\" и старазагорската „Dark lake\". Малко по-рано от 19.00 часа на бул. „Д. Благоев\" в отсечката от кръговото на Спортна зала до ул. „Ромен Ролан“ ще се състои истински екшън с каскади с БМВ, АТВ и мотори. \r\n*** \r\nОт 11.00 часа в Скейт парк в Градски парк „Свети Георги“ ще се проведе Extreme Teen Fest. \r\n*** \r\nОт 14.00 часа жители на квартал „Рилци” в Добрич възнамеряват да блокират пътя Добрич-Силистра заради нарушено водоподаване. \r\n*** \r\nОт 15.00 часа на централната пешеходна зона любители на автомобилния спорт ще могат да се насладят и разгледат ретро колите, част от XIV класик рали „Варненски автомобилен събор“. \r\n*** \r\nОт 21.00 часа ще се проведе \"Огнена фиеста Чиракман 2018\". \r\n*** \r\nВ 18.30 часа ще се състои тържественото откриване на празника на град Баня с водосвет и приветствия. \r\n*** \r\nПо повод празника на Кричим в 10.30 часа пред читалището в града ще бъде открита изложба „Ден година храни” и кулинарно състезание за деца. В 19.00 часа ще се отслужи празничен водосвет. В 19.20 часа присъстващите ще чуят поздравителен адрес от кмета на Общината Атанас Калчев. В 19.30 часа ще започне концерт „Петте сезона” на Стефан Диомов. В 20.40 часа жителите и гостите на града ще забавлява хумористът Звезделин Минков, а в 21.00 часа на сцената ще се качи Християна Лоизу, победител в четвъртия сезон на „X-Factor“. В полунощ ще има и празнична заря. \r\n*** \r\nОт 8.30 часа на площад „Велбъжд“ ще се проведе автомобилното състезание „Осогово”. \r\n*** \r\nОт 12.30 часа на площад „Велбъжд” ще бъде поставено началото на традиционното автомобилно рали „Планинско изкачване „Осогово”.   \r\n*** \r\nОт 20.00 часа в Античния театър в Пловдив ще се проведе първото издание на музикалния формат \"Jazz Ladies\". \r\n*** \r\nВ местността „Карандила“ ще се проведе XXVII-ми Национален събор на каракачаните в България. \r\n*** \r\nОт 9.00 часа в село Старозагорски бани ще се проведе Тринадесети национален тракийски фолклорен събор „Богородична стъпка“ 2018. \r\n*** \r\nОт 10.00 часа ще се проведе второто издание на Националното състезание по дебати „Загорка Open“. \r\n*** \r\nОт 9.30 часа на отбивката към плаж „Силистар“ кметът на Царево Георги Лапчев ще даде пресконференция за решението на Общински съвет - Царево по казуса „Силистар“.", "date": "2018.08.25", "title": "Предстоящи събития в страната за 25 август (Агенция „Фокус“)"}
{"url": "http://www.focus-news.net/news/2018/08/25/2559736/predstoyashti-mezhdunarodni-sabitiya-za-25-avgust-agentsiya-fokus.html", "text": "Проследяване на ситуацията около Сърбия и Косово и коментарите за промяна на границата и размяна на територии. \r\n***  Очаква се все повече депутати от македонския парламент да заявят финансиране за кампания за референдума. \r\n***  Папа Франциск ще посети Ирландия, за да присъства на Световната среща на семействата. \r\n***  Неонацисткото „Скандинавско съпротивително движение“ ще проведе демонстрация в Стокхолм. \r\n***", "date": "2018.08.25", "title": "Предстоящи международни събития за 25 август (Агенция \"Фокус\")"}
{"url": "http://www.focus-news.net/news/2018/08/25/2559734/gd-granichna-politsiya-intenziven-e-trafikat-na-vhod-za-leki-avtomobili-na-gkpp-kapitan-andreevo-gkpp-lesovo-i-gkpp-malko-tarnovo.html", "text": "Интензивен е трафикът на вход за леки автомобили на ГКПП „Капитан Андреево“, ГКПП „Лесово“ и ГКПП „Малко Търново“. Това съобщиха от пресцентъра на  ГД „Гранична полиция“ . Данните са към 6.00 ч. На границата със Сърбия, Македония, Гърция и Румъния движението е нормално на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.25", "title": "ГД „Гранична полиция“: Интензивен е трафикът на вход за леки автомобили на ГКПП „Капитан Андреево“, ГКПП „Лесово“ и ГКПП „Малко Търново“"}
{"url": "http://www.focus-news.net/news/2018/08/25/2559733/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще преобладава слънчево време, с временни увеличения на облачността. След обяд над западните планински райони ще превали и прегърми. Ще духа слаб до умерен южен вятър и температурите слабо ще се повишат. Максималните ще са между 30° и 35°, за София - около 30°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- \tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- \tпът I-1 Благоевград – ГКПП „Кулата“; \r\n- \tпът I-5 Русе – Велико Търново; \r\n- \tпът I-9 Варна – Бургас; \r\n- \tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- \tВсички автомагистрали;  \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- \tпът I-1 Благоевград-ГКПП „Кулата“; \r\n- \tпът I-4 п. в. „Коритна“-Велико Търново-Шумен; \r\n- \tпът I-5 Русе-Велико Търново; \r\n- \tпът I-8 ГКПП „Калотина“-София; \r\n- \tпът I-9 Варна-Бургас; \r\n- \tпът II-18 Околовръстен път София; \r\n- \tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Габрово: \r\nДвижението за транзитно преминаващите МПС в двете посоки по път I-5 Габрово – Шипка през проход \"Шипка\" е ограничено поради провеждане на национално честване на 141-та годишнина от Шипченската епопея. През прохода \"Шипка\" да се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. За местното движение и идващите от северозапад МПС движението се пренасочва по обходен маршрут: Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Ограничението е в сила за периода от 8:00 до 20:00 часа на 25.08.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nДвижението по път I-5 надлез Кирково – ГКПП Маказа от км 378+400 до км 378+700 се осъществява с повишено внимание поради строително ремонтни дейности.  \r\nСрок до 26.08.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 0+000 до км 15+000 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1503: Движението по път III-1503 в участък с. Крушовица – с. Бутан от км 0+000 до км 6+300 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 29.08.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-4402: Движението по път III-4402 Горна Росица – Гъбене – Враниловци  от км 0+000 до км 4+237  е ограничено поради провеждане на състезание за световен шампионат по мотокрос за “Гран при България 2018” на мотополигон “ Горна Росица. Ограничението е валидно за периода от 06:00 ч. на 25.08.2018 г. /събота/ до 20:00 ч. на 26.08.2018г. /неделя/. Движението се осъществява по следния обходен маршрут: по път II-44 Севлиево – Габрово от км 8+510 до км 12+450 и по път GAB 2181 II - /II- 44, Севлиево – Драгановци/ - Горна Росица. Поставена е необходимата сигнализация. Срок до 20:30 ч. на 26.08.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще  бъде затваряно за кратки периоди от 10 мин. Участъкът е сигнализиран с пътни знаци.  Ремонтните дейности ще се извършват за времето от  08:00 до 14:00 ч. до 31.08.18 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 31.08.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 02.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.25", "title": "Актуална пътна обстановка"}
{"url": "http://www.focus-news.net/news/2018/08/25/2559732/ria-novosti-rusiya-gotvi-otgovor-na-vazstanovyavaneto-na-vtori-amerikanski-flot.html", "text": "Русия готви отговор на възстановяването на Втори американски флот, предава  РИА Новости \r\nРусия счита, че възстановяването на формированието от времето на Студената война застрашава северните морски комуникации на Русия и във връзка с това Москва планира „определени адекватни стъпки“ за обезпечаване на сигурността в Арктическия район. \r\n„Северния Атлантик, в това число Приполярието и Заполярието. Създаването на този флот носи опасност за нашите северни морски комуникации“, заяви заместник-председателят на Съвета за сигурност на Руската федерация.  Юлиян Марков", "date": "2018.08.25", "title": "РИА Новости: Русия готви отговор на възстановяването на Втори американски флот"}
{"url": "http://www.focus-news.net/news/2018/08/25/2559737/plovdiv-dvizhenieto-po-am-maritsa-pri-km-16-v-posoka-sofiya-vremenno-se-osashtestvyava-v-edna-lenta-poradi-ptp.html", "text": "Временно движението по АМ „Марица“ при км 16 в посока София се осъществява в една лента, поради ПТП. Това съобщиха от пресцентъра на  Агенция \"Пътна инфраструктура\" . Ограничено е движението в активната лента като трафика се осъществява в изпреварващата лента. Движението се регулира от пътна полиция.", "date": "2018.08.25", "title": "Пловдив: Движението по АМ „Марица“ при км 16 в посока София временно се осъществява в една лента, поради ПТП"}
{"url": "http://www.focus-news.net/news/2018/08/25/2559740/ministar-krasimir-valchev-shte-poseti-profesionalna-gimnaziya-po-selsko-i-gorsko-stopanstvo-v-kardzhali.html", "text": "Министърът на образованието и науката Красимир Вълчев ще посети днес от 13.30 часа Професионална гимназия по селско и горско стопанство в Кърджали. Това съобщиха от пресцентъра на  Министерството на образованието и науката . Сградата на училището се ремонтира със средства от ОП „Региони в растеж\" в размер на 1.3 млн. лева. На събитието е поканен и министър-председателят Бойко Борисов.", "date": "2018.08.25", "title": "Министър Красимир Вълчев ще посети Професионална гимназия по селско и горско стопанство в Кърджали"}
{"url": "http://www.focus-news.net/news/2018/08/25/2559741/regnum-mvnr-na-rusiya-otbelyaza-aktivizatsiya-na-satrudnichestvoto-s-balgariya.html", "text": "В Москва се състоя среща между първия заместник-министър на външните работи на Русия Владимир Титов и българския посланик Атанас Кръстин, предава   Regnum. \r\nПо време на преговорите двамата са обсъдили перспективите на сътрудничеството между страните и са се договорили за засилването на връзките в търговско икономическата сфера. Руската страна е отбелязала активизация на диалога заради мащабните проекти в сферата на икономиката и енергетиката. \r\n„Мащабните мероприятие, проведени тази година по повод 140-годишнината от Освобождението на България в резултат на Руско-турската война от 1877-1878 г. способстваха за напредъка на историческото и културно-хуманитарно взаимодействие между двете страни. \r\nНа 1 август президентът на България Румен Радев заяви, че Русия е традиционен партньор на ЕС. Той призова Москва и Брюксел да се откажат от „агресивния тон“ и вместо това да положат усилия по налагането на прагматичен диалог.  Виктор Турмаков", "date": "2018.08.25", "title": "Regnum: МВнР на Русия отбеляза активизация на сътрудничеството с България"}
{"url": "http://www.focus-news.net/news/2018/08/25/2559743/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-apostoli-petar-i-pavel-v-svoge.html", "text": "Днес, в празничния за християните неделен ден, с благословението на Негово светейшество Българския патриарх и Софийски митрополит Неофит, в храм \"Св. апостоли  Петър и Павел\", град Своге, ще бъде отслужена архиерейска света Литургия, предаде репортер на  Агенция \"Фокус\" . Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит. Началото е в 9.30 часа.  По-късно, от 15.00 часа,  ще бъдат осветени стенописи в село Венковец, Ихтиманска духовна околия на Софийска епархия.   \r\nНикола ПЕТКОВ", "date": "2018.08.25", "title": "София: Белоградчишкият епископ Поликарп ще оглави архиерейска света Литургия в храм \"Св. апостоли  Петър и Павел\" в Своге"}
{"url": "http://www.focus-news.net/news/2018/08/25/2559738/nimh-vremeto-shte-bade-predimno-slanchevo-maksimalnite-temperaturi-shte-sa-mezhdu-30-i-35.html", "text": "Днес времето ще е предимно слънчево, с временни увеличения на облачността. След обяд на места в западните планински райони ще превали и прегърми. Ще духа слаб до умерен южен вятър и температурите слабо ще се повишат. Максималните ще са между 30° и 35°, за София - около 30°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) при Българската академия на науките (БАН) . \r\n По Черноморието ще е предимно слънчево. Ще духа слаб до умерен предимно източен вятър. Максималните температури ще са 28-30°. Температурата на морската вода е  около 27°. Вълнението на морето ще е 2-3 бала. \r\nВ планините ще е предимно слънчево. След обяд над масивните от Западна България ще се развива купеста и купесто-дъждовна облачност и на места ще превали и прегърми. Ще духа слаб до умерен вятър от запад-югозапад. Максималната температура на височина 1200 метра ще е около 24°, на 2000 метра – около 17°. \r\nАтмосферното налягане слабо ще се понижи и ще е малко по-ниско от средното за месеца.", "date": "2018.08.25", "title": "НИМХ: Времето ще бъде предимно слънчево, максималните температури ще са между 30° и 35°"}
{"url": "http://www.focus-news.net/news/2018/08/25/2559739/prezidentat-rumen-radev-shte-uchastva-v-natsionalnoto-chestvane-na-141-godini-ot-shipchenskata-epopeya.html", "text": "Днес държавният глава Румен Радев ще участва в тържественото отбелязване на 141 години от Шипченската епопея през Руско-турската освободителна война от 1877-1878 г. Това съобщиха от  прессекретариата на държавния глава . Президентът ще се включи в туристическия поход, който в 11.45 часа ще достигне до връх Шипка. В 12.00 часа президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва. Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве. В 20.45 часа държавният глава ще приеме почетния строй на Националната гвардейска част на площад „Възраждане“ в Габрово в чест на 141-та годишнина от Шипченската епопея, след което ще произнесе слово. Тържествена проверка-заря е от 21.05 часа.", "date": "2018.08.25", "title": "Президентът Румен Радев ще участва в националното честване на 141 години от Шипченската епопея"}
{"url": "http://www.focus-news.net/news/2018/08/25/2559742/ministar-boil-banov-shte-se-zapoznae-s-poslednite-otkritiya-pri-razkopkite-na-skalniya-grad-perperikon.html", "text": "Министърът на културата Боил Банов ще се запознае с последните открития при разкопките на скалния град Перперикон. Това съобщиха от пресцентъра на  Министерство на културата . Министър Банов ще пристигне на мястото на разкопките в 14.00 днес. Те ще бъдат представени от ръководителя на обекта проф. Николай Овчаров.  \r\nПо време на проучванията беше открита най-голямата известна до този момент раннохристиянска църква в Родопите. Трикорабната базилика е дълга 35 м и широка 14 м. В нея са запазени цели колони, капители, корнизи и др. архитектурни детайли. Храмът е седалище на местните епископи и е създаден в края на V – началото на VІ в. \r\nКрай църквата археолозите разкриват и множество късноантични и средновековни сгради, както и обширен некропол от ХІІІ - ХІV в. \r\nНа събитието е поканен и министър-председателят Бойко Борисов.", "date": "2018.08.25", "title": "Министър Боил Банов ще се запознае с последните открития при разкопките на скалния град Перперикон"}
{"url": "http://www.focus-news.net/news/2018/08/25/2559744/kmetat-na-tsarevo-georgi-lapchev-shte-dade-preskonferentsiya-na-otbivkata-kam-plazh-silistar.html", "text": "Кметът на Царево Георги Лапчев ще даде пресконференция за представителите на медиите днес в 9.30 часа на отбивката към плаж „Силистар“ по повод решението на Общински съвет - Царево за изработване на план за застрояване в местността Силистар, след като вчера председателят на ПП ГЕРБ Бойко Борисов му разпореди да задържи и да не изпълнява решението. Това съобщиха от пресцентъра на  ПП ГЕРБ . Председателят на ГЕРБ възложи на кмета на Царево да не изпълнява решението до пълното убеждаване на обществеността в правотата на това решение на Общински съвет – Царево.", "date": "2018.08.25", "title": "Кметът на Царево Георги Лапчев ще даде пресконференция на отбивката към плаж „Силистар“"}
{"url": "http://www.focus-news.net/news/2018/08/25/2559747/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-bogoroditsa-v-selo-vetren-dol.html", "text": "Днес, в празничния за християните неделен ден, с благословението на Негово Високопреосвещенство Пловдивския митрополит Николай Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще отслужи Архиерейска света Литургия в  храм \"Св. Богородица\", село Ветрен дол на Пловдивска епархия, предаде репортер на  Агенция \"Фокус\" . Началото е в 9.00 часа.  \r\nНикола ПЕТКОВ", "date": "2018.08.25", "title": "Пазарджик: Константийският епископ Яков ще оглави архиерейска света Литургия в храм \"Св. Богородица\" в село Ветрен дол"}
{"url": "http://www.focus-news.net/news/2018/08/25/2559746/sofiya-vavezhda-se-organizatsiya-na-dvizhenieto-za-zasnemane-na-reklamen-klip.html", "text": "Въвежда се организация на движението за заснемане на рекламен клип. Това съобщиха от пресцентъра на  Столична община.   Забранява се престоят и паркирането на пътни превозни средства, с изключение на автомобилите на снимачния екип и без да се засягат местата в режим на платен паркиране „служебен абонамент”, както следва:  \r\nОт 08.30 до 14.00 часа на 25 август 2018 г.:  \r\n- на пл. „Папа Йоан Павел ІІ” между ул. „Милин камък” и ул. „Калиакра“;  \r\n- на ул. „Калиакра” между ул. „Розова долина” и ул. „Милин камък”.  \r\nОт 15.00 до 22.00 часа на 25 август 2018 г.:  \r\n- на ул. „Добромир Хриз” между ул. „Момчил войвода” и ул. „Крали Марко”;  \r\n- на ул. „Момчил войвода” между ул. „Ивац войвода” и ул. „Хан Омуртаг”.  \r\n1.3. От 16.00 до 20.00 часа на 26 август 2018 г. на ул. „Кн. Борис І” между ул. „Иван Денкоглу” и ул. „Солунска“.", "date": "2018.08.25", "title": "София: Въвежда се организация на движението за заснемане на рекламен клип"}
{"url": "http://www.focus-news.net/news/2018/08/25/2559731/reuters-sadiyata-po-deloto-manafort-predupredi-donald-tramp-da-ne-pomilva-svoya-bivsh-satrudnik.html", "text": "Съдията по делото „Манафорт“ Пола Дънкан предупреди Доналд Тръмп да не помилва своя бивш сътрудник, предава  Reuters . \r\n„Той изобщо не бивада го помилва. Мисля, че това би било голяма грешка \", заяви 54-годишната Дънкан пред агенцията след интервю в петък, като добави, че тя вярва, че това ще бъде грешка от морална и политическа гледна точка. \r\n„ Ако президентът Тръмп му прощава, без той изобщо да лежи в затвора, ще изглежда, че президентът Тръмп казва, че е правилно да се нарушава закона. Не е правилно да нарушаваме закона“, заяви Дънкан. \r\nТръмп оцени тежкото положение на Манафорт, докато съдът все още не се е произнесъл, като нарече делото за данъчни и банкови измами срещу бившия ръководител на предизборната му кампания Пол Манафорт \"много тъжно\" и го похвали като \"много добър човек\".  Юлиян Марков", "date": "2018.08.25", "title": "Reuters: Съдията по делото „Манафорт“ предупреди Доналд Тръмп да не помилва своя бивш сътрудник"}
{"url": "http://www.focus-news.net/news/2018/08/25/2559750/sofiya-vavezhda-se-organizatsiya-na-dvizhenieto-za-remont-na-bulbalgariya-v-uchastaka-ot-bulakad-ivan-geshov-do-bulgotse-delchev.html", "text": "Въвежда се организация на движението за ремонт на бул.„България” в участъка от бул.“Акад. Иван Гешов“ до бул.“Гоце Делчев“. Това съобщиха от пресцентъра на  Столична община.  \r\nОт 00.00 часа на 25 август 2018 г. до 24.00 часа на 9 септември 2018г. се забранява влизането на пътни превозни средства по пътното платно на бул. „България” в участъка от бул.“Акад. Иван Гешов“ до бул.“Гоце Делчев“ в посока център. Движението ще се извършва двупосочно в западното пътно платно на булеварда, както следва:  \r\n- в една пътна лента в посока от бул.“Акад. Иван Гешов“ към бул.“Гоце Делчев“;  \r\n- в две пътни ленти в посока от бул.“Гоце Делчев“ към бул.“Акад. Иван Гешов“.  \r\nОт 25 август 2018 г. до 24.00 часа на 9 септември 2018 г. се закрива спирка с код 1301 “Площад Ручей” в посока бул. “Акад. Иван Гешов“ за автобусни линии № 64, 83, 204 и N 4. Закрива се спирка с код 0314 “бул. Гоце Делчев” в посока бул. “Акад. Иван Гешов“ за автобусни линии с номера 64, 83, 204, 304 и 4. Разкриват се временни спирки, както следва:  \r\n-\tза автобусни линии с нмера 64 и 304 на бул. „България“ на 50 м преди кръстовището с бул.“Гоце Делчев“ в посока бул. „Акад. Ив. Ев. Гешов“;  \r\n-\tза автобусна линия № 83 на бул. Гоце Делчев на 50 м преди  кръстовището с бул. „България“ в посока бул. Акад. „Ив. Ев. Гешов“.", "date": "2018.08.25", "title": "София: Въвежда се организация на движението за ремонт на бул.„България” в участъка от бул.“Акад. Иван Гешов“ до бул.“Гоце Делчев“"}
{"url": "http://www.focus-news.net/news/2018/08/25/2559751/denyat-25-avgust-v-svetovnata-istoriya.html", "text": "През 383 г. е убит римският император Грациан. Флавий Грациан е римски император от 375 г. до 383 г. Роден е в Срем (Sirmium) през 359 г. Син на Валентиниан I. Отначало е император на Западната империя, заедно с брат си Валентиниан II; после става източен император, като взема за свой помощник Теодосий. През 1580 г. - испанците превземат Лисабон и присъединяват Португалия към територията на Испания. Република Португалия е държава в Югозападна Европа. През 1753 г. - френският естествоизпитател Жорж Луи Льоклерк /Бюфон/ представя пред Академията на науките своя монументален труд “Естествена история”. През 1758 г. - по време на битката при селцето Зорндорф (днес Сарбиново, Полша) Прусия побеждава руснаците. 1825 г. - след въстание срещу Бразилия, Република Уругвай обявява независимостта си. През 1875 г. английският моряк Матю Уеб става първият човек, преплувал Ла Манша. той преодолява разстоянието от Дувър до Кале за 21 часа и 45 минути. 1944 г. - Съюзническите войски освобождават Париж от немска окупация. На 25 август е роден Иван ІV Грозни. На 25 тази дата  умират: френският крал Людовик ІХ, физикът Майкъл Фарадей и философът Фридрих Ницше.  \r\n2016 г. \r\nТурция изпраща още танкове в северната част на Сирия, за да продължи офанзивата си срещу Ислямска държава и Кюрдските Народни Звена за Защита \r\n2014 г. \r\nМинистър-председателят на Франция Манюел Валс сформира ново правителство. \r\n2014 г.  \r\nПрезидентът на Украйна Петро Порошенко разпуска парламента. \r\n2013 г.  \r\nПри употреба на химическо оръжие в Сирия загиват над 400 човека. \r\n2011 г.  \r\nНационалният преходен съвет на Либия премества седалището си от Бенгази в Триполи. Генералният директор на ЮНЕСКО Ирина Бокова отправя апел към бунтовниците, да не допускат разграбване на културните богатства на Либия, както това става в Ирак и Афганистан. \r\n2011 г.  \r\nПрезидентът на Шри Ланка Махинда Раджапакса който заема поста на 19 ноември 2005 г. отменя закона за извънредното положение въведен в страната преди 28 години. \r\n1991 г. \r\nБеларус провъзгласява независимост от Съветския съюз. Страната е оглавена от Станислав Шушкевич, който през 1994 г. е заменен от Мечислав Гриб. През юли 1995 г. е избран първият президент на страната - Александър Лукашенко. \r\n1989 г. \r\nНАСА получава уникални снимки от повърхността на Нептун, след като покрай планетата преминава космическата сонда \"Вояджър - 2\". \r\n1944 г. \r\nПо време на Втората световна война Съюзническите войски освобождават Париж от германска окупация. \r\n1935 г. \r\nВ СССР са разстреляни участниците в т.нар. \"троцкистко-зиновиевски център\". Това са болшевики, заемали доскоро висши постове в управлението на страната, отстранени от Сталин чрез изфабрикувано обвинение. Те са реабилитирани през 1988 г. \r\n1921 г. \r\nСАЩ подписват мирен договор с Германия. През 1918 г. отказват да вземат участие в изготвянето и подписването на Версайския мирен договор, уредил отношенията между победители и победени след Първата световна война. \r\n1875 г. \r\nАнглийският моряк Матю Уеб става първият човек, преплувал Ла Манша. Той преодолява разстоянието от Дувър до Кале за 21 часа и 45 минути. \r\n1825 г. \r\nСлед въстание срещу Бразилия, Република Уругвай обявява независимостта си.  \r\nРепублика Уругвай се намира в югоизточната част на Южна Америка, граничи с Атлантическия океан. Населението й е 3 милиона и 400 хиляди души, а площта й е 176 хиляди квадратни километра. Първоначално през 17 век страната е населявана от португалци и испанци. След 1726 г. столица на страната става Монтевидео, с което се утвърждава и доминацията на Испания. 50 години по-късно Уругвай става част от вицекралството Рио Де Ла Плата. Получава независимост от Испания през 1811 г., като през 1821 г. отново попада под португалска власт и става провинция на Бразилия. В периода 1864 -1870 г. страната се съюзява с Бразилия и Аржентина срещу Парагвай във Войната на Тройния алианс. \r\n1758 г. \r\nПо време на битката при селцето Зорндорф (днес Сарбиново, Полша) Прусия побеждава руснаците. Сраженията отнемат живота на 1000 души. Битката е част от Седемгодишната война, която се води между Франция и Англия от 1756 до 1763 г. През август Уилям Фермор навлиза с отряд от 43 хиляди войници на 100 километра от Берлин, където възнамерява да се присъедини към разположените там австрийски отряди. Кралят на Прусия Фредерик втори разбира това като заплаха за Берлин и се придвижва в тила на руснаците, които от своя страна окупират Зорндорф. \r\n1753 г. \r\nФренският естествоизпитател Жорж Луи Льоклерк /Бюфон/ представя пред Академията на науките своя монументален труд “Естествена история”. \r\n1580 г. \r\nИспанците превземат Лисабон и присъединяват Португалия към територията на Испания. \r\nРепублика Португалия е държава в Югозападна Европа. Заема западната част на Пиренейския полуостров, Азорските острови и Мадейра в Атлантическия океан. Площта й е 92 345 кв. км. Население - 10 100 000 жители (към 1996 г.). 90% от населението са католици. Официалният език е португалски. Столица - Лисабон. Паричната единица е евро (до 2002 г. ескудо). Административно-териториално деление: 22 окръга. Островите след 1976 г. се ползват с вътрешна автономия. Владение на Португалия до 1951 г. е Аомън (Макао). Глава на държавата е президент. Законодателен орган - еднокамарен парламент - Събрание на републиката. На тази дата са родени: \r\n1981 г. \r\nРодена е Рейчъл Сара Билсън - американска актриса. Прави телевизионния си дебют през 2003 г. и впоследствие печели популярност с ролята си на Самър Робъртс в сериала „Ориндж Каунти - Кварталът на богатите“. \r\n1970 г. \r\nРодена е Клаудия Шифър, германски топмодел. \r\n1951 г.  \r\nРоден е Робърт Джон Артър Халфорд - английски певец и текстописец, известен най-вече като вокал на британската хеви-метъл група Джудас Прийст. Халфорд прави впечатление с големия си гласов диапазон, пискиливите си крясъци и имиджа си на рокер. \r\n1949 г. \r\nРоден е Джийн Симънс - американски музикант, певец и телевизионна звезда. \r\nСимънс е основна фигура и един от основателите на рок състава от 70-те Кис. Известен е още със сценичното си превъплъщение като демон в характерните концертни изяви на бандата. Изпълнението му включва свирене на бас китара, бълване на огън, плюене на кръв и показване на дълъг език. \r\n1938 г. \r\nРоден е английският писател Фредерик Форсайт. Служил е в кралските ВВС на Великобритания. Работил е в Ройтерс, бил е кореспондент в Берлин, Париж и Прага. Отразява гражданската война в Нигерия. Автор на: \"Историята на Биафра\", \"Денят на чакала\", \"Юмрукът на Бог\" и др. \r\n1930 г. \r\nРоден е шотландският киноактьор Шон Конъри. Смята се за най-добрия изпълнител на ролята на Джеймс Бонд. Участва в \"Името на розата\", \"Клопка\" и др. \r\n1918 г. \r\nРоден е американският композитор и диригент Ленард Бърнстейн (1918 - 1990). Автор на мюзикъла \"Уестсайдска история\". \r\n 1912 г. \r\nРоден е Ерих Хонекер (1912 - 1994) - последният държавен глава на ГДР. През 1929 г. постъпва в Комунистическата партия на Германия. Обучава се в школата на Комунистическия интернационал на младежта в Москва. От 1934 г. работи нелегално в различни области на Германия като ръководител на организации на Комунистическия младежки съюз. През 1935 г. е арестуван, през 1937 г. осъден на 10 години затвор (освободен през 1945). Секретар (от 1958 г.), първи секретар на ЦК на съюза на Социалистическата единна партия на Германия (СЕПГ) (1971 г. – 1976 г.), от 1976 г. - генерален секретар на ЦК на СЕПГ. Депутат в Народната палата на ГДР (от 1949 г.), председател на Националния съвет за отбрана (от 1971 г.), председател на Държавния съвет на ГДР (от 1976 г.). Свален от поста на пленум на ГЕСП (ноември 1989 г.). Прехвърлен в Москва с хеликоптер през 1991 г. След заповед на руските власти да напусне страната до юли 1992 г. се крие в посолството на Чили; предава се на властите на ФРГ. Основното обвинение срещу него е убийството на 118 души, опитали се да избягат от ГДР; освободен и емигрира. След продължително боледуване, през 1994 г. умира в Чили, където живее след рухването на Берлинската стена. \r\n1900 г. \r\nРоден е Сър Ханс Адолф Кребс - английски биохимик, германец по произход, член на Лондонското кралско дружество от 1947 г. и на Националната академия на САЩ, професор. Описва основните реакции на аеробното окисляване - цикъл на трикарбоновите киселини. Получава Нобелова награда за медицина и биология за 1953 г. Умира на 22 ноември 1981 г. в Оксфорд. \r\n1987 г.  \r\nРодена е Блейк Кристина - американска актриса, най-известна с участията си във филма Женско и в базирания на книга сериал Клюкарката. Списание FHM я поставя на 9 място в класацията на 100те най-красиви жени за 2008 година, като през същата година дебютира и в класацията на AskMen Top 99 Women. След нейния брак през септември 2012 с актьора Райън Рейнолдс, Лайвли се премества от Ню Йорк до близкия малък град Бедфорд. \r\n1841 г. \r\nРоден е Теодор Кохер - швейцарски хирург, един от основоположниците на съвременната асептична хирургия. През 1865 г. завършва Медицинския факултет на Бернския университет. Предлага редица хирургически инструменти, носещи неговото име, както и хирургически методи за лечение на заболявания на щитовидната жлеза. Получава Нобелова награда за физиология и медицина за 1909 г. Умира на 27 юли 1917 г. в Берн. \r\n1819 г. \r\nРоден е Алън Пинкертън (1819 - 1884). Създател е на първата частна детективска агенция в САЩ. \r\n1530 г. \r\nРоден е Иван ІV Василевич (Грозни) - първият руски владетел, получил титлата цар на цяла Русия (от 1547 г.). Син на Василий III Иванович. Активно се включва в държавната политика от времето на създаването на т. нар. Избрана рада (1549), чийто фактически ръководител е А. Ф. Адашев. Стреми се да укрепи самодържавието и да централизира държавата. През 1549 г. – 1560 г. провежда реформи в областта на централното и местното управление, реорганизация на армията и др. В резултат на военните походи на Иван ІV Василевич през 1547 г. – 1552 г. е присъединено Казанското ханство, през 1556 г. - Астраханското ханство; под руска зависимост попадат сибирския хан Едигер (1555 г.) и Голямата Нагайска орда (1557 г.). След падането на Радата през1560 г. Иван ІV Василевич еднолично провежда политика за укрепване на самодържавната власт. Воюва неуспешно с Ливония за излаз на Балтийско море, но през 1851 г. започва присъединяването на Сибир. Още по време на Ливонската война засилва борбата си с остатъците от феодалната разпокъсаност; най-разпространени методи за борба с политически противници стават заточението и смъртното наказание; през 1565 г. е въведена опричнината. Избити са голяма част от привържениците на Владимир Андреевич Старицки, а през 1569 г., самият Старицки бива заставен да изпие отрова. Наказани са Новгород и Псков в обвинение за стремеж към поданство на \"литовския крал\". Сред народа Иван ІV Василевич получава прозвището \"Грозни\". Голяма е ролята му в разработването на официалната идеология на самодържавието. Мнителността и недоверчивостта му с годините се засилват. Това се отразява в манията му за преследване, садистични наклонности, необуздан гняв (в резултат на едно такова гневно избухване през 1582 г. убива сина си Иван). Иван ІV Василевич е образован за времето си човек, с литературни наклонности. Оказва влияние върху съставянето на редица литературни паметници от средата на ХVI в., изиграва важна роля в организацията на книгопечатането; по негова инициатива е осъществено строителството на храма \"Василий Блажени\" в Москва. Умира на 18 март 1584 г. в Москва. На тази дата умират: \r\n2012 г.  \r\nУмира Нийл Армстронг - първият човек стъпил на Луната.  \r\nНа 21 юли 1969 г. с думите „Една малка крачка за човека - един голям скок за човечеството...“ „Една малка крачка за човека - един голям скок за човечеството...“ Нийл Армстронг оставя първите човешки следи по повърхността на Луната. Той престоява на нейната повърхност общо 2 часа и 31 мин. \r\n2009 г.  \r\nУмира Едуард Мор Кенеди, известен като Тед Кенеди - американски сенатор от Масачузетс, член на Демократическата партия, избран за първи път на този пост през ноември 1962 година. Той е най-малкият брат на Джон Кенеди и Робърт Кенеди. \r\nНа 20 май 2008 година е диагностициран с тумор на мозъка. На 2 юни е подложен на 3,5 часа операция. Въпреки че операцията се счита за успешна, прогнозата не е много ясна, защото операцията сама по себе си може да продължи живота само с няколко месеца, през които се разчита на други методи на лечение. \r\n2007 г.  \r\nУмира Антонио Хосе Пуерта Перес - испански футболист, халф на ФК Севиля. \r\nПочива 22-годишен на 28 август 2007, след като три дни по рано колабира, след пресилване и дихателен недостиг на терена, по време на игра. \r\n2001 г. \r\nВ самолетна катастрофа на Бахамските острови загива ар енд би певицата Алая (1979 - 2001). Алая Дейна Хоутън е родена на 16 януари 1979 г. в Бруклин. Започва кариерата си през средата на `90-те години, подпомагана от Миси Елиът и Тимбаленд. След снимки за “Rock The Boat”, тя се качва на частен самолет със 7 свои приятели. Излитайки, самолетът загубва височина и се разбива. Загиват всичките хора в него, както и пилотът \r\n2001 г.  \r\nУмира Лазар Донов Мойсов с псевдоним Паниковски - югославски журналист, политик и дипломат. \r\nМежду 1948-1951 година е министър на правосъдието на Социалистическа Република Македония. Според Темелко Нешков Мойсов участва в политическия терор над изявените българи в този период. Междувременно започва дипломатическа кариера. Първо е посланик на Югославия в СССР и Монголия между 1958-1961 година, след това е посланик в Австралия от 1967 до 1969 година. До 1974 година е посланик в Организацията на обединените нации, Гаяна и Ямайка. Между 1974 и 1982 година е външен министър на Югославия и между 1977-1978 година е президент на генералното събрание на Организацията на обединените нации. От 1980 до 1981 година е председател на ЦК на КП на Югославия, а между 1982-1984 е отново външен министър на Югославия. След 1984 година е член на колективното председателство на Югославия, а между 1987-1988 година е и негов председател и фактически държавен глава на Югославия.  \r\n2001 г.  \r\nУмира Петре Бакевски - поет, разказвач, публицист и театрален критик от Република Македония. \r\nРаботи като новинар и театарален критик. Редактор е на културната рубрика на весника „Вечер“. Бил е директор и главен редактор на книгоиздателството „Детска радост“ при НИП „Нова Македония“. Бил претседател на Съветат на Стружките вечери на поезията. Член е на Дружеството на писателите на Македония от 1974 година. \r\n1984 г. \r\nУмира американският писател Труман Капоти (1924 - 1984). Роден е на 30 септември 1924 г. в Нови Орлеан. Първият му роман е “Други гласове, други стаи” (1948). Издава още: “Дървото на нощта” (1949), повестите “Арфата на тревите” (1953), “Закуска в Тифани” (1958), романа “Хладнокръвно” (1966; определян като “неизмислен роман”, “нова журналистика” или “журналистика разследване”), сбирката “Музика за хамелеони” (1980), сбирка с автобиографична и документална проза, пиеси (“Арфата на тревите”, “Къщата на цветята”), филмови сценарии (“Бий дявола”, “Невинните” и др.). Два пъти е носител на наградата “О. Хенри”. \r\n1976 г. \r\nУмира Ейвинд Юнсон – шведски писател, носител на Нобелова награда за литература (1974 г.; заедно с Хари Мартинсон). Той е роден на 29 юли 1900 г. Романи: “Коментарии към звездопада” (1929 г.), “Роман за Улуф” (автобиографичен; ч. 1-4, 1934-1937 г.), “Нощни маневри” (1938 г.), “Завръщането на воините” (1940 г.), “Крилон” (1941-1945 г.), “Вълнуващият се бряг” (1946 г.); исторически романи: “Мечти за рози и огньове” (1949 г.), “Епохата на Негово Величество” (1960 г.), “Дългият ден на живота” (1964 г.), “Няколко крачки в тишината” (1973 г.) и др.; сборници с новели: “Четирима непознати” (1924 г.), “Седем живота” (1944 г.). \r\n1908 г. \r\nУмира Антоан Анри Бекерел - френски физик, член на Френската академия на науките от 1889 г., лауреат на Нобелова награда за физика за 1903 г. Роден е на 15 декември 1852 г. Син на А. Е. Бекерел. Професор в Парижкия национален естественоисторически музей от 1892 г. и Политехническото училище (1895 г.). Научните му изследвания и трудове са в областта на оптиката, електричеството, магнетизма, фотохимията, електрохимията и метеорологията. Изучавайки действието на различни луминесцентни вещества върху фотоплака, през 1896 г. той открива радиоактивното излъчване на солите на уран. По-късните опити за изследване на това излъчване, проведени от Мария Склодовска-Кюри и Пиер Кюри, водят до откриването на радиоактивността. Единицата за радиоактивност от системата SI (СИ) бекерел (Bq) носи неговото име, въпреки широкото разпространение на извънсистемната единица кюри (Ci) (1Ci = 3, 7. 1010 Bq). \r\n1900 г. \r\nУмира германският философ Фридрих Ницше (1844 - 1900). Роден е на 15 октомври 1844 г. в Рьокен, близо до Лютцен, Саксония. Следва в Бон и Лайпциг. Първоначално се увлича от древногръцката култура, за кратко е под влияние на позитивизма. Ницше продължава идеалистическата линия на Шопенхауеровия волунтаризъм, като си поставя за задача да преодолее неговия песимизъм и съзерцателност. Според него \"волята за власт\" е първична движеща сила, с която се обяснява поведението на човека и цялата човешка история, и нейно висше въплъщение е \"свръхчовекът\". Той е господар на себе си и затова господства и над останалите, като признава за единствен критерий за доброто и злото собствената си воля. \"Свръхчовекът\" издига в свой култ силата във всичките й форми. Ницше е привърженик на социалния дарвинизъм. По-важни съчинения: \"Произходът на трагедията\", \"Ненавременни размишления\" (1872 - 1876), в които се откроява като горещ почитател на Вагнеровото творчество, \"Тъй рече Заратустра\" (1883 - 1891), \"Отвъд добро и зло\" (1886), \"Към генеалогията на морала\" (1887), \"Волята за власт\" (1888), \"Антихрист\" (1888 г.), \"Веселата наука\", \"Зора\" (1881), \"Случаят Вагнер\" (1888), \"Ницше contra Вагнер\" (1889), \"Генеалогия на морала\" (1887), \"Ето човека\" (1888), \"Антихрист. Опит за критика на християнството\" (1888), \"Залезът на боговете\" (1889) и незавършената \"Воля за власт\" (1887 - 1888, публикувана посмъртно). \r\n1867 г. \r\nУмира английският физик и изобретател Майкъл Фарадей (1791 - 1867). Създател на учението за електромагнитното поле, член на лондонското Кралско дружество. Роден е на 22 септември 1791 г. в Лондон в семейството на ковач. След завършване на начално училище работи като чирак в книговезница и се самообразова. През 1813 г. постъпва на работа като лаборант в Кралския институт. Отначало помага в химичните експерименти, а след това започва самостоятелни изследвания по химия. Важни негови открития са получаването на бензола (1825), втечняването на хлора (1823) и някои други газове. Става директор на лабораторията (1825), а по-късно професор в Кралския институт (1827). В продължение на 10 години изследва електрическите и магнитните явления и открива електромагнитната индукция (1831). Това негово откритие е в основата на електродинамиката и на цялата електротехника. По-късно открива законите на електролизата (1833 г. – 1834 г.), наречени закони на Фарадей. Изказва предположение, че разпространението на електромагнитните взаимодействия е вълнов процес, разпространяващ се с ограничена скорост. При изследване магнитните свойства на различни материали открива явленията парамагнетизъм и диамагнетизъм (1845 г.); същата година открива, че плоскостта на поляризация на светлината се върти в магнитно поле (ефект на Фарадей). Това е първото наблюдение на връзката между магнитните и оптическите явления, което по-късно потвърждава електромагнитната теория за светлината на Дж. К. Максуел. \r\n1270 г. \r\nФренският крал Людвик IX умира от чума в Тунис по време на осмия кръстоносен поход. \r\n1688 г. \r\nУмира Хенри Морган (1635 - 1688). Започва като пират, като впоследствие е посветен в рицарско звание и назначен за губернатор на Ямайка. \r\n383 г. \r\nУбит е римският император Флавий Грациан. Той е римски император от 375 г. до 383 г. Роден е в Срем (Sirmium) през 359 г. Син на Валентиниан I. Отначало е император на Западната империя, заедно с брат си Валентиниан II; после става източен император, като взема за свой помощник Теодосий. Загива във въстанието, вдигнато от Максим. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.25", "title": "Денят 25 август в световната история"}
{"url": "http://www.focus-news.net/news/2018/08/25/2559752/xinhua-malak-samolet-e-katastrofiral-v-balgariya-ubivayki-pilota-si.html", "text": "Малък самолет е катастрофирал на българското черноморско крайбрежие, убивайки пилота си, предава   Xinhua. \r\nСпоред министерството на транспорта самолетът модел Cirrus SR22 паднал при опит да кацне на летището в Балчик в 19:00 часа местно време. Машината се е запалила при удара си в земята. \r\nПричините за инцидента се изясняват.  Виктор Турмаков", "date": "2018.08.25", "title": "Xinhua: Малък самолет е катастрофирал в България, убивайки пилота си"}
{"url": "http://www.focus-news.net/news/2018/08/25/2559755/sliven-27-mi-natsionalen-sabor-na-karakachanite-v-balgariya-shte-se-sastoi-v-mestnostta-karandila-kray-grada.html", "text": "27-ми Национален събор на каракачаните в България ще се състои в местността Карандила край Сливен. Това съобщи пред  Радио „Фокус “ – Сливен  Коста Балездров, председател на Федерацията на културно-просветните дружества на каракачаните в България. \r\nОфициалното откриване ще бъде днес от 11.00 часа с водосвет за здраве и благоденствие. Във фолклорната програма ще участват Ансамбълът за народни песни и танци – Сливен и танцовите състави при Културно-просветните дружества на каракачаните в Сливен, Карлово, Казанлък, Карнобат , ще има и гости от  Серес, Гърция. \r\nНа Карандила отново е построена традиционна каракачанска колиба, която показва автентична обстановка на каракачанския бит, традиции и обичаи. Ще има трапеза с традиционни ястия. \r\nКаракачаните в България са около 15 – 20 000 хиляди, а Федерацията обединява двайсет дружества. В Сливен и областта каракачаните са около 5 000. \r\nОчаква се съборът да бъде уважен от множество представители на българската държавност, представители на Сливенска света митрополия, народни представители, представители на местната власт и пр. Поздравителен адрес до организаторите, участниците и гостите на събора е изпратил Валери Симеонов, в качеството си на заместник министър-председател и председател на Националния съвет за сътрудничество по етническите и интеграционните въпроси към Министерския съвет.", "date": "2018.08.25", "title": "Сливен: 27-ми Национален събор на каракачаните в България ще се състои в местността Карандила край града"}
{"url": "http://www.focus-news.net/news/2018/08/25/2559756/fox-news-bivsh-turski-deputat-e-poiskal-politichesko-ubezhishte-v-gartsiya.html", "text": "Бивш прокюрдски депутат, обвинен, че е обидил президента на Турция Реджеп Тайип Ердоган, е поискал убежище в Гърция, след като е пресякъл нелегално границата ѝ, предава   Fox News. \r\nГръцката полиция съобщава, че турската гражданка Лейла Бирлик се е предала в сряда на гръцките власти в град Александруполис и в момента документите ѝ за получаване на убежище се обработват. \r\nБирлик, бивш депутат от Демократичната партия на народите бе осъдена през януари на 21 месеца затвор за обида на Ердоган. Тя е освободена, чакайки обжалване на присъдата, но ѝ е забранено да напуска пределите на Турция.  Виктор Турмаков", "date": "2018.08.25", "title": "Fox News: Бивш турски депутат е поискал политическо убежище в Гърция"}
{"url": "http://www.focus-news.net/news/2018/08/25/2559757/denyat-25-avgust-v-balgarskata-istoriya.html", "text": "През 1809 г. - Софроний Врачански завършва превода на политическия трактат \"Театрон политикон, сиреч Гражданское позорище\", изготвен от Амвросий Марлиан. През 1849 г. - във Видин пристигат полски и италиански доброволци, участвали в унгарската революция. Броят на потърсилите убежище в града емигранти достига около 4500 души - унгарци, поляци и италианци. През 1877 г. - руските части осъществяват настъпателни действия в района на връх Шипка. Българските опълченски дружини са изведени за възстановяване към Габрово, като единствено четвърта дружина остава на позициите си по настояване на самите опълченци. През 1886 г. - княз Александър I абдикира от престола. През 1925 г. - изпратено е изложение на българското правителство до Посланическата конференция на Антантата за закриване на Ликвидационния военен орган за контрол в България. Оставено е без последствия. \r\nПрез 1928 г. на Шипка е произведен 47-и випуск на Военното училище като „Шипченски\". През 1936 г. е проведена нелегална конференция на анархистите, в планината Витоша, като се издига идеята  за обединението на всички анархисти в страната. През 1942 г. - създадено е Комисарство по еврейските въпроси към МВРНЗ начело с Александър Белев, което контролира прилагането на антисемитското законодателство. През 1944 г. - в Лондон са изработени условията за сключване на примирие с България от името на Великобритания и САЩ, а година по-късно, през 1945 г. - САЩ, удовлетворени от отлагането на изборите, изразяват съгласие да приемат български политически представител във Вашингтон и за такъв е назначен ген. Владимир Стойчев. Съюзната контролна комисия препоръчва на българското правителство да отложи изборите. През 1947 г. - Великото народно събрание ратифицира мирния договор на страните от Антихитлеристката коалиция с България, подписан на 10 февруари същата година в Париж. На 25 август е роден генерал-майор Константин Георгиев. На 25 август умира композиторът Панайот Пипков. \r\n1947 г. \r\nВеликото народно събрание ратифицира мирния договор на страните от Антихитлеристката коалиция с България, подписан на 10 февруари същата година в Париж. \r\nПарижки мирен договор е подписан от България и страните от антихитлеристката коалиция, участвали във Втората световна война. Според него границите на България се възстановяват във вида, в който са съществували до 1 януари 1941 г., т. е. преди подписването на Тристранния пакт с държавите от хитлеристката ос. Освен това тя се задължава да изплати 70 млн. долара репарации, от които 45 млн. на Гърция и 25 млн. - на Югославия. По настояване на западните велики сили в договора е поставен текст с невярно съдържание, а именно, че България е взела участие във войната против хитлеристка Германия едва след подписването на примирието от 28 октомври 1944 г., въпреки че тя се включва в нея още на 8 септември същата година. В сравнение с Ньойския мирен договор 1919 г. Парижкия мирен договор е сравнително по-лек. Най-важният фактор, допринесъл за това обстоятелство, е реалното участие на страната ни в окончателния разгром на хитлеристка Германия. Договорът влиза в сила на 15 септември 1947 г. \r\n1945 г. \r\nСъюзната контролна комисия препоръчва на българското правителство да отложи изборите. Това решение е взето в Москва и е част от съветската тактика на отстъпки по отделни въпроси (които обаче не застрашават позициите й) пред западните съюзници, за да се запази разбирателството между тях, докато СССР възстанови своя икономически потенциал. \r\nСАЩ, удовлетворени от отлагането на изборите, изразяват съгласие да приемат български политически представител във Вашингтон. За такъв е назначен ген. Владимир Стойчев. \r\n1936 г. \r\nПроведена е нелегална конференция на анархистите, в планината Витоша, като се издига идеята за обединението на всички анархисти в страната. \r\n1928 г. \r\nНа Шипка е произведен 47-и випуск на Военното училище, известен като „Шипченски\". \r\n1886 г. \r\nКняз Александър I абдикира от престола. След контрапреврата, организиран от Стефан Стамболов и подполковник Сава Муткуров, е формирано регентството и съставено временно правителство. С телеграма до Княза в Льов те го канят да се завърне в страната и да поеме отново управлението. На 16 август 1886 г. той е посрещнат в Русе от регентството и правителството, които го уверяват, че обстановката в България е умиротворена. На следващия ден - 17 август - е обявена прокламация, с която държавният глава поема управлението на страната. \r\nГлавните организатори на преврата напускат пределите на България, но тези от участниците, които остават и не успяват да се укрият, са заловени и съдени за държавна измяна. \r\nВъпреки това княз Александър I не постига стабилност. Той търси на всяка цена поддръжката на руския Император Александър III, която обаче не получава. Разколебан от отрицателното отношение на руските управляващи кръгове към него, Князът назначава ново регентство в лицето на Стамболов, Каравелов и Муткуров и се отрича от короната. След прощална церемония с регентството, правителството, офицерския кадър и гражданството на София на 25 август 1886 г. той напуска България. С австрийски кораб отива в Турну Северин, откъдето отпътува за Австро-Унгария. \r\n1877 г. \r\nРуските части осъществяват настъпателни действия в района на връх Шипка. Българските опълченски дружини са изведени за възстановяване към Габрово, като единствено четвърта дружина остава на позициите си по настояване на самите опълченци. \r\nНа 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17 ч. настъпва критичният момент в тази героична епопея. По скатовете лежат труповете на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души. \r\n1849 г. \r\nВъв Видин пристигат полски и италиански доброволци, участвали в унгарската революция. Броят на потърсилите убежище в града емигранти достига около 4500 души - унгарци, поляци и италианци. \r\n1809 г. \r\nСофроний Врачански завършва превода на политическия трактат \"Театрон политикон, сиреч Гражданское позорище\", изготвен от Амвросий Марлиан. \r\nСофроний Врачански (поп Стойко Владиславов) - български възрожденски книжовник, учител и общественик, роден през 1739 г. в гр. Котел. Получава килийно образование на гръцки език. През 1762 г. е ръкоположен за свещеник в Котел. През 1765 г. преписва Паисиевата “История славянобългарска”. Преписът се съхранява повече от столетие в котленската църква “Св. Петър и Павел”. На тази дата са родени: \r\n1938 г. \r\nРодена е народната певица Янка Рупкина. Завършва техникум за медицински сестри в Бургас през 1954 г. Солистка в Българското радио (от 1960). Изпълнява предимно песни от Странджанския край: \"Калиманко, Денко мари хубава\", \"Алтън Мара\", \"Станиното лице\" и др., както и песни от цялата страна и фолклорна музика от други държави. Солистка в трио \"Българка\" и групата \"Балкана\", които популяризират българския фолклор. Носител е на Златен медал от Международния фестивал за народна музика в Картаген, Тунис (1967) и на други отличия. \r\n1873 г. \r\nРоден е генерал-майор Константин Георгиев (1873 - 1925). Завършва Николаевската академия на генералния щаб в Санкт Петербург през 1904 г. През Първата световна война (1915 – 1918) е командир на ХХVI пехотен Пернишки полк. Активен член на Военния съюз. Председател на Софийското бюро на Демократическия сговор. Убит на 14 април 1925 г. от комунистически терористи, за да привлече погребението му жертвите на атентата в църквата \"Света Неделя\". Идеята е да се убие известен общественик, чието погребение ще събере в църквата политическия елит на държавата - царя, правителството, депутатите от парламента и други видни общественици. На тази дата умират: \r\n2006 г.  \r\nУмира Кирил Манолов Ракаров - български футболист, защитник. \r\nИграе в \"Червено знаме\" (Павликени) от 1949 до 1950 г. в “Б” група. От 1951 година до 1964 играе в ЦСКА. Има 190 мача и 17 гола в “А” футболна група. \r\n2005 г.  \r\nУмира Георги Илиев - български борец и предприемач, шеф на ВИС-2 и ВАИ холдинг, дясна ръка на Васил Илиев, считан за видна фигура в организираната престъпност в България в периода на преходa на България към демокрация и пазарна икономика. \r\n2004 г.  \r\nУмира Милан Огнянов Миланов - български сценарист, кинооператор и режисьор. \r\nРоден е в град София на 27 май 1942 г. През 1967 г. завършва Софийския университет с физика, а през 1976 г. завършва ВГИК, Москва със специалност операторско майсторство. \r\n1979 г. \r\nУмира художникът Димитър Гюдженов (1891 - 1979). Роден е на 20 януари 1891 г. в Стара Загора. Следва известно време в Париж. Участва в изложби в Берлин, Виена, Прага. По известни картини: \"През Морава\", \"През гробищата\", \"Вечер в Стара планина\", \"Черепишки манастир\", \"Хан Кубрат\", \"Борис в манастир\" и др. Автор на 15 исторически картини със сюжети от Първо и Второ българско царство, репродуцирани за учебни пособия по българска история. \r\n1979 г. \r\nВ периода 16 - 25 август 1979 г. в София се провежда първата международна детска асамблея \"Знаме на мира\". Открит е и едноименен монумент в местността \"Камбаните\" край София. За събитието пристига и генералният директор на ЮНЕСКО Амаду Махтар М'Боу. \r\n1958 г. \r\nУмира Светозар Акендиев Димитров (псевдоним Змей Горянин ) – български писател, автор на разкази, повести, романи и пиеси - най-често с историческа тематика. Той е роден на 11 януари 1905 г. в Русе. През 1924 г. завършва гимназия в Русе и работи като чиновник до 1930 г., когато се премества в София. Сътрудничи на литературния печат с критични бележки, хумор, сатира, стихове. Автор на очерци, портрети, произведения за деца. Някои съчинения: \"Аз и другият\" (1928 г.), \"Боят при Стара Загора\" (1935 г.), \"Любен Каравелов. Христо Ботев\" (1935 г.), \"Непобедимите\" (1935 г.), \"Хайдути\" (кн. I, 1935 г.), \"Хайдут Велко\" (кн. II, с. г.), \"Последният ден\" (1936 г.) \"Бачо Киро\" (1937 г.), \"Георги Войтех\" (1939 г.), \"Балканският цар. Из живота на легендарния Хаджи Димитър\" (1941 г.), \"В освободена Добруджа (пътни бележки)\" (1941 г.), \"Подир стоманените птици\" (1942 г.), \"Поп Харитон\" (1943 г.) и др. \r\n1949 г. \r\nУмира Кръстьо Пастухов (1874 - 1949) – български политик, общественик, публицист. Той е роден на 15 октомври 1874 г. в Севлиево. През 1895 г. завършва право в СУ, специализира в Германия (1897-1898 г.). От края на 1895 г. е адвокат, отначало във Враца, а след това в София. През 1902 г. е един от гарантите (поръчителите) на Г. Димитров при встъпването му в БРСДП. При разцеплението на партията (1903 г.) остава в крилото на широките социалисти. Член е на ЦК на БРСДП (ш. с.) от 1909 г.. От 1911 г. постоянно е избиран за народен представител. Министър на вътрешните работи в кабинета на Т. Теодоров (1919 г.) Отначало одобрява политиката на Народния сговор, но по-късно се обявява против нея. Водач на дясното крило в БРСДП (ш. с.). Твърд и последователен демократ, защитава Търновската конституция. По време на II св. война (1939-1945 г.) се включва в т. нар. легална опозиция. Отказва да влезе в Отечествения фронт и се противопоставя на действията на БРП след 9 септември 1944 г. През януари 1945 г. е отстранен от състава на ЦК и заедно с Г. Чешмеджиев, К. Лулчев и др. излиза в опозиция на ОФ. Лидер на БРСДП (о) след 1945 г. През 1946 г. е осъден на 5 години затвор. Убит от криминален затворник в Сливенския затвор. \r\n1948 г. \r\nИзпълнена е смъртната присъда на о. з. ген. Димитър Томов - активен участник в завземането на властта на 9 септември 1944 г., член на БРП (к), заемал отговорни длъжности във Военното министерство. Той е задържан на 14 януари 1948 г., а в обвинителния акт от 23 май му се приписват такива \"престъпления\" като \"предателство\", \"саботаж във войската\" и \"лично облагодетелстване\". Така на практика започва да се прилага Сталиновата формула за \"врага с партиен билет\".  \r\nДимитър Томов е български офицер, генерал-майор (10 септември 1944 г.), един от главните организатори и активен участник в превземането на Министерството на войната на 8 срещу 9 септември 1944 г. Роден е на 28 август 1908 г. За заслугите му при насилствената смяна на правителството е произведен от капитан в чин генерал-майор (без да има необходимото генералщабно образование). Член на БКП (1945 г.), началник на канцеларията на военния министър (1945 г.), началник отдел “Доставки и поддържане” (1946 г.), началник отдел “Военна промишленост” (1947 г.). Задържан на 14 януари 1948 г. като “враг с партиен билет”. Софийският областен военен съд го осъжда на “смърт чрез обесване” по обвинение в “предателство и саботаж”. Обесен е в Софийския централен затвор. \r\n1942 г. \r\nУмира композиторът Панайот Пипков (1871 - 1942). Роден е на 21 ноември 1871 г. в Пловдив. През 1891 г. постъпва като актьор в драматичното отделение на Столичната драматично-оперна трупа (по-късно \"Сълза и смях)\". В периода 1893 г. - 1894 г. учи музика в Миланската консерватория. През 1899 г. е диригент на хора на Музикално дружество \"Гусла\" във Варна, ръководи Музикално-театрално дружество \"Лира\" в Русе (1899 г.), учител в Ловеч, където създава оркестър (1900). В София ръководи самодейни хорове и оркестри, пише композиции. Участва в Балканската война (1912 - 1913) като капелмайстор, диригент е на Свободния театър, на хор \"Г. Кирков\" (1919), хормайстор в Народната опера (1920 - 1921), артист и музикант в Софийския драматичен театър (1923 г.) и капелмайстор на Градската духова музика към Столичната полиция (1924-1930 г.). Пише клавирни пиеси, хорови песни, детски оперети, пиеси за цигулка, опера, музика към драми. Автор на музиката на химна \"Върви, народе възродени\" (1901), музика и либрето на първата българска оперета за деца \"Деца и птички\". Пише стихотворения и драми - \"Бойко\" (1892), \"Деян\" (1901), комедии - \"Невероятна случка\", \"Годежният букет\", \"Благотворителност\" и \"Пътуващи артисти\" (изгубени). \r\n1919 г. \r\nУмира Георги Йорданов Кирков – български публицист и писател, член на БРСДП от 1895 г. Той е роден на 15 август 1867 г. в Плевен. Учи в Александровската гимназия в град Николаев (Русия). От 1886 г. до 1887 г. е ученик в Априловската гимназия в Габрово. През 1887 г. помага на Ц. Гинчев в издаването на сп. “Труд” в Търново, а от началото на 1888 г. участва в редактирането на сп. “Развитие” в Русе. Работи като учител. Завършва Школата за запасни офицери (1890 г.). Следва картография във Виена (1892 г.-1895 г.). Сътрудничи на в-к “Социалист” и сп. “Ден”. Главен редактор на “Работнически вестник”, който излиза в Казанлък (печатаните фейлетони във вестника излизат в отделна книжка - “Дремиградски смешила”, 1900 г.). Избран за член на ЦК на БРСДП (на V конгрес на партията), а от 1903 г. е секретар-касиер на ЦК. Основател на Общия работнически синдикален съюз (1904 г.). Участва в различни конгреси на Интернационала. Марксист, борец срещу опортюнизма в работническото движение; посреща с възторг събитията през 1917 г. в Русия.  \r\nАвтор на песните: “Песен на труда” (1898 г.), “Работнически марш” (1899 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.25", "title": "Денят 25 август в българската история"}
{"url": "http://www.focus-news.net/news/2018/08/25/2559754/kazanlak-tarzhestvata-po-povod-141-godini-ot-shipchenskata-epopeya-shte-zapochnat-v-podhoda-kam-pametnika-na-svobodata-na-vrah-sveti-nikola.html", "text": "Тържествата по повод 141 години от Шипченската епопея ще започнат в подхода към Паметника на свободата на връх Свети Никола от 12.00 часа. Това каза за  Радио „Фокус“  директорът на Национален парк–музей „Шипка – Бузлуджа“ Чавдар Ангелов. Той поясни, че на кулминацията на честванията ще бъде и националната гвардейска част, присъствие е потвърдил и президентът Румен Радев. \r\nВ програмата на честванията на връх Св. Никола са включени традиционните състезания свързани със скоростно изкачване на стъпалата отвеждащи към Паметника на свободата, ще има детски работилници, с които децата ще могат да станат съпричастни към героичното минало на народа ни. \r\nЗа първи път тази година традиционната възстановка на събитията от отбраната на Шипченския проход ще бъде проведена на самия исторически връх Шипка, който отстои на няколко километра на север от Паметника на свободата. \r\nПаметникът на свободата ще бъде с вход свободен. \r\nСлавяна ГАЙДАРОВА", "date": "2018.08.25", "title": "Kазанлък: Тържествата по повод 141 години от Шипченската епопея ще започнат в подхода към Паметника на свободата на връх Свети Никола"}
{"url": "http://www.focus-news.net/news/2018/08/25/2559758/blagoevgrad-zemlyacheska-sreshta-shte-bade-provedena-v-selo-gostun.html", "text": "Земляческа среща ще бъде проведена в село Гостун. Това каза за  Радио „Фокус“ - Пирин  Марин Белев, кмет на малкото населено място. Той посочи, че тази инициатива е подновена от 2012 година, като преди това около 20 години не се е провеждала такава земляческа среща. „Тази среща е много важна за нас, защото има много хора, които живеят из цялата страна, и по-специално в Добруджа, а тази среща ни събира“, допълни Марин Белев. Кметът подчерта, че специално тази година ще има много хора от цяла България и чужбина, тъй като предварително са обявили датата и всеки си е направил сметка да присъства на срещата. По думите му се очаква да присъстват над 1000 души. „В 11.00 часа започваме мероприятието и продължаваме до към 17.00 часа. Мястото, на което провеждаме срещата, е на около 1.5 км от самото село в една много хубава местност. Мястото си заслужава да се види. Това е местността „Свети Георги“, където има 2 вековни дървета“, каза още той. \r\nНатали СТЕФАНОВА", "date": "2018.08.25", "title": "Благоевград: Земляческа среща ще бъде проведена в село Гостун"}
{"url": "http://www.focus-news.net/news/2018/08/25/2559745/the-hill-dzhon-brenan-obvini-tramp-che-razdelya-sasht-tova-mozhe-da-izleze-i-po-ulitsite.html", "text": "Бившият директор на ЦРУ Джон Бренън разкритикува президента на САЩ Доналд Тръмп, заявявайки, че политическият климат в страната може да се влоши по време на неговия мандат, пише   The Hill. \r\n„Това, което той прави за страната, е да я разделя. Той разделя американците. Притеснен съм, че това може да излезе по улиците“, заяви Бренън.  \r\nПо-рано Тръмп отне достъпа на Бренън до класифицирана информация, което се смята че е в отговор на гласната критика на бившия служител на Барак Обама към настоящия държавен глава. \r\nСъщевременно Бренън заяви, че е загрижен от отказа на Тръмп да признае категорично предполагаемата руска намеса на изборите в САЩ. \r\n„Предателството се определя като загуба на доверието и помагане на врага. Тръмп имаше възможността да каже на руския си колега Владимир Путин на срещата им в Хелзинки: „Русия, спри, не прави така, защото следващия път ще си платиш“, допълни бившият директор на ЦРУ.  Виктор Турмаков", "date": "2018.08.25", "title": "The Hill: Джон Бренън обвини Тръмп, че разделя САЩ: „Това може да излезе и по улиците“"}
{"url": "http://www.focus-news.net/news/2018/08/25/2559748/otbelyazvame-141-godini-ot-shipchenskata-epopeya.html", "text": "Тържествено отбелязване на 141-годишнината от Шипченската епопея през Руско-турската освободителна война от 1877 - 1878 г. ще се състои на връх Шипка в присъствието на държавния глава Румен Радев. Честванията ще започнат с туристически поход до върха, в който се очаква да се включат хиляди граждани от цялата страна. В 12.00 часа президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва. Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве. В 20.45 часа държавният глава ще приеме почетния строй на Националната гвардейска част на площад „Възраждане“ в Габрово в чест на 141-та годишнина от Шипченската епопея, след което ще произнесе слово. Тържествена проверка-заря е от 21.05 часа. \r\nЕпичните боеве през август 1877 г. се водят на най-високите точки на Шипченския проход - връх Свети Никола (днес връх Столетов), връх Шипка и Орлово гнездо от 21-ви до 23-ти между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска - без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг). \r\nВ отбраната на Шипченския проход българските опълченци се сражават героично - по своята самоотверженост и смелост не отстъпват на руските вoйници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17.00 часа настъпва критичният момент в тази героична епопея. По скатовете лежат труповете на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души.", "date": "2018.08.25", "title": "Отбелязваме 141 години от Шипченската епопея"}
{"url": "http://www.focus-news.net/news/2018/08/25/2559753/api-vremenno-dvizhenieto-shte-bade-ogranicheno-po-pat-i-5-gabrovo-shipka-kazanlak-zaradi-chestvaniyata-na-141-ta-godishnina-ot-shipchenskata-epopeya.html", "text": "Днес от 8.00 часа до 20.00 часа за честванията на 141-та годишнина от Шипченската епопея се ограничава движението на транзитно преминаващите превозни средства по път I-5 (E-85) Габрово - Шипка - Казанлък. Това съобщиха от пресцентъра на  Агенция „Пътна инфраструктура“ . \r\nТранзитният трафик ще се пренасочва по път II-55 Проход на Републиката, както следва: \r\n- за пътуващите от Северна към Южна България - от Русе и Велико Търново през Дебелец - Проход на Републиката - Гурково за Казанлък, Стара Загора и Бургас; \r\n- за пътуващите от Южна към Северна България през Гурково - Проход на Републиката - Дебелец за Велико Търново и Русе. \r\nЛокалният трафик и идващите от запад превозни средства ще бъдат пренасочвани за Габрово през Трявна – с. Белица – с. Вонеща вода – Проход на Републиката и обратно. \r\nВ област Стара Загора движението на МПС ще се пренасочва към Прохода на Републиката по следния маршрут: път I-6 Калофер - Казанлък - път II-55 Гурково - Велико Търново и обратно. Пренасочването ще става при пътен възел „Мъглиж“ (връзката на път I-5 с I-6). \r\nПрез прохода „Шипка“ ще бъдат пропускани само автобуси и автомобили с участници и гости в събитието, както и организираният междуградски автомобилен транспорт.", "date": "2018.08.25", "title": "АПИ: Временно движението ще бъде ограничено по път I-5 Габрово - Шипка - Казанлък заради честванията на 141-та годишнина от Шипченската епопея"}
{"url": "http://www.focus-news.net/news/2018/08/25/2559760/fox-news-18-dushi-sa-zaginali-pri-pozhar-v-hotel-v-severoiztochen-kitay.html", "text": "Най-малко 18 души са загинали при пожар в хотел в балнеолечебен курорт в североизточния китайски град Харбин, предава   Fox News. \r\nСпасителните дейности в хотела продължават. Причините се разследват. Няма предоставени детайли за пострадали.  \r\nБедствието е поредното от серията смъртоносни пожари в Китай, въпреки опитите на властите да подобрят обществената безопасност.  Виктор Турмаков", "date": "2018.08.25", "title": "Fox News: 18 души са загинали при пожар в хотел в североизточен Китай"}
{"url": "http://www.focus-news.net/news/2018/08/25/2559759/gabrovo-v-arhitekturno-istoricheskiya-rezervat-bozhentsi-shte-se-provedat-tvorcheski-atelieta-po-staklopis.html", "text": "Творчески ателиета за художествена обработка на стъкло, демонстрации на различни техники и стъклопис представят в Музей на Архитектурно-историческия резерват „Боженци“ днес и утре. Събитията са част от третото поредно издание на инициативата „Стъклена плетеница“, което се провежда в културната институция от 2016 година. Това каза за  Радио „Фокус“ – Велико Търново  уредникът Ива Дянкова. И през тази година посетителите на Боженци ще имат възможност да се срещнат с асистенти, докторанти и студенти от Факултета по изобразително изкуство при Великотърновския университет „Св. св. Кирил и Методий”. Те ще демонстрират класически витражни техники. „Всеки желаещ да опита е добре дошъл в изложбената зала на Старото школо в Боженци днес от 10.00 до 17.00 часа, а в неделя – от 10.00 до 15.00 часа. Всички ателиета са с вход свободен. Обикновено те се провеждат в изложбената зала на Старото школо, а през тази година ще имаме и изнесени ателиета в къщата – музей „Баба Райна“, разказа още Ива Дянкова. В рамките на инициативата Петър Цвятков ще представи техники за гравиране върху стъкло и рисуване с въздушна четка. „Стъклената плетеница“ ще се проведе днес и утре, а организатори са РСО „Централна Стара планина” и МАИР „Боженци”. За най-малките посетители на творческите ателиета ще има организиран кът с настолни игри и творческа територия за рисунки, изработка на бижута и аксесоари. \r\nЛуиза ТРАНЧЕВА", "date": "2018.08.25", "title": "Габрово: В Архитектурно-историческия резерват „Боженци“ ще се проведат творчески ателиета по стъклопис"}
{"url": "http://www.focus-news.net/news/2018/08/25/2559761/veliko-tarnovo-rimskiyat-grad-nikopolis-ad-istrum-ozhivyava-s-mezhdunaroden-festival.html", "text": "Римският град Никополис ад Иструм, намиращ се на 20 километра от Велико Търново, оживява днес и утре с международния фестивал „Нике – играта и победата”. Това съобщиха от пресцентъра на  Общината . Реанактори, групи за исторически възстановки и артисти ще пресъздадат ежедневието и бита в античното селище, занаятите и игрите, военното дело, римо-дакийските и римо-готските войни, гладиаторските боеве. Както преди много векове, в Никополис отново ще бъде посрещнат император Каракала. \r\nФестивалът ще бъде открит днес от 10.30 ч., а програмата продължава през целия ден. Във вечерните часове посетителите ще могат да се насладят на античен театър, рецитал на поезия и концерт на група Ksana. Историческите възстановки продължават и в неделя (26 август), между 10.00 и 14.00 ч. \r\nАнтичният фестивал е организиран от Сдружение „Бъдеще за Никоп”, Община Велико Търново, Регионалният исторически музей в Старата столица, Кметство – с. Никюп, Сдружение „Мос Майорум Улпие Сердице” – София.  \r\nЗа откриването посетителите могат да ползват и организиран от местна туристическа агенция транспорт. Автобусът от Велико Търново за Никополис ад Иструм ще потегли в 09.30 ч. от спирката пред Летния театър. Цената на двупосочния билет е 5 лева.", "date": "2018.08.25", "title": "Велико Търново: Римският град Никополис ад Иструм оживява с международен фестивал"}
{"url": "http://www.focus-news.net/news/2018/08/25/2559762/plovdiv-ostava-opasnostta-ot-obrazuvaneto-na-svlachishta-i-srutishta-po-patishtata-v-planinskite-rayoni.html", "text": "Остава опасността от образуването на свлачища и срутища по пътищата в планинските райони. Това съобщиха за  Радио „Фокус“ – Пловдив  от Областното пътно управление. Най-рискови са направленията Бачково - Нареченски бани, Кричим - Девин и Юговско ханче - Югово - Лъки. До 15 септември движението по пътя Пловдив - Асеновград, от изхода на града до Асеновград ще се извършва двупосочно в едното платно поради ремонтни дейности. До 30 септември преминаването по пътя Югово - Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Остава забранено и преминаването на тежкотоварни моторни превозни средства над 12 тона по пътя Поповица-Болярци. Пътните настилки в Пловдив и областта са сухи. Видимостта е добра. \r\nДо 26 август включително ще остане затворено за движение източното платно на ул. „Недялка Шилева“ в Пловдив поради авариен ремонт. В тази връзка е променен маршрутът на автобусите по линии №18 и 44 от основния вътрешноградски транспорт. До 30 ноември остава забранено преминаването на моторни превозни средства по ул. „Гладстон“ в Пловдив, в участъка от ул. „Преслав” до ул. „Петко Д. Петков“, заради ремонтни дейности в подлеза под Централна поща. \r\nМария РУСЕВА", "date": "2018.08.25", "title": "Пловдив: Остава опасността от образуването на свлачища и срутища по пътищата в планинските райони"}
{"url": "http://www.focus-news.net/news/2018/08/25/2559763/blagoevgrad-mladezhki-sabor-shte-se-provede-v-selo-krupnik-organizatorite-podgotvyat-bogata-muzikalna-programa.html", "text": "Младежки събор ще се проведе в село Крупник. Това съобщи за  Радио „Фокус“ – Пирин  кметът на селото Иванка Чакалска. Тя отбеляза, че за събитието се подготвя богата музикална програма, в която участие ще вземат различни изпълнители от община Симитли и Благоевград. „В програмата участие ще вземат наши ученици от училище СУ „Св. св. Кирил и Методий“, мажоретен състав „Дъгица“ и балет „Дъга“ с ръководител Мария Дюлгерска, танцовият състав към Читалище „Владимир Маяковски“ – село Крупник с ръководител Мария Золянска, женска фолклорна група от селото, фолклорна група „Надежда“ от Благоевград с ръководител Надежда Стоицова“, каза още Чакалска. Тя добави, че гости ще бъдат народния певец Карамфил Божиков и танцова формация „Македонска хубост“, Малин Домозетски, Румяна Попова и фолк певицата Даяна. Музикалната програма ще започне в 20.00 часа. „Самият празник ще започне още сутринта в 10.00 часа със станалата вече традиционна футболна среща между отборите на ветераните от „Левски“ – Крупник и „Миньор“ – Брежани“, добави Чакалска. Тя отправи покана към всички жители и гости на областта и цялата страна на празника, който е един от най-важните за жителите на селото. \r\nИванка Чакалска посочи също, че в село Крупник от незапомнени времена се провежда младежки събор, който винаги е в последната събота на месец август. По думите ѝ се е считало, че по това време хората са приключвали със събирането на селскостопанската продукция и са намирали време и за веселие. „Някога Младежкия събор, който се провежда в селото съвпадал и с професионалния празник на миньора. Така през деня, долу, в началото на селото на поляните, миньорите от цялата община се събирали да празнуват, а вечерта – младежи „огрявали“ площада на селото със своята хубост. Така ѝ до днес традицията е жива и в последната събота от месец август, която тази година се пада на 25 август, село Крупник посреща своите гости от близо и далеч“, каза още Чакалска. По повод празника тя пожела на всички жители на селото преди всичко много здраве, благополучие, дълголетие, оптимизъм и хармония по между им. „Нека всички обединим усилия за просперитета на нашето село, създавайки по-добри условия за живеене. Нека съхраняваме нашите хубави местни традиции, защото те са нашето истинско богатство и да ги предаваме на своите деца и внуци“, добави Чакалска. \r\nЛивия НИНОВА", "date": "2018.08.25", "title": "Благоевград: Младежки събор ще се проведе в село Крупник, организаторите подготвят богата музикална програма"}
{"url": "http://www.focus-news.net/news/2018/08/25/2559764/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-ul-iztochna-tangenta.html", "text": "Въвежда се временна организация на движението за реконструкция на ул. „Източна тангента“. Това съобщиха от пресцентъра на  Столична Община .  \r\nЗабранява се влизането на пътни превозни средства, както следва:  \r\n- От 00.00 часа на 25.08.2018 г. до 24.00 часа на 28.08.2018 г. по южната половина на пътното платно на ул. „Източна тангента“ в участък от 278 м, считано от кръстовището с ул. „Мими Балканска“ в посока ул. „511-та“. Движението ще се извършва в северната половина от пътното платно на улицата, като същото се регулира с преносима светофарна уредба.  \r\n- От 00.00 часа на 29.08.2018 г. до 24.00 часа на 31.08.2018 г. по северната половина на пътното платно на ул. „Източна тангента“ в участък от 270 м, считано от ул. „511-та“ в посока ул. „Мими Балканска“. Движението ще се извършва в южната половина от пътното платно на улицата, като същото се регулира с преносима светофарна уредба.  \r\n- От 00.00 часа на 01.09.2018 г. до 24.00 часа на 03.09.2018 г. по северната половина на пътното платно на ул. „Източна тангента“ в участък от 278 м, считано от кръстовището с ул. „Мими Балканска“ в посока ул. „511-та“. Движението ще се извършва в южната половина от пътното платно на улицата, като същото се регулира с преносима светофарна уредба.  \r\n- От 00.00 часа на 04.09.2018 г. до 24.00 часа на 06.09.2018 г. в двете посоки по ул. „Източна тангента“ в участък от 62 м при кръстовището с ул. „Мими Балканска“. Движението ще се извършва по временен обходен път.", "date": "2018.08.25", "title": "София: Въвежда се временна организация на движението за реконструкция на ул. „Източна тангента“"}
{"url": "http://www.focus-news.net/news/2018/08/25/2559766/dobrich-i-tazi-godina-kavarna-e-chast-ot-marshruta-na-xiv-klasik-rali-varnenski-avtomobilen-sabor.html", "text": "И тази година Каварна е част от маршрута на XIV класик рали „Варненски автомобилен събор“. Това съобщиха от пресцентъра на  Община Каварна . Всички любители на автомобилния спорт ще могат да се насладят и разгледат ретро колите, които ще са разположени на централната пешеходна зона днес от 15.00 часа. Ще се проведе и „Майсторско управление“ (Слалом), в което Община Каварна ще награди трима от участниците. С № 1 ще стартира шампиона за 2017 г. – Детелин Нанев от Каварна със Ситроен 2CV. И през тази година, той ще бъде един от претендентите за победата в ралито. \r\nРалито е IV кръг от националния ретро рали шампионат с коефициент 3 на трудност. Организатор е „Нептун Мотор спорт” със съдействието на СБА-Варна и АМРК-Варна. \r\nВъв връзка с провеждането на ралито ще бъде въведена временна организация на движението. Забранява се движението и паркирането на пътни превозни средства от 15.00 часа до 17.00 часа на 25 август 2018 г. по ул. „България” в участъка от ЦКБ до светофарната уредба.  \r\nЗа осигуряване на безопасността на движението са определени следните обходни маршрути:  \r\n- за идващите от посока Шабла - по ул. „Добротица”, ул. „Стефан Караджа“, ул. „Георги Кирков”;  \r\n- за идващите от посока Балчик - по ул. „Георги Кирков”, ул. „Стефан Караджа“, ул. „Добротица”.", "date": "2018.08.25", "title": "Добрич: И тази година Каварна е част от маршрута на XIV класик рали „Варненски автомобилен събор“"}
{"url": "http://www.focus-news.net/news/2018/08/25/2559765/haskovo-rok-kontsert-i-zrelishten-stant-shte-se-provedat-v-dimitrovgrad-po-povod-praznika-na-grada.html", "text": "Тази вечер феновете на рока ще могат да забиват с една от най-ярките балкански групи в твърдия рок сръбската \"Alogiq\" в Димитровград. От 21.00 ч. на басейн \"Химик\" ще има истинско шоу за меломаните. Преди да излязат сърбите публиката ще бъде подгрята от момчетата от местната рок банда \"Карбуратор\" и старазагорската \"Dark lake\". Това съобщиха от пресцентъра на  Община Димитровград . \r\nОт 19.00 ч. на бул.\"Д. Благоев\" в отсечката от кръговото на Спортна зала до ул. Ромен Ролан ще се състои истински екшън с каскади с БМВ, АТВ и мотори. За празника на Димитровград специално участие ще има един от най-добрите стънтъри и каскадьори, който от години работи в Италия и Китай. в най-зрелищните шоу програми. Димитровградчанинът Венцислав Василев - ВЕНЦИ е каскадьор на световно ниво и участва в зрелищни шоу програми по целия свят. В събота заедно с Милен Колев - Американеца и Михаил Бакърджиев - Мишо в ще направят истински взрив от емоции за почитателите на екстремните изпълнения.", "date": "2018.08.25", "title": "Хасково: Рок концерт и зрелищен стънт ще се проведат в Димитровград по повод празника на града"}
{"url": "http://www.focus-news.net/news/2018/08/25/2559767/plovdiv-s-vodosvet-i-kulinarna-izlozhba-shte-priklyuchat-praznenstvata-v-grad-banya.html", "text": "С водосвет и кулинарна изложба ще приключат празненствата на курортния център Баня по повод 16 години от обявяването си за град. Това каза за  Радио „Фокус“ – Пловдив  кметът на града Стамен Гешев. На площада пред читалището ще бъде организирана кулинарна изложба от 17.00 часа, а в 18.30 ще се състои тържественото откриване на празника на град Баня с водосвет и приветствия. След това ще има фолклорно надиграване „Средногорска плетеница” с участие на над 10 местни и гостуващи състави. Участници в програмата са състави от град Баня, от град Карлово, от селата Ведраре, Войнягово, Беласица, Борино. Ще свири и оркестър за народна музика „Марица“ с ръководител Хари Асенов. \r\nТържествата започнаха от 23 август с богата празнична програма. Вър фоайето на читалище „Св. Св. Кирил и Методий“ бе разположена етнографската изложба „От бабините ракли“. Състоя се прожекция на филм с характерни гозби за град Баня. На 24 август програмата бе посветена на децата. \r\nМария РУСЕВА", "date": "2018.08.25", "title": "Пловдив: С водосвет и кулинарна изложба ще приключат празненствата в град Баня"}
{"url": "http://www.focus-news.net/news/2018/08/25/2559768/veliko-tarnovo-futbolnata-sreshta-na-etar-sreshtu-stolichniya-levski-nalaga-promeni-v-dvizhenieto-kray-stadion-ivaylo.html", "text": "Великотърновският футболен тим „Етър ВТ“ приема отбора на столичния „Левски“ днес от 18,45 часа. За гарантиране на сигурността и безопасността на феновете ще бъде въведена временна организация на движението край стадион „Ивайло“. Това съобщиха от пресцентъра на  Община Велико Търново . \r\nОт 8,00 ч. сутринта до 21,15 часа ще бъдат затворени улиците „Тодор Балина“ – от кръстовището с ул. „Йоновка“ до пресечката с ул. „Любен Каравелов“; ул. „Славянска“ – от кръстовището с бул. „Никола Габровски“ до пресичането й с ул. „Тодор Балина“; ул. „Филип Тотю“ – от кръстопътя с ул. „Славянска“ до пресечката с ул. „Бойчо Войвода“; ул. „Вела Благоева“ – в района на кръстовището с ул. „Славянска“. За този часови период се възстановява двупосочното движение по улица „Йоновка“.  \r\nПосетителите могат да използват за паркиране площадката, намираща се западно от стадион „Ивайло“, чийто вход е откъм ул. „Йоновка“.  \r\nОсвен подстъпите към спортния комплекс, ще бъде затворен и площадът пред „Ивайло“. Рестрикцията ще важи от 6,00 ч. сутринта до приключване на спортното събитие и изтеглянето на феновете.  \r\nПри необходимост органите на реда могат да ограничават или да спират движението на автомобили и по други улици.  \r\nНад 100 полицаи и частни охранители ще следят за реда преди, по време на и след футболната среща. Осигурен е оптимален пропускателен режим за влизане и напускане на стадиона.", "date": "2018.08.25", "title": "Велико Търново: Футболната среща на „Етър“ срещу столичния „Левски“ налага промени в движението край стадион „Ивайло“"}
{"url": "http://www.focus-news.net/news/2018/08/25/2559771/stara-zagora-vavezhda-se-promyana-v-dvizhenieto-na-avtobusite-po-napravlenieto-kam-starozagorskite-mineralni-bani-zaradi-natsionalniya-trakiyski-folkloren-sabor-bogorodichna-stapka.html", "text": "Община Стара Загора въвежда промяна в движението на автобусите, обслужващи направлението към Старозагорските минерални бани, заради провеждащия се там през уикенда Национален тракийски фолклорен събор „Богородична стъпка“. Това съобщиха от пресцентъра на  Общината . Отпуска се и допълнителен курс вечерта на първия ден от събора. \r\nДнес и утре всички автобуси, които обслужват направлението Старозагорски бани, ще се движат по обиколен маршрут, който не минава през центъра на селото. \r\nНа 25 август ще има допълнителен курс с час на тръгване 22.00 ч. от Старозагорски бани – център.  \r\nСъответното им разписание за деня е публикувано на  .", "date": "2018.08.25", "title": "Стара Загора: Въвежда се промяна в движението на автобусите по направлението към Старозагорските минерални бани, заради Националния тракийски фолклорен събор „Богородична стъпка“"}
{"url": "http://www.focus-news.net/news/2018/08/25/2559770/sofiya-vavezhda-se-vremenna-organizatsiya-na-dvizhenieto-vav-vrazka-s-zasnemane-na-kadri-ot-film.html", "text": "Въвежда се временна организация на движението във връзка с заснемане на кадри от филм. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- от 18.00 часа на 25 август 2018 г. до 06.00 часа на 26 август 2018 г. на ул. „13-ти март” между ул. „6-ти септември” и ул. „Любен Каравелов” – 6 паркоместа; \r\n- от 07.00 до 19.00 часа на 30 август 2018 г. и от 07.00 до 12.00 часа на 31 август 2018 г. на бул. „Кн. Мария Луиза” № 102А – 6 паркоместа.", "date": "2018.08.25", "title": "София: Въвежда се временна организация на движението във връзка с заснемане на кадри от филм"}
{"url": "http://www.focus-news.net/news/2018/08/25/2559774/kyustendil-v-grada-shte-bade-otkrito-avtomobilnoto-sastezanie-osogovo.html", "text": "Градът ще бъде домакин на автомобилното състезание „Осогово”. Това съобщиха за  Радио „Фокус” – Кюстендил  от пресцентъра на Община Кюстендил. Традиционното автомобилно състезание „Планинско изкачване Осогово“ – Кюстендил, ще се проведе днес и утре. Състезанието е четвърти кръг от българския автомобилен шампионат по планинско изкачване. За поредна година организатори са благоевградският автомобилен спортен клуб „Диамо”, Българска федерация по автомобилен спорт, със съдействието на Община Кюстендил и партньори.  \r\nДнес за времето от 8.30 часа до 13.30 часа. на площад „Велбъжд“ ще има административен, технически преглед на състезателите и официално откриване на състезанието. Стартът ще бъде даден в село Богослов от 10.00 часа, а финалът ще бъде в местността Студен Кладенец в Осоговска планина. \r\nВенцеслав ИЛЧЕВ", "date": "2018.08.25", "title": "Кюстендил: В града ще бъде открито автомобилното състезание „Осогово”"}
{"url": "http://www.focus-news.net/news/2018/08/25/2559773/blagoevgrad-gradat-shte-bade-domakin-na-regionalna-sreshta-na-zdravnite-mediatori-ot-yugozapadna-balgariya.html", "text": "За втора поредна година Благоевград ще бъде домакин на регионалната среща на здравните медиатори от областите Благоевград, Кюстендил, Перник, София-област и София-град. Срещата ще се проведе днес и утре в хотел „Монте Кристо“ от 11:00 часа. Това съобщиха от пресцентъра на  Община Благоевград . \r\nПо време на дискусията ще се представят добри практики и ще се отчетат проблемите и предизвикателствата по места. Ще се проведе и обучителен модул за работа с най-уязвимите групи във връзка с ваксинопрофилактиката.  \r\nНационалната мрежа на здравните медиатори в България (НМЗМ) е сдружение с нестопанска цел, в което членуват над 230 здравни медиатори. През 2017 година НМЗМ е удостоена с Европейската здравна награда, която се връчва на неправителствени организации за инициативи, които допринасят за подобряване на общественото здраве и имат потенциал да бъдат пренесени като опит в други държави.  \r\nПредставители за Благоевград са Антоанета Ефтимова и Катя Кирилова, които след спечелен конкурс през 2013 година и успешно обучение в Медицински университет - София са назначени за здравни медиатори в община Благоевград. В резултат на усилията им и добрия опит те са избрани за председател на управителния съвет на НМЗМ в България и областен отговорник за Благоевград.", "date": "2018.08.25", "title": "Благоевград: Градът ще бъде домакин на регионална среща на здравните медиатори от Югозападна България"}
{"url": "http://www.focus-news.net/news/2018/08/25/2559772/plovdiv-s-dvudnevna-kulturna-programa-shte-bade-otbelyazan-praznikat-na-grad-krichim.html", "text": "С двудневна програма ще бъде отбелязан празникът на град Кричим. Това съобщиха за  Радио „Фокус“ – Пловдив  от Общината. Тържествата ще се проведат днес и утре на централния площад. Тържествата ще започнат в 10.30 часа с изложба „Ден година храни” и кулинарно състезание за деца пред читалището. В 19.00 часа ще се отслужи празничен водосвет, в 19.20 часа присъстващите ще чуят поздравителен адрес от кмета на Общината Атанас Калчев, а в 19.30 часа ще започне концерт „Петте сезона” на Стефан Диомов. В 20.40 часа жителите и гостите на града ще забавлява хумористът Звезделин Минков, а в 21.00 часа на сцената ще се качи Християна Лоизу, победител в четвъртия сезон на „X-Factor“. В 22.00 часа присъстващите отново ще се позабавляват с хумора на Звезделин Минков, а в 22.20 часа – с музиката на Николай Славеев и танцова формация. В полунощ ще има и празнична заря. \r\nНа 26 август празничната програма също ще започне в 10.30 часа пред читалище „Пробуда“, където ще има аниматори и театър на открито. В 19.00 часа на площада ще се състои концерт на възпитаниците от клуб „Китара” при Общински младежки дом с ръководител Иво Анохин. В 20.00 часа на сцената ще излезе Група за автентичен фолклор с ръководител Георги Маринов и танцов състав „Лудория” с ръководител Атанаска Челепиева при читалище „Пробуда“. В 21.00 часа ще започне концерт на певицата Михаела Маринова. В 22.00 часа програмата ще завърши с концертна програма с български народни песни, озаглавена „С България в сърцето”. \r\nТони МИХАЙЛОВ", "date": "2018.08.25", "title": "Пловдив: С двудневна културна програма ще бъде отбелязан празникът на град Кричим"}
{"url": "http://www.focus-news.net/news/2018/08/25/2559776/plovdiv-vazstanoveno-e-dvizhenieto-po-am-maritsa-pri-km-16-v-posoka-sofiya.html", "text": "Възстановено е движението по АМ „Марица“ при км 16 в посока София. Това съобщиха от пресцентъра на  Агенция \"Пътна инфраструктура\" .", "date": "2018.08.25", "title": "Пловдив: Възстановено е движението по АМ „Марица“ при км 16 в посока София"}
{"url": "http://www.focus-news.net/news/2018/08/25/2559775/interfaks-izpalnitelniyat-direktor-na-tuitar-e-izvikan-v-kongresa-na-izslushvane.html", "text": "Комисията на Конгреса на САЩ по енергетиката и търговията извика изпълнителния директор на социалната мрежа „Туитър“ Джек Дорси, за да даде показания по следенето на съобщенията, предава   Интерфакс. \r\nСрещата на Дорси с комисията трябва да се състои в сряда, 5 септември. Ще го разпитат за механизмите, които следят и контролират съобщенията в „Туитър“. Председателят на комисията Грег Уолдън изрази надежда, че Дорси ще бъде откровен в отговорите си.  Виктор Турмаков", "date": "2018.08.25", "title": "Интерфакс: Изпълнителният директор на „Туитър“ е извикан в Конгреса на изслушване"}
{"url": "http://www.focus-news.net/news/2018/08/25/2559777/burgas-normalno-natovareno-e-dvizhenieto-v-oblastta.html", "text": "Нормално натоварено е движението в Бургас и областта. Това каза за  Радио „Фокус“-Бургас  дежурният служител в Областно пътно управление-Бургас. Пътищата са сухи и нормално проходими, няма регистрирани произшествия. \r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 и по пътя Черница – Сунгурларе – Чубра е ограничено движението за тежкотоварни автомобили над 10 т поради намален габарит на пътното тяло. Ремонтните дейности в проблемните участъци трябва да приключат до 31 декември. \r\nДеница ДИМИТРОВА", "date": "2018.08.25", "title": "Бургас: Нормално натоварено е движението в областта"}
{"url": "http://www.focus-news.net/news/2018/08/25/2559781/kontsert-na-dzhon-loutan-i-grupa-btr-e-podarakat-ot-asarel-medet-ad-za-denya-na-minyora-za-vsichki-zhiteli-i-gosti-na-obshtina-panagyurishte.html", "text": "Концерт на легендарния вокал на „Юрая Хийп“ Джон Лоутън и група Б.Т.Р. ще бъде подаръкът от „Асарел - Медет“ АД и партньорите на компанията за Деня на миньора, за всички жители и гости на община Панагюрище. Това съобщиха от отдел „Комуникации“ на  „Асарел-Медет“АД . Тази година бивши и настоящи работници и служители в медодобивното предприятие ще отбележат своя професионален и фирмен празник с традиционния си концерт, който ще се проведе днес в курорта Панагюрски колонии. Програмата започва в 10:30 часа с водосвет и празничен молебен за здраве и благополучие в църквата „Св. Иван Рилски“ в село Панагюрски колонии, която е дарение от „Асарел-Медет“АД. Малко преди обяд Ути Бъчваров ще забърка вкусен курбан в казан, изработен от асарелска мед. Празничният концерт ще стартира в 11:30 часа с изпълненията на духов оркестър „Делчо Радивчев“. След това на сцената ще излязат мажоретният състав към Обединен детски комплекс-Панагюрище и самодейни танцови състави от региона. Почитателите на българската музика ще бъдат зарадвани с вечните хитове на Орлин Горанов, а тези на традиционния български фолклор с изпълненията на Северняшкия танцов ансамбъл. За най-младите ще пеят Поли Генова и дуетът Дони и Нети. Кулминацията на концерта ще бъде роклегендата от „Юрая Хийп“ – Джон Лоутън, който се очаква да излезе на сцената около 16.00 часа заедно с една от най-добрите български рок-групи Б.Т.Р.  Звездата на Джон Лоутън изгрява в началото на 70-те години на миналия век, когато е вокалист на култовата германска рок-група „Lucifer`s Friend”,  с която записва девет албума и привлича вниманието на големите имена в музиката. Логично, през 1977 година Лоутън е сред певците, които са поканени на прослушване за мястото на Дейвид Байрън зад микрофона на „Юрая Хийп“. Лоутън впечатлява останалите от групата и преборва конкуренцията не на кого да е, а на самия Дейвид Ковърдейл. Следват три успешни албума и вечни хитове като „Free Me”, “Wise Man”, “Sympathy”, “Come Back To Me”  и други. Водещи на празничния концерт ще бъдат Васил Драганов и Петьо Петков-Шайбата oт „Комиците“, които са подготвили и хумористични скечове. За улеснение на гостите са осигурени автобуси, които ще тръгват в 9.00 часа от Автогарата в Панагюрище, селата от общината и градовете Стрелча, Златица и Пирдоп. В обратна посока автобусите тръгват от село Панагюрски колонии в 17.00 часа.", "date": "2018.08.25", "title": "Концерт на Джон Лоутън и група Б.Т.Р. e подаръкът от „Асарел - Медет“ АД за Деня на миньора за всички жители и гости на община Панагюрище"}
{"url": "http://www.focus-news.net/news/2018/08/25/2559749/dzhon-boltan-sasht-sa-otkriti-kam-promyana-na-granitsite-na-kosovo.html", "text": "Съветникът по национална сигурност на Белия дом Джон Болтън заяви, че САЩ са открити към размяната на територии между Косово и Сърбия като част от споразумение, което да нормализира отношенията помежду им, предава   Politico. \r\nПозицията на администрацията на САЩ е в разрез с тази на германския канцлер Ангела Меркел, която заяви миналата седмица, че е против каквато и да е размяна на територии на Балканите. Според европейските служители опитите за промяна на границите могат да запалят етническото насилие в региона от 90-те години. \r\nНо наскоро властите в Косово и Сърбия започнаха да разглеждат идеята за размяна на територии. Най-често се обсъжда размяната на Северно Косово за Сърбия срещу долината на Прешево в Южна Сърбия за Косово. \r\n„Мисля, че има белези, че и двете правителства тихо имат желание да преговарят по това. Нашата политика, политиката на САЩ е, че ако двете страни могат да работят между себе си и да постигнат споразумение, няма да изключим размяна на територия“, заяви Болтън. \r\n„Няма да пречим и не мисля, че някой в Европа ще пречи, ако и двете страни решат проблема по начин, който да ги задоволи и двете“, заяви Болтън.  Виктор Турмаков", "date": "2018.08.25", "title": "Джон Болтън: САЩ са открити към промяна на границите на Косово"}
{"url": "http://www.focus-news.net/news/2018/08/25/2559778/stara-zagora-v-grada-shte-se-provede-vtoroto-izdanie-na-natsionalnoto-sastezanie-po-debati-zagorka-open.html", "text": "Второто издание на Национално състезание по дебати „Загорка Open“ 2018 г. ще се проведе днес в Стара Загора. Това съобщиха от пресцентъра на  Общината . Организатор и домакин е клуб „Дебати“ към Центъра за подкрепа за личностно развитие към Община Стара Загора. Състезанието събира едни от най-силните дебатьори в страната и се ръководи от най-добрите съдии. В тазгодишното издание участват 12 отбора от клубовете по дебати в София, Пловдив, Пазарджик, Русе и Сливен. Главни съдии ще бъдат Румяна Пенева, председател на Асоциация Дебати - България и Цочо Бошнаков, заместник-председател на Асоциацията. \r\nФорматът на състезанието е Британски парламентарен дебат – предполагащ разгръщането на спора в две надграждащи се линии – на две правителства и две опозиции. Темите се избират от съдиите и се съобщават преди началото на всеки кръг. За определяне на победителите ще се играят три кръга с  елиминации и финал. \r\nСъстезанието ще се проведе в сградата на Основно училище „Кирил Христов“. Началото на първи кръг е в 10.00 часа, а финалът ще започне в 17.30 часа.", "date": "2018.08.25", "title": "Стара Загора: В града ще се проведе второто издание на Националното състезание по дебати „Загорка Open“"}
{"url": "http://www.focus-news.net/news/2018/08/25/2559779/dobrich-ognena-fiesta-chirakman-2018-shte-osveti-kavarnenskiya-zaliv.html", "text": "\"Огнена фиеста Чиракман 2018\" ще освети каварненския залив от 21.00 часа днес. Това съобщиха от пресцентъра на  Община Каварна . Всички граждани и гости на града ще могат да наблюдават светлинното шоу от буна 2. За доброто настроение ще се погрижи Дичо. \"Това, което очите могат да видят, камерите не могат да разкажат! Изживейте една приятна лятна вечер под красивите светлини, които ще озарят величественият нос Чиракман!\", посочиха още от Общината.", "date": "2018.08.25", "title": "Добрич: \"Огнена фиеста Чиракман 2018\" ще освети каварненския залив"}
{"url": "http://www.focus-news.net/news/2018/08/25/2559782/d-r-mariya-zamfirova-balgariya-e-strana-s-nisko-razprostranenie-na-hiv-dva-pati-po-malko-ot-srednoto-za-evropeyskiya-sayuz.html", "text": "България е страна с ниско разпространение на ХИВ сред общото население – 2,8 на 100 000, което е – два пъти по-малко от средното за Европейския съюз - 5,7 на 100 000 население.  Това каза в интервю за  Агенция „Фокус“  д-р Мария Замфирова, началник на отдел „Промоция и профилактика“ в Дирекция „Промоция и профилактика на болестите и зависимостите“ в Министерството на здравеопазването по повод откриването на Националната лятна АНТИНСПИН кампания. По думите й Националната програма за превенция и контрол на ХИВ и сексуално предавани инфекции в страната постига устойчиво задържане на ниското ниво на разпространение от ХИВ сред общото население и недопускане kd развитие на концентрирана епидемия сред групите в най-висок риск. „През периода 1986 – 03.08.2018 г. в България са регистрирани общо 2 876 лица с ХИВ инфекция. От началото на тази година са открити нови 161 ХИВ–серопозитивни“, посочи д-р Замфирова. Тя уточни, че годишният брой на регистрираните случаи се увеличава постепенно в годините, като през 2017 г. новорегистрираните са 241. Според нея нарастването в годишния брой на новооткритите се дължи на повишаване на разкриваемостта на случаите на ХИВ чрез активното предоставяне на услуги за доброволно консултиране и изследване за ХИВ на групите в най-голям риск.“Запазва се тенденцията от последните години броят на новорегистрираните мъже да е многократно по-голям от инфектираните жени като съотношението на инфектираните мъже и жени през настоящата година е 6:1 (139 мъже и 22 жени)”, уточни д-р Замфирова. По думите й през настоящата година 90% от новорегистрираните с ХИВ–инфекция са се инфектирали по сексуален път и 9% са инфектирани при инжекционна употреба на наркотици. \r\n“Тази година най-засегната е възрастовата група 30-39 г. - 44%, следвана от възрастовата група 20-29 г. – 25%“, уточни тя. Според направените изследвания става ясно, че регистрираните случаи се концентрират основно в по-големите области на страната: София – 67 лица, в област Пловдив – 15 лица, Варна – 9 лица, Бургас – 7 лица, Кюстендил  и Благоевград – 6 лица, по 5 лица в областите: Стара Загора и Русе, по 4 лица в областите: Перник и Пазарджик, по 3 лица в областите: Плевен, Враца, Ловеч, Велико Търново, Силистра, София област, Разград и единични случаи в останалите области. „Най-големият успех е, че въпреки съществуващата все още стигма и дискриминация, достигнахме до хиляди хора от най-уязвимите групи. Всяка година се увеличава броят на лицата, които са изследвани за ХИВ и са узнали своя резултат“, каза още тя. По думите й от началото на 2018 г. до месец юли са се изследвали над 162 000 лица за ХИВ.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.25", "title": "Д-р Мария Замфирова: България е страна с ниско разпространение на ХИВ - два пъти по-малко от средното за Европейския съюз"}
{"url": "http://www.focus-news.net/news/2018/08/25/2559783/stara-zagora-nad-4000-uchastnitsi-pokazvat-balgarskite-traditsii-na-sabor-kray-grada.html", "text": "За тринадесети път на Старозагорски минерални бани ще се проведе Националния тракийски фолклорен събор „Богородична стъпка“. Това съобщиха от  пресцентъра на община Стара Загора . В него ще участват над  4000 любители на българския бит и култура, които ще представят чрез песни, танци и демонстрации обичаи от различни краища на страната. Организатори на събора са Община Стара Загора, Съюз на Тракийските дружества в България  Тракийско дружество „Одринска епопея“ Стара Загора, кметството на Старозагорските минерални бани, Общество за фолклор, Народно читалище „Христо Ботев 1952“ Старозагорски бани. \r\nНачалото на програмата е в 9.00 часа днес. От 11.00 часа е официалното откриване на събора, а два часа по-късно започва уникално дефиле на невероятни съчетания от традиционното облекло и модните европейски тенденции от първата половина на ХХ-ти век наречено „Как потурите станаха панталони, а сукманът рокля“. \r\nУчастниците в събора ще се изявяват на две сцени в парка на курорта през целия ден. От 19 часа започва Гала концерт на Общински фолклорен ансамбъл „Загоре“ и Инструментална формация „Булгара“ с ръководител Димитър Христов.  Два часа по-късно е демонстрацията на нестинарски танц.  \r\nВ неделя програмата започва в 9.00 часа на двете сцени, а в 16.00 часа ще бъдат обявени отличените участници в събора. \r\nЖурито, което ще оценява изпълнителите през двата фестивални дни е в състав: доц.д-р Веселка Тончева и доц. д-р Валентина Райчева, Институт за етнология и фолклористика с етнографски музей при БАН,  академик  Крум Георгиев, член на Международната академия за традиционно изкуство, носител на световен Оскар за фолклор, академик Кирил Тодоров, гл. худ. ръководител на Ансамбъл „Зорница“, Христо Иванов , гл. худ. ръководител на Общински фолклорен ансамбъл „Загоре“ и Емил Минев, хоров диригент.  \r\nЩе бъдат връчени плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество „Одринска епопея“, Наградата на Младежкото тракийско дружество.   \r\nБогата е и съпътстващата програма на събора. Тази година малките участници и гости на събора ще бъдат изненадани с детски творчески работилници „Съхранено с любов-сътворено с талант“. Те ще могат да се запознаят с традиционните техники за тъкане на вертикален стан, да изработят със собствениците си ръце творби от естествени материали, да оцветяват шаблони, да правят оригами и т. н. Предвидено е и разучаване на игрите на баба и дядо като „Пускам, пускам кърпа“, „Криеница“, „Сляпа баба“ и др. Ще има предизвикателства като танцуване върху стомна и игра на шиник. \r\nСамодейни състави ще  посрещат гости на раздумки с билков чай и ръжено кафе, живата традиция „Добра среща“ ще покажат в Селски двор, ще има изложби на автентични родопски носии и носии от видинско. С участието на оркестри и танцови школи на мегдана ще се развихри надиграване с фолклорни танци от всички краища на страната. Майстори ще предлагат стоката си на традиционната Улица на занаятите. \r\nЗа желаещите да посетят природния феномен „Богородична стъпка“ организаторите осигуряват и безплатен превоз, тръгващ от центъра на Старозагорските бани.", "date": "2018.08.25", "title": "Стара Загора: Над 4000 участници показват българските традиции на събор край града"}
{"url": "http://www.focus-news.net/news/2018/08/25/2559780/tass-fregatite-admiral-grigorovich-i-admiral-esen-shte-popalnyat-saedinenieto-na-vmf-na-rusiya-v-sredizemno-more.html", "text": "Фрегатите „Адмирал Григорович“ и „Адмирал Есен“ на руския Черноморски флот, въоръжени с ракети „Калибър“ ще попълнят съединението на ВМФ в Средиземно море, предава  ТАСС. \r\n„Фрегатите на Черноморския флот „Адмирал Григорович“ и „Адмирал Есен“ извършват планов преход от Севастопол към Средиземно море. В момента екипажите на корабите преминават през Босфора и Дарданелите“, съобщава пресслужбата на руските ВМС. \r\nОт там допълниха, че корабите „ще попълнят съединението на ВМФ в Средиземно море“. „Планира се, че още днес те ще влязат в състава на силите на постоянното съединение на ВМФ в далечната морска зона“, добавят от там.  Виктор Турмаков", "date": "2018.08.25", "title": "ТАСС: Фрегатите „Адмирал Григорович“ и „Адмирал Есен“ ще попълнят съединението на ВМФ на Русия в Средиземно море"}
{"url": "http://www.focus-news.net/news/2018/08/25/2559784/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се Благоевград преминаването през  ГКПП „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуване колони от автомобили. Нормално натоварен е и трафикът през граничен пункт „Илинден“, както и на контролно-пропусквателните пунктове на границата между България и Македония в Благоевградска област. \r\nЛивия НИНОВА", "date": "2018.08.25", "title": "Благоевград: Без проблеми се осъществява преминаването през ГКПП „Кулата“"}
{"url": "http://www.focus-news.net/news/2018/08/25/2559787/burgas-shofyor-na-tovaren-avtomobil-e-pochinal-sled-kato-e-poluchil-infarkt-po-vreme-na-dvizhenie-i-se-e-blasnal-v-reklamna-tabela-v-grada.html", "text": "Шофьор на товарен автомобил е получил масивен инфаркт по време на движение, загубил е контрол над превозното средство и се е блъснал в рекламна табела на ул. „ген. Владимир Вазов“ в Бургас. Това съобщи за  Радио „Фокус“ – Бургас  дежурният от ОДМВР – Бургас. Инцидентът се е случил в 8.00 часа на 24 август.  \r\nПри друго пътнотранспортно произшествие при пътен възел Ветрен, на излизане от автомагистрала „Тракия“, е блъснат пешеходец, който е в тежко състояние.  \r\nОбщо 3 катастрофи са регистрирани през изминалото денонощие в града. \r\nДеница ДИМИТРОВА", "date": "2018.08.25", "title": "Бургас: Шофьор на товарен автомобил е починал, след като е получил инфаркт по време на движение и се е блъснал в рекламна табела в града"}
{"url": "http://www.focus-news.net/news/2018/08/25/2559785/eurasia-daily-v-balgariya-e-pochinal-ruskiya-rezhisyor-igor-voytulevich.html", "text": "В България е починал руският актьор и режисьор Игор Войтулевич, предава   Eurasia Daily. \r\n„Игор Войтулевич почина след продължително боледуване в нощта на 23 август в България на 60-годишна възраст“, съобщава пресслужбата на московския театър „Маяковски“. \r\nВойтулевич организира представления в „Сатирикон“ и в театър „Маяковски“, работи в театър „Чита“  и е бил главен директор на Регионален театър в Смоленск.  \r\nОсвен това актьорът работи активно по телевизията. По-специално той режисира и/или играе в проектите „Сватба няма да има“, „ Формула на щастието“, „Господарката на моята съдба“ и „Търговски център“.  Виктор Турмаков", "date": "2018.08.25", "title": "Eurasia Daily: В България е починал руския режисьор Игор Войтулевич"}
{"url": "http://www.focus-news.net/news/2018/08/25/2559789/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за  Агенция “Фокус”   от Планинска спасителна служба (ПСС) при БЧК. Преобладава слънчево време, по билата духа слаб до умерен вятър, навсякъде е тихо, ясно и спокойно. Сутрешните температури са от 9 до 16 градуса. От лифтовите съоръжения работят 2 и 4-та линия в Пампорово, кабинковият и Ситняковският лифт в Боровец и Банско. В Югозападна България след обяд има вероятност да прегърми и превали.  \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.25", "title": "ПСС: Отлични са условията за туризъм в планините"}
{"url": "http://www.focus-news.net/news/2018/08/25/2559788/sport-spartak-moskva-i-paok-sa-globeni-sled-mach-ot-shampionskata-liga.html", "text": "УЕФА глоби Спартак-Москва с 31 хил. евро след домашния му мач срещу гръцкия ПАОК за блокиране на стълбите и за скандиране на обиди от страна на феновете.   \r\nПАОК е глобен с 22 хил. евро за използване на лазерни показалки и за блокиране на стълбите.   \r\nПървият мач ПАОК-Спартак, проведен в Солун на 8 август, завърши с гръцка победа с 3:2, мачът в Москва от 14 август завърши с нулево равенство. След двата мача московският отбор отпадна от борбата в новия сезон на Шампионската лига.  Виктор Турмаков", "date": "2018.08.25", "title": "Спорт: Спартак-Москва и ПАОК са глобени след мач от Шампионската лига"}
{"url": "http://www.focus-news.net/news/2018/08/25/2559769/eurasia-daily-palestinskite-vlasti-smyatat-za-shantazh-otkazat-na-sasht-da-otdelyat-200-mln-dolara-pomosht.html", "text": "Членът на ЦК на Организацията за освобождение на Палестина Ханан Ашрави нарече решението на САЩ да не отделят на палестинците помощ в размер на 200 млн. долара „шантаж“, предава   Eurasia Daily. \r\nТя подчерта, че американските власти вече демонстрират своята произраелска политика, а отказът на помощ „наказва“ тези палестинци, които „са жертва на израелската окупация“. „Администрацията на САЩ демонстрира използването на евтин шантаж като политически инструмент. Правата на палестинците не са за продан“, заяви Ашрави. \r\nПо-рано стана известно, че САЩ са преразгледали решението си да отделят 200 млн. долара икономическа помощ на жителите на палестинските територии – Западния бряг на река Йордан и Ивицата Газа. Държавният департамент обясни, че с това решение „се отчитат предизвикателствата, с които се сблъсква международната общност при оказването на помощта за Газа, където контролът на ХАМАС влошава и без това тежката хуманитарна и икономическа ситуация“.  Виктор Турмаков", "date": "2018.08.25", "title": "Eurasia Daily: Палестинските власти смятат за „шантаж“ отказът на САЩ да отделят 200 млн. долара помощ"}
{"url": "http://www.focus-news.net/news/2018/08/25/2559793/varna-dvizhenieto-pri-km-83-po-patya-kranevo-varna-e-ogranicheno-za-motorni-prevozni-sredstva-nad-10-tona-obhodniyat-marshrut-e-prez-kichevo-i-obrochishte.html", "text": "Добри са условията за пътуване по републиканската пътна мрежа на територията на Варненска област, предаде репортер на  Радио „Фокус“ – Варна . Пътните настилки са сухи, а видимостта е добра. Движението по републиканската пътна мрежа на територията на областта се осъществява нормално. Полицейското присъствие е засилено с цел ограничаване на тежките пътни инциденти през летния сезон. Интензивен е трафикът от и към курортите в района Варна, както и по пътя Варна – Бургас. Движението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.08.25", "title": "Варна: Движението при км 83 по пътя Кранево – Варна е ограничено за моторни превозни средства над 10 тона, обходният маршрут е през Кичево и Оброчище"}
{"url": "http://www.focus-news.net/news/2018/08/25/2559792/plovdiv-okrazhnata-prokuratura-shte-dade-brifing-vav-vrazka-s-razkriti-prestapleniya-za-proizvodstvo-darzhane-i-razprostranenie-na-aktsizni-stoki-bez-banderol-i-prane-na-pari.html", "text": "Днес от 11.30 часа ще се проведе брифинг на Окръжна прокуратура - Пловдив, в който ще участват Румен Попов - окръжен прокурор на гр. Пловдив, Атанас Илков - директор на ОДМВР - Пловдив, и др. Това съобщиха от пресцентъра на  Апелативна прокуратура - Пловдив . Поводът е разкрити престъпления – производство, държане и разпространение на акцизни стоки без бандерол – цигари, и за пране на пари. Брифингът ще се проведе в сградата на Прокуратурата в гр. Пловдив, на площад „Съединение“ №3, в залата на втория етаж.", "date": "2018.08.25", "title": "Пловдив: Окръжната прокуратура ще даде брифинг във връзка с разкрити престъпления за производство, държане и разпространение на акцизни стоки без бандерол и пране на пари"}
{"url": "http://www.focus-news.net/news/2018/08/25/2559791/riosv-varna-ot-nachaloto-na-2018-g-do-momenta-sa-namereni-25-martvi-predstaviteli-ot-razred-kitopodobni.html", "text": "Общият брой на намерените мъртви представители от разред Китоподобни от началото на 2018 г. до момента е 25, намерени в общините Варна, Каварна, Балчик и Шабла. Това съобщиха за  Агенция „Фокус“   от  РИОСВ – Вaрна   по повод последния подаден сигнал за мъртъв делфин край Варна. По техни данни от началото на 2018 г. до момента в РИОСВ – Варна са подадени 42 сигнала за мъртви делфини. „Част от сигналите са неоснователни, тъй като при извършените проверки не са установени мъртви екземпляри“, посочиха от регионалната инспекция. Според тях след направена проверка по сигнал за мъртъв делфин на плаж в к.к. „Камчия“ не е открит мъртъв екземпляр. „По телата на намерените екземпляри не са констатирани видими следи от рибарски мрежи или умишлено умъртвяване. Няма констатирани случаи на масово изхвърлени от морето тела на делфини“, посочиха те. От инспекцията казаха също, че за същия период през 2017 г. намерените мъртви делфини са били 46, следователно няма увеличаване на броя им спрямо предходната година.  \r\nДаяна ДЮЛГЕРОВА", "date": "2018.08.25", "title": "РИОСВ-Варна: От началото на 2018 г. до момента са намерени 25 мъртви представители от разред Китоподобни"}
{"url": "http://www.focus-news.net/news/2018/08/25/2559790/veliko-tarnovo-ostava-zatvoren-patyat-mezhdu-selo-shemshevo-i-veliko-tarnovo-prez-zapadnata-promishlena-zona-poradi-remont-na-most.html", "text": "Проходът на Републиката е отворен за движение на всички превозни средства, предаде репортер на  Радио „Фокус“ – Велико Търново . Остава затворен пътят между село Шемшево и Велико Търново през Западната промишлена зона. Причината е ремонт на мостово съоръжение. Ограничено е движението на моторни превозни средства над 3,5 т по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. В едната лента се осъществява движението в участък от пътя между Павликени и село Горна Студена. Ограничението е въведено в отсечката от км 26+089 до км 46+089 поради извършване на ремонтни дейности. Те трябва да приключат до края на октомври. Превозните средства в района се пропускат последователно в двете посоки от регулировчици. \r\nНормално натоварен е трафикът в град Велико Търново в сутрешните часове. По-интензивно е движението по улица „Магистрална“, част от главен път София-Варна. Температурата на въздуха е 18 градуса. Автобусите от градския транспорт се движат без отклонения от обичайното си разписание. Всички светофарни уредби към момента работят нормално. Екипи на полицията следят за правилното осъществяване на движението. Патрулни автомобили са разположени на входовете и изходите на града. Остава затворен за движение участъкът между площадите „Велчова завера“ и „Цар Асен I“. Ограничението е в сила за всички превозни средства, с изключение на автобусите от градския транспорт, които пътуват в посока крепостта Царевец и квартал „Асенов“. Обходният маршрут е през Южния пътен възел, ул. „Магистрална“, кв. „Света гора“ и пътя зад Царевец. \r\nМария НЕДЕВА", "date": "2018.08.25", "title": "Велико Търново: Остава затворен пътят между село Шемшево и Велико Търново през Западната промишлена зона, поради ремонт на мост"}
{"url": "http://www.focus-news.net/news/2018/08/25/2559795/d-r-mariya-zamfirova-ako-chovek-smyata-che-e-imal-riskovo-povedenie-po-otnoshenie-na-hiv-e-neobhodimo-da-se-testva-na-vseki-tri-mesetsa.html", "text": "Ако човек смята, че е имал рисково поведение по отношение на ХИВ, е необходимо да се тества на всеки три месеца. Това каза в интервю за  Агенция „Фокус“  д-р Мария Замфироваq началник  \r\nна отдел „Промоция и профилактика“ в Дирекция „Промоция и профилактика на болестите и зависимостите“ в Министерството на здравеопазването по повод откриването на Националната лятна АНТИНСПИН кампания. По думите й всяка година се организират четири такива инициативи: около 14 февруари (Ден на влюбените), за Третата неделя на месец май (Ден за съпричастност със засегнатите от ХИВ/СПИН), лятна кампания през месеците август-септември и за 1 декември (Световен ден за борба срещу СПИН). „Годишните кампании неслучайно са четири и цикличността им е през три месеца. Ако човек смята, че е имал рисково поведение по отношение на ХИВ, е необходимо да се тества на всеки три месеца“, посочи тя. Според нея, например ако през февруари тестът на човек е ХИВ-негативен, а той е имал рисково сексуално поведение или е споделял общи инструменти за инжектиране, то през май (три месеца по-късно) тестът му е възможно да се позитивира. „Целта на Националната лятна АНТИСПИН кампания 2018 г. е да насочи общественото внимание към отговорното сексуално поведение, употребата на презервативи, както и да насърчи безплатното и анонимно консултиране и изследване за ХИВ и значимостта на това всеки да узнае навреме своя ХИВ статус като грижа за собственото здраве и това на партньора и не на последно място - да изрази съпричастност към хората, живеещи с ХИВ/СПИН“, посочи още д-р Замфирова. Тя каза, че по време на кампанията ще се изнесе услугата „доброволно консултиране и изследване за СПИН” на терен по определен график и на определени оживени и туристически места. „През целия период на кампанията, регионалните здравни инспекции във всичките области на страната ще отбележат кампанията, изпращайки здравни послания до различни целеви групи“, коментира още тя.  По думите й регионалните здравни инспекции ще съсредоточат дейността си върху предоставяне на анонимно и безплатно изследване за ХИВ, здравни дискусии, медийни прояви, както разпространението на предпазни средства и здравно-образователни материали. „Тази инициатива се провежда от 2006 г. и е доказала своята ефективност. По време на кампанията средно през годините се изследват между 2 000 и 4 000 лица, които узнават своя ХИВ статус“, допълни д-р Замфирова. \r\nДаяна ДЮЛГЕРОВА", "date": "2018.08.25", "title": "Д-р Мария Замфирова: Ако човек смята, че е имал рисково поведение по отношение на ХИВ, е необходимо да се тества на всеки три месеца"}
{"url": "http://www.focus-news.net/news/2018/08/25/2559786/kyustendil-v-edna-lenta-se-osashtestvyava-dvizhenieto-pri-27-km-na-patya-za-rilskiya-manastir-poradi-svlichane-na-skalna-masa.html", "text": "В една лента се осъществява движението при 27 км на пътя за Рилския манастир, поради свличане на скална маса. Това съобщиха за  Радио „Фокус” – Кюстендил  от Областно пътно управление – Кюстендил. Участъкът е сигнализиран с пътни знаци. Преминаването по пътя Бобов дол – Жедна в участъка от км 14+800 до км 15+560 се осъществява с повишено внимание поради изграждане на ново трасе. Движението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3,5 тона поради пропадане на част от пътя при км 10+650, км 11+720, км 12+830 и км 13+360. Въведен е обходен маршрут през Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци и е в сила до края месеца. Без проблеми се осъществява движението по основните пътни направления в областта. \r\nЛивия НИНОВА", "date": "2018.08.25", "title": "Кюстендил: В една лента се осъществява движението при 27 км на пътя за Рилския манастир, поради свличане на скална маса"}
{"url": "http://www.focus-news.net/news/2018/08/25/2559797/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в Благоевградска област, и в двете посоки. Това съобщиха за  Радио „Фокус“ – Пирин  от Областно пътно управление – Благоевград. Натоварено е движението и по второкласен път 19 Симитли – Гоце Делчев в посока от и за Банско. До 14.00 часа се забранява движението в участъка п. в. „Даскалово“ – ГКПП „Кулата“ автомагистрала „Струма“ на моторни превозни средства, предназначени за превоз на товари, с техническа допустима максимална маса над 12 тона, включително в състав с ремаркета и полуремаркета, селскостопанска и земеделска техника, трактори и специализирана строителна техника. В областта не се извършват ремонтни дейности по републиканската пътна мрежа. Няма регистрирани тежки пътни инциденти в региона. \r\nТрафикът по входните и изходните пътни артерии на областния център е интензивен. Колони от автомобили се образуват на моменти в районите около жп и автогарата. Трафик по булевардите „Св. Димитър Солунски“ и „Васил Левски“ е натоварен, но не се образуват колони от автомобили. Движението по улица „Славянска“ в района на болницата се извършва сравнително спокойно. През нощта няма регистрирани тежки инциденти в града. Автобусите се движат по разписание. \r\nЛивия НИНОВА", "date": "2018.08.25", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/08/25/2559798/riosv-varna-prichinite-za-smartta-na-delfinite-obiknoveno-sa-starost-zabolyavane-ili-zaplitane-v-ribarski-mrezhi.html", "text": "Причините за смъртта на делфините обикновено са старост, заболяване или удавяне в следствие от заплитане в рибарски мрежи. Това съобщиха за  Агенция „Фокус“   от  РИОСВ – Вaрна   по повод последния подаден сигнал за мъртъв делфин край Варна. От регионалната инспекция посочиха, че съгласно разпоредбите на Закона за билогичното разнообразие след получаване на сигнал за изхвърлен мъртъв делфин експертите на РИОСВ – Варна извършват проверка на място. „По време на проверката се установяват видимите причини за смъртта“, казаха те. По думите им  при констатиране на възможност за наличие на човешка намеса като причина за смъртта се сезира прокуратурата за започване на производство по Наказателно-процесуалния кодекс (НПК). \r\n„В Черно море от разред Китоподобни се срещат: Муткур, обикновен делфин / и Афала, като тези видове са включени в Приложение 3 на Закона за биологичното разнообразие“, обясниха още от инспекцията, като посочиха, че РИОСВ – Варна следи всички случаи на сигнали за мъртви и бедстващи защитени видове и ги проверява своевременно. От инспекцията информираха, че при откриване на бедстващ делфин задължително трябва да се съобщи в Регионалната инспекция по околна среда в Бургас или Варна. „Експерти от РИОСВ ще преценят състоянието и ще дадат насоки какви действия да се предприемат в зависимост от конкретния случай“, уточниха те.  \r\nДаяна ДЮЛГЕРОВА", "date": "2018.08.25", "title": "РИОСВ-Варна: Причините за смъртта на делфините обикновено са старост, заболяване или заплитане в рибарски мрежи"}
{"url": "http://www.focus-news.net/news/2018/08/25/2559796/dobrich-52-godishen-mazh-ot-varna-e-zaginaliyat-pri-intsidenta-s-razbiliya-se-samolet-na-letishteto-v-balchik-po-sluchaya-se-vodi-razsledvane.html", "text": "52-годишен мъж от Варна, български гражданин, е загиналият при инцидента с разбилия се самолет на летището в Балчик. Това съобщиха за  Радио \"Фокус\" - Варна  от пресцентъра на  Областната дирекция на МВР - Добрич.  Окръжната прокуратура в Добрич ръководи досъдебно производство във връзка с инцидента с разбилия се самолет на летището в Балчик, при който загина пилотът. \"Фокус\" припомня:  В 17.45 часа в петък двуместен самолет излита от летище Лесново. Летял е в неконтролирано въздушно пространство на височина 3 100 метра, след което преминава през въздушното пространство на летище Варна и в 18.54 часа е предаден за кацане на летище Балчик. Пилотът е потвърдил, че е осъществил контакт с летище Балчик и се е насочил за кацане. При кацането се удря силно в пистата, преобръща се и се запалва. Пилотът е загинал на място. Предстои екип на Звеното за разследване на авиационни произшествия към Министерството на транспорта, информационните технологии и съобщенията да започне разследване на инцидента. \r\nМарияна ВАЛЕНТИНОВА", "date": "2018.08.25", "title": "Добрич: 52-годишен мъж от Варна е загиналият при инцидента с разбилия се самолет на летището в Балчик, по случая се води разследване"}
{"url": "http://www.focus-news.net/news/2018/08/25/2559794/ministerstvoto-na-otbranata-na-rusiya-v-siriya-gotvyat-porednata-instsenirovka-s-izpolzvaneto-na-himichesko-orazhie-ot-strana-na-siriyskata-armiya.html", "text": "Прессекретарят на Министерството на отбраната на Русия генерал-майор Игор Конашенков заяви, че терористите от „Джебхат ан-Нусра“ готвят провокация, че уж правителствените сили на Сирия ще използват химическо оръжие срещу цивилни, предава  ТАСС. \r\n„Според информация, потвърдена едновременно от няколко независими източници, „Джебхат ан Нусра“ осъществява подготовката на поредната провокация „употреба на химическо оръжие“ от сирийските правителствени сили срещу цивилното население на провинцията Идлиб“, заяви Конашенков.  Виктор Турмаков", "date": "2018.08.25", "title": "Министерството на отбраната на Русия: В Сирия готвят поредната инсценировка с „използването на химическо оръжие“ от страна на сирийската армия"}
{"url": "http://www.focus-news.net/news/2018/08/25/2559801/pazardzhik-normalno-natovareno-e-dvizhenieto-patishtata-v-oblastta.html", "text": "Нормално натоварено е движението по главните пътища на област Пазарджик, съобщи за  Радио „Фокус – Пазарджик  дежурният в Областно пътно управление – Пазарджик. Пътните настилки са сухи. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. Повишена е опасността от падащи камъни по пътищата в частта от Родопите в област Пазарджик. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nИнтензивен е трафикът по пътя Пазарджик – Панагюрище. На изхода на областния град, в района на Затвора, е разположен полицейски патрул. В посока към Панагюрище, а оттам и към село Панагюрски колонии се движат много леки автомобили. Трафикът е по-натоварен заради днешния ден на миньора, който ще бъде отбелязан в Панагюрски колонии. Шофьорите трябва да се движат с повишено внимание и съобразена скорост. \r\nВаня НИКОЛОВА", "date": "2018.08.25", "title": "Пазарджик: Нормално натоварено е движението пътищата в областта"}
{"url": "http://www.focus-news.net/news/2018/08/25/2559800/interfaks-ministerstvoto-na-otbranata-na-rusiya-preduprezhdava-za-nov-gotven-amerikanski-udar-po-siriya.html", "text": "Прессекретарят на  Министерството на отбраната на Русия генерал-майор Игор Конашенков заяви, че САЩ и техните съюзници готвят нов удар по Сирия заради готвена провокация, че уж сирийските въоръжени сили ще използват химическо оръжие срещу цивилни, предаде   Интерфакс. \r\nСпоред него, за да провокират нов удар, терористите от провинция Идлиб ще инсценират химическо нападение, вината за което ще стоварят на режима на президента Башар Асад. \r\n„Осъществяването при активното участие на британските специални служби на тази провокация, трябва да послужи за пореден повод за нанасяне от САЩ, Великобритания и Франция на ракетно-авиационен удар по държавните и икономически обекти на Сирия“, заяви Конашенков. \r\n„За тази цел в Персийския залив преди дни пристигна ракетният разрушител „Съливанс“ на САЩ с 56 крилати ракети на борда, а на летище „Ел Удейд“ в Катар  е разположен стратегически бомбардировач В-1В на ВВС на САЩ с 24 крилати ракети „въздух-земя“.  Виктор Турмаков", "date": "2018.08.25", "title": "Интерфакс: Министерството на отбраната на Русия предупреждава за нов готвен американски удар по Сирия"}
{"url": "http://www.focus-news.net/news/2018/08/25/2559802/d-r-mariya-zamfirova-balgariya-se-namira-na-krastopatya-na-dve-hiv-epidemii-mezhdu-zapadna-i-tsentralna-evropa.html", "text": "България се намира на кръстопътя на две ХИВ епидемии - между Западна и Централна Европа, където основният път на предаване на инфекцията е при необезопасени сексуални контакти между мъже, и региона на Източна Европа и Централна Азия, където основният път на предаване на инфекцията е кръвният път чрез инжекционна употреба на наркотици.  Това каза в интервю за  Агенция „Фокус“  д-р Мария Замфирова началник на отдел „Промоция и профилактика“ в Дирекция „Промоция и профилактика на болестите и зависимостите“ в Министерството на здравеопазването по повод откриването на Националната лятна АНТИНСПИН кампания. По думите й рискът от заразяване при хетеросексуални контакти трябва също да се вземе предвид.„Данните показват, че след 2011 г. в страната намалява процентът на лицата, които се инфектират в групата на инжекционно употребяващите наркотици (от 32% през 2011 г. до 8% през 2018 г.) и значително се увеличава делът на лицата сред хомо/бисексуалната общност (от 38% през 2012 г. до 53% през 2018 г.), което обяснява и по-големия брой инфектирани мъже“, посочи д-р Замфирова. Тя уточни, че СПИН се причинява от ХИВ - вирус, който се съдържа в кръвта, семенната течност, влагалищния секрет, майчината кърма. „Има три начина за предаване на ХИВ: полов – при сексуален контакт без презерватив с човек, инфектиран с ХИВ, кръвен – при използване на замърсени с кръв инструменти за инжектиране и при преливане на заразена кръв и кръвни продукти, вертикален - от заразена майка на бебе - по време на бременност, раждане и кърмене“, допълни д-р Таня Замфирова. По думите й нормалното битово общуване с хома, живеещи с ХИВ, не носи риск от заразяване. „Начините за предпазване от ХИВ инфекцията са: един постоянен и верен партньор с проверен ХИВ статус, избягване на случайни сексуални контакти, използване на презерватив при всеки сексуален контакт, избягване на употребата на общи игли и спринцовки“, посочи Д-р  Мария Замфирова. \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.08.25", "title": "Д-р Мария Замфирова: България се намира на кръстопътя на две ХИВ епидемии - между Западна и Централна Европа"}
{"url": "http://www.focus-news.net/news/2018/08/25/2559803/sport-kingsli-koman-shte-propusne-nyakolko-sedmitsi-igra-zaradi-travma.html", "text": "Полузащитникът на Байерн-Мюнхен Кингсли Коман има разкъсан коленен хрущял, заради който ще пропусне продължителен срок игра. \r\nФутболист ще претърпи операция и ще пропусне най-малко няколко седмици. Той получи травма в края на първо полувреме по време на мач от първи кръг на Бундеслигата срещу Хофенхайм.   \r\nПо-късно ще стане известен и точния срок на възстановяването.    Виктор Турмаков", "date": "2018.08.25", "title": "Спорт: Кингсли Коман ще пропусне няколко седмици игра заради травма"}
{"url": "http://www.focus-news.net/news/2018/08/25/2559806/gd-granichna-politsiya-intenziven-e-trafikat-na-vsichki-gkpp-na-balgaro-gratskata-granitsa-na-izhod-a-na-balgaro-rumanskata-na-vhod-za-leki-avtomobili.html", "text": "Трафикът е интензивен на изход за леки автомобили на всички гранични контролно-пропускателни пунктове (ГКПП) на българо-гръцката граница и на ГКПП \"Калотина\" на границата със Сърбия, по данни към 10.00 часа. Това съобщиха от пресцентъра на  Главна дирекция (ГД) \"Гранична полиция\" . Интензивен е и трафикът на вход за леки коли на всички ГКПП на българо-румънската граница, както и на ГКПП \"Капитан Андреево\", ГКППП \"Лесово\" и ГКПП \"Малко Търново\" на границата с Турция. \r\nНа българо-македонската граница трафикът е нормален на всички контролно-пропускателни пунктове. \r\nПо информация на дружеството \"Дунав мост Видин – Калафат\" АД до 25 август 2018 г. се извършва ремонт на участък от пътя преди ГКПП \"Видин\". За този период временно движението се осъществява двупосочно в едно платно.", "date": "2018.08.25", "title": "ГД \"Гранична полиция\": Интензивен е трафикът на всички ГКПП на българо-гръцката граница на изход, а на българо-румънската - на вход за леки автомобили"}
{"url": "http://www.focus-news.net/news/2018/08/25/2559807/sofiya-tezhka-katastrofa-e-stanala-na-mosta-chavdar-shofyorat-e-sas-seriozni-naranyavaniya.html", "text": "Tази сутрин около 4.35 часа е станала тежка катастрофа на моста „Чавдар“ в София, има един пострадал мъж, който е със сериозни наранявания. Това съобщиха за  Агенция „Фокус“    от пресцентъра на  МВР . Автомобилът се е ударил последователно в два стълба. Шофьорът е закаран в болница и е с тежки наранявания. По неофициална информация е установено наличие на алкохол в кръвта на водача.  \r\nДаяна ДЮЛГЕРОВА", "date": "2018.08.25", "title": "София: Тежка катастрофа е станала на моста „Чавдар“, шофьорът е със сериозни наранявания"}
{"url": "http://www.focus-news.net/news/2018/08/25/2559804/dots-petya-bankova-etnolog-v-poslednite-3-4-godini-vse-poveche-se-izpolzvat-imena-svarzani-s-balgarskata-istoriya-i-kultura.html", "text": "Забелязвам, че в последните 3-4 години все повече се използват имена, свързани с българската история и култура. Това каза доц. Петя Банкова, етнолог в Института за етнология и фолклористика с Етнографски музей при БАН в интервю за  Агенция „Фокус“ . „Една от тенденциите, която забелязвам в последните 3-4 години, е известно отстъпление от тези имена, които могат да се свържат с небългарски аналогии и една по-голяма склонност да се използват имена, свързани с българската история и култура. Тази тенденция да се изтегли на преден план това, което се възприема като чисто българско, като старинен произход, е за сметка на онова, което може би в началото на 21 век беше един отклик от това, че имената бяха налагани, че някои имена със западно звучене бяха забранявани и за това родители се възползваха от свободата да дадат едно ново, различно, необикновено име на своето дете, което да се впише по-скоро в една европейска именна система, отколкото в една собствено-българска. Патриотизмът така възприеман като тенденция се отразява по някакъв начин и върху избора на лично име“, заяви доц. Банкова.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.25", "title": "Доц. Петя Банкова, етнолог: В последните 3-4 години все повече се използват имена, свързани с българската история и култура"}
{"url": "http://www.focus-news.net/news/2018/08/25/2559809/varna-narodniyat-predstavitel-ot-gerb-emiliya-milkova-be-gost-na-otkrivaneto-na-mezhdunarodniya-filmov-festival-lyubovta-e-ludost.html", "text": "Народният представител от ГЕРБ и член на парламентарната комисия по културата и медиите Емилия Милкова бе сред гостите на тържественото откриване на Международния филмов фестивал „Любовта е лудост” във Варна. Това съобщиха от пресцентъра на  ПП ГЕРБ – Варна . Варненският депутат пожела на добър час на 26-то издание на фестивала. За да приветства организаторите и участниците, за събитието пристигна и зам.-министърът на културата Румен Димитров. \r\nСлед официалната церемония на червения килим началото на прожекциите в зала 1 на Фестивалния и конгресен център в града беше дадено с филма „Студена война“ на полския режисьор Павел Павликовски, награден със „Златна палма” в Кан. \r\nВ програмата на „Любовта е лудост” са включени над 110 пълнометражни, късометражни и документални филми. Зрителите ще могат да видят и пет филма с актьора Ицхак Финци, удостоен с фестивалната награда за цялостен принос към българското кино. \r\nВ конкурсната програма за приза „Златна Афродита” ще се борят 12 филма, сред които е и дебютът в киното на известния театрален режисьор Галин Стоев – „Безкрайната градина”, по пиесата „Приятнострашно” на драматурга Яна Борисова.", "date": "2018.08.25", "title": "Варна: Народният представител от ГЕРБ Емилия Милкова бе гост на откриването на международния филмов фестивал „Любовта е лудост”"}
{"url": "http://www.focus-news.net/news/2018/08/25/2559810/d-r-mariya-zamfirova-nay-golemiyat-uspeh-na-antispin-initsiativite-e-che-dostignahme-do-hilyadi-hora-ot-nay-uyazvimite-grupi.html", "text": "Най-големият успех е, че въпреки съществуващата все още стигма и дискриминация, достигнахме до хиляди хора от най-уязвимите групи. Това каза в интервю за  Агенция „Фокус“  д-р Мария Замфирова, началник на отдел „Промоция и профилактика“ в Дирекция „Промоция и профилактика на болестите и зависимостите“ в Министерството на здравеопазването по повод откриването на Националната лятна АНТИНСПИН кампания. Тя уточни, че всяка година се увеличава броят на лицата, които са изследвани за ХИВ и са узнали своя резултат. „От началото на 2018 г. до месец юли са се изследвали над 162 000 лица за ХИВ”, каза д-р Замфирова. Според нея от икономическа гледна точка, превенцията от заразяване сега, ще спести много средства на държавата за скъпоструващо лечение в бъдеще, както и за други разходи за здравните и социални проблеми на хората, живеещи с ХИВ. “Да не забравяме, че превенцията е също и личен избор на всеки от нас, включително изборът кога младите хора за започнат сексуалния си живот, дали да се ползва презерватив, когато правим рисков секс, защото лечението е за цял живот“, посочи тя. По думите й ако някой е бил изложен на риск от заразяване с ХИВ, непременно трябва да си направи изследване за ХИВ (ХИВ тест) и да потърси навременна медицинска помощ. Замфирова обясни, че консултации по въпросите на ХИВ/СПИН може да се осъществяват целогодишно и във всички 13 Кабинети за анонимно и безплатно консултиране и изследване за СПИН (КАБКИС), разкрити на територията на страната към РЗИ: Благоевград, Бургас, Варна, Видин, Велико Търново, Враца, Добрич, Плевен, Пловдив, Русе, Столична РЗИ, Стара Загора, Хасково. \r\n„В КАБКИС се предоставят услуги по предтестово и следтестово консултиране за ХИВ и други сексуално и кръвно предавани инфекции. Предлага се и се извършва анонимно и безплатни изследване за ХИВ с бързи тестове, като и изследване за хепатити В и С, и сифилис. Клиентът може да получи консултация и здравнообразователни материали“, уточни още тя.  \r\nДаяна ДЮЛГЕРОВА  Пълния текст на интервюто четете в „Мнение”", "date": "2018.08.25", "title": "Д-р Мария Замфирова: Най-големият успех на АНТИСПИН инициативите е, че достигнахме до хиляди хора от най-уязвимите групи"}
{"url": "http://www.focus-news.net/news/2018/08/25/2559799/lokalno-makedoniya-dik-na-makedoniya-uskoryava-podgotovkata-za-organizirane-na-referenduma-za-imeto.html", "text": "Държавната избирателна комисия на Македония продължава подготовката за предстоящия референдум за името, насрочен за 30 септември. Публичната проверка в списъка на гласоподавателите е завършена, която трябва да бъде завършена не по-късно от 7 септември, както и регистрацията на избирателите за гласуване, предава македонското електронно издание  „Локално“. \r\nНа вчерашното заседание на ДИК, бе съобщено, че за референдума в дипломатическо-консулските представителства на Македония са регистрирани  общо 2755 гласоподаватели. Отхвърлени са 100 заявления. \r\nСъщевременно комисията прие Кодекса за наблюдение на референдума, който акцентира върху акредитираните наблюдатели. Те трябва да знаят закона, да се придържат към разпоредбите му, да бъдат безпристрастни и винаги да носят идентификационната значка с тях. \r\nКодексът също така предвижда ограничения за акредитираните наблюдатели - те не трябва да влияят върху гласуването и преброяването, нито да носят символи на партии. \r\nЧленовете на Държавната избирателна комисия подкрепиха и решението да се ангажират допълнителен брой лица от Държавния статистически институт, с цел по-бърза обработка на данните за избирателната активност на референдума.  Виктор Турмаков", "date": "2018.08.25", "title": "„Локално“ (Македония): ДИК на Македония ускорява подготовката за организиране на референдума за името"}
{"url": "http://www.focus-news.net/news/2018/08/25/2559808/tass-angela-merkel-pristigna-na-ofitsialno-poseshtenie-v-azerbaydzhan.html", "text": "Германският канцлер Ангела Меркел пристигна в Баку в рамките на обиколката си на страните от Кавказ, предава  ТАСС. \r\nНа летището Меркел и съпровождащата я делегация бяха посрещнати от първия вицепремиер на Азербайджан Ягуб Еюбов и заместник-министъра на външните работи Халаф Халафов. \r\nСпоред програмата на посещението в близко време Меркел ще се срещне с президента на Азербайджан Илхам Алиев с последвала пресконференция. \r\nПреди Баку Меркел посети Тбилиси и Ереван.  Виктор Турмаков", "date": "2018.08.25", "title": "ТАСС: Ангела Меркел пристигна на официално посещение в Азербайджан"}
{"url": "http://www.focus-news.net/news/2018/08/25/2559812/georgi-lapchev-kmet-na-tsarevo-falshiva-novina-e-che-plazhat-silistar-shte-bade-zastroyavan-tova-beshe-politicheska-zaigravka-ot-strana-na-opozitsiyata.html", "text": "Фалшива новина е, че плажът „Силистар“ ще бъде застрояван, това беше политическа заигравка от страна на опозицията. Това каза за  Агенция „Фокус“  кметът на Царево Георги Лапчев. \r\n„Плажът „Силистар“ няма да бъде застрояван – това е фалшива новина. Става въпрос за един имот, който е на повече от половин километър от плажа. Изобщо не става въпрос за застрояване, а за допускане, за да може един проектант да започне да търси начин как един изчезнал във времето път отново да се появи – защото той е там на практика, но на документи го няма“, обясни Лапчев. Той посочи, че фалшивата новина е чисто политическа заигравка от страна на опозицията. „Тя отдавна се опитва да създаде конфликт, а реално проблем няма“, обясни кметът на Царево. \r\nЦветилена СИМЕОНОВА", "date": "2018.08.25", "title": "Георги Лапчев, кмет на Царево: Фалшива новина е, че плажът „Силистар“ ще бъде застрояван, това беше политическа заигравка от страна на опозицията"}
{"url": "http://www.focus-news.net/news/2018/08/25/2559813/makfaks-makedoniya-nato-provede-voennomorsko-uchenie-v-albanskoto-pristanishte-vlyora.html", "text": "Силите на НАТО проведоха военноморско учение в южното албанското пристанище Вльора, предава  македонската информационна агенция   „Макфакс“. \r\nАлбанският министър на отбраната Олта Джачка заяви, че в ученията на Втора редовна група на Алианса участват корабите на албанските ВМС „Бутринти“ и „Орика“.  \r\n„Тази група е неразделна част от силите на НАТО и практикува упражнения и операции по целия свят“,  уточни тя.  Виктор Турмаков", "date": "2018.08.25", "title": "„Макфакс“ (Македония): НАТО проведе военноморско учение в албанското пристанище Вльора"}
{"url": "http://www.focus-news.net/news/2018/08/25/2559805/dobrich-predstoi-ogled-na-myastoto-na-aviokatastrofata-na-letishte-balchik-pri-koyato-zagina-pilotat-na-dvumesten-samolet.html", "text": "Предстои оглед на мястото на авиокатастрофата на летище Балчик, при която загина пилотът на двуместен самолет. Това съобщиха за  Радио \"Фокус\" - Варна  от пресцентъра на  Апелативна прокуратура - Варна . Окръжната прокуратура в Добрич ръководи досъдебно производство по случая с инцидента със самолет на летище Балчик, при който загина пилотът. От прокуратурата припомниха, че снощи, около 18.00 часа, при прелитане от летище Лесново до летище Балчик в момент на приземяване е катастрофирал частен самолет - Икарус C3 ултралек двуместен самолет. Загинал е пилотът, който е 52-годишен бизнесмен от Варна. Под надзора и ръководството на Окръжната прокуратура в Добрич веднага е образувано досъдебно производство, като разследването ще бъде извършено от следовател от Националната следствена служба с експерти от дирекцията по разследване на транспортни произшествия във въздушния, морски и железопътния транспорт към Министерството на транспорта, информационните технологии и съобщенията. Целта на разследването е да бъдат установени причините и обстоятелствата, при които е настъпил инцидентът. Ще бъдат назначени съдебно-медицинска и съдебно-технически експертизи, допълниха от прокуратурата. Действията по разследването продължават. \r\nМарияна ВАЛЕНТИНОВА", "date": "2018.08.25", "title": "Добрич: Предстои оглед на мястото на авиокатастрофата на летище Балчик, при която загина пилотът на двуместен самолет"}
{"url": "http://www.focus-news.net/news/2018/08/25/2559811/dots-petya-bankova-etnolog-sled-1989-g-nastapva-svoeobrazen-bum-v-upotrebata-na-dvoyni-lichni-imena.html", "text": "След 1989 г. настъпва своеобразен „бум” в употребата на двойни лични имена.  Това каза доц. Петя Банкова, етнолог в Института за етнология и фолклористика с Етнографски музей при БАН в интервю за  Агенция „Фокус“ . „Трябва да припомня, че след 1944 г. в България се въвежда официална забрана да се дават двойни лични имена на новородени деца, фиксирана в редица нормативни документи като „Наредба за гражданското състояние“. Въпреки това изследванията на ономастите показват, че за периода 1901–1970 г. в 99 бивши околийски града на страната са узаконени с актове за раждане 1353 двойни лични имена. От тях 528 (39.02%) са мъжки и 825 са женски (60.97%). Сред тях са имена като: Иван-Александър, Петър-Георги, Стефан-Атанас, Радост-Радо, Иван-Асен, Божидар-Георги, които се повтарят по два или повече пъти. При женските имена със същата честота са: Ана-Мария, Димитринка-Митра, Ева-Мария, Евдокия-Дока, Елизабет-Мария, Мария-Магдалена, Мария-Маргарита, Роз-Мари, Дона-Мила, Вяра-Анка и Пролет-Мария. Ако се доверим на изследването на Т. Калканова, в следващите 20 години (до 1992 г.) най-много са уникалните женски имена с първа част Цвета или Цвете: Цветамария, Цветаанелия, Цветанина, Цветенина, Цветилияна, Цветодарина, Цветомара. След тях са конструкция с първа основа Мария: Марияглория, Мариямадлена, Мариятереза“, каза още тя. \r\n„След 1989 г. настъпва своеобразен „бум” в употребата на двойни лични имена. Но те вече не се изписват слято. Отново на първо място са вариантите между личните имена Анна и Мария – но този път наравно с тях е и името Магдалена, които се поставят на първо или на второ място в композитите. Днес те са изключително по-разнообразни. Така възникват имена като: Радина-Анна, Анна-Спасияна, Анна-Никол, Мария-Петра, Красимира-Магдалена, Вяра-Анна, Ан-Мари и много други. Появяват се и съвсем непознати досега двойни имена, като: Кристияна-Александра, Албена-Мирела, Иван-Денис, Марк-Антоний, Мелани-Пиер, Ана-Валери, Никол-Спасиана, Йоанна-Изабела, Карина-Василена, Еделвайс-Ана, Каля-Деметра и др“, допълни доц. Банкова.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.25", "title": "Доц. Петя Банкова, етнолог: След 1989 г. настъпва своеобразен „бум” в употребата на двойни лични имена"}
{"url": "http://www.focus-news.net/news/2018/08/25/2559814/veliko-tarnovo-goryal-e-tseh-za-vafli-v-gorna-oryahovitsa-nyama-postradali-pri-intsidenta.html", "text": "Горял е цех за вафли в Горна Оряховица. При инцидента няма пострадали. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Сигнал за инцидента е подаден в 13.00 часа вчера. На мястото се е отзовал екип от четирима пожарникари. Унищожени са два линейни метра ел. инсталация и един линеен метър полипропиленови тръби. Огнеборците са спасили от опожаряване машините и агрегатите в цеха. Причината за инцидента е късо електрическо съединение. \r\nПо-рано през същия ден е получен сигнал за горящ товарен автомобил в село Обединение, община Полски Тръмбеш. Пламъците са унищожили ел. инсталацията на превозното средство, но останалата част от него е спасена. Произшествието е възникнало поради техническа неизправност. \r\nМария НЕДЕВА", "date": "2018.08.25", "title": "Велико Търново: Горял е цех за вафли в Горна Оряховица, няма пострадали при инцидента"}
{"url": "http://www.focus-news.net/news/2018/08/25/2559815/mvr-trima-dushi-sa-zaginali-a-14-sa-raneni-pri-12-tezhki-katastrofi-v-stranata-prez-izminaloto-denonoshtie.html", "text": "Трима души са загинали, а 14 са ранени при 12 тежки катастрофи в страната през изминалото денонощие. Това съобщиха от   пресцентъра на МВР.   В столицата са станали 51 леки и едно тежко пътни произшествия, при които са пострадали двама души. От началото на година при катастрофи в страната са загинали 371 души, а 5 462 са били ранени.", "date": "2018.08.25", "title": "МВР: Трима души са загинали, а 14 са ранени при 12 тежки катастрофи в страната през изминалото денонощие"}
{"url": "http://www.focus-news.net/news/2018/08/25/2559817/haskovo-4-godishno-momche-e-postradalo-v-baseyn-v-haskovskite-mineralni-bani.html", "text": "4-годишно момче е пострадало в басейн в Хасковските минерални бани. Това съобщиха за  Агенция „Фокус“  от пресцентъра на  МВР  . Инцидентът е станал в късния следобед в петък.   Очаквайте подробности. \r\nДаяна ДЮЛГЕРОВА", "date": "2018.08.25", "title": "Хасково: 4-годишно момче е пострадало в басейн в Хасковските минерални бани"}
{"url": "http://www.focus-news.net/news/2018/08/25/2559816/ria-novosti-moskva-predupredi-vashington-da-ne-predpriema-novi-bezrazsadni-deystviya-v-siriya.html", "text": "Заместник-външният министър на Русия Сергей Рябков определи като заплахи и ултиматуми  последните публични изявления на съветника в Белия дом по националната сигурност Джон Болтън за  Сирия. Той предупреди Вашингтон да не предприема нови безразсъдни действия в арабската държава, предава  РИА Новости. \r\n„Чуваме ултиматуми от Вашингтон, в това число и публични. Това не оказва влияние върху нашата решимост да продължим линията си на пълна ликвидация на терористичните огнища в Сирия и завръщането на страната към нормален живот“, заяви Рябков. Той подчерта, че Москва ще продължи работата си по съдействие на Дамаск, в това число в областта на завръщането на бежанците. \r\n„Предупреждаваме американците и техните съюзници да не се въздържат от нови безразсъдни действия“, подчерта заместник-министърът.  Виктор Турмаков", "date": "2018.08.25", "title": "РИА Новости: Москва предупреди Вашингтон да не предприема нови безразсъдни действия в Сирия"}
{"url": "http://www.focus-news.net/news/2018/08/25/2559819/dots-petya-bankova-etnolog-roditelite-ponyakoga-sachinyavat-imeto-na-deteto-taka-che-da-prieme-bukvichka-ili-srichka-ot-dve-razlichni-imena.html", "text": "Родителите понякога „съчиняват” името на детето така, че да приеме буквичка или сричка от две различни имена. Това каза доц. Петя Банкова, етнолог в Института за етнология и фолклористика с Етнографски музей при БАН в интервю за  Агенция „Фокус“ . „За да задоволят горещото желание за „подновяване на името” на по-възрастните родители – баба и дядо, по линия и на двете фамилии, родителите „съчиняват” името на детето, така че да приеме “буквичка” или “сричка” от две различни имена. Примерите за това са многобройни: Светлослав – кръстен на баба Светла и дядо Слави; Тихомира – на дядо Тодор и баба Мария, Патрисия – на дядо Петър и баба Сия, Цветислава – на баба Цеца и баба Славка, Велизар – на дядо Велко и дядо Лъчезар, Маринела –  на баба Мария и баба Нели, Янислав – на дядо Янко и баба Славейка, Данислав – на дядо Йордан и дядо Стоян, Радилина – на баба Радка и баба Лина и др. Аз лично съм срещала имената: Росамила, Веселюбо, Людомира, Правдомила, Милдана, Карамила, Бранимил, Владолюб, Вилислав, Боромир“, допълни още тя.  \r\n„В своето изследване по този повод Ж. Бояджиев дава примери като Краймена (от Крайо и Кремена), Розафлина (от Роза и Жозефина), Елеодора (от Елеонора и Дора) и др. Той не спестява и т. нар. от него оказионализми или куриозитети като Вероножка, Любовирен (от Любов и Ирена), Славодилия. \r\nРазбира се, някои родители са по-прагматични или по-модерни и избират двойни имена на своите деца, задоволяващи претенциите и на двете родословни линии. Примери за това са имената: Анна-Мария, Кристияна-Александра, Албена-Мирела, Иван-Деян и др“, заяви още доц. Банкова.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.25", "title": "Доц. Петя Банкова, етнолог: Родителите понякога „съчиняват” името на детето така, че да приеме буквичка или сричка от две различни имена"}
{"url": "http://www.focus-news.net/news/2018/08/25/2559820/afp-dvama-dushi-sa-zaginali-pri-samoubiystven-atentat-v-afganistan.html", "text": "Терорист-камикадзе се е взривил, убивайки двама души, пред избирателна секция край източния афганистански град Джалалабад, предава   AFP. \r\nЦелта на нападението е бил протестен-митинг в подкрепа на кандидат-депутат, отстранен от участие в парламентарните избори през октомври. \r\n„Убити са двама и четирима са ранени“, заяви представител на местните власти. \r\nВзривът се случва близо седмица, след като президентът Ашраф Гани предложи тримесечно примирие с талибаните  преди изборите.   Виктор Турмаков", "date": "2018.08.25", "title": "AFP: Двама души са загинали при самоубийствен атентат в Афганистан"}
{"url": "http://www.focus-news.net/news/2018/08/25/2559818/sport-mario-mandzhukich-se-e-otkazal-ot-prehod-v-manchestar-yunayted.html", "text": "Нападателят на Ювентус Марио Манджукич се е отказал да премине в Манчестър Юнайтед. Английският отбор е предлагал на 32-годишния хърватин заплата от над пет милиона евро годишно. \r\nНападателят е решил да остане в Ювентус след разговор със старшия треньор Масимилиано Алегри. Той увери Манджукич, че той ще има много игрова практика в настоящия сезон. \r\nМанджукич играе за Ювентус от 2015 г. В състава на тима той три пъти става шампион на Италия.    Виктор Турмаков", "date": "2018.08.25", "title": "Спорт: Марио Манджукич се е отказал от преход в Манчестър Юнайтед"}
{"url": "http://www.focus-news.net/news/2018/08/25/2559821/varna-konni-nadbyagvaniya-se-provezhdat-na-hipodruma-v-dalgopol-za-praznika-na-grada.html", "text": "Конни надбягвания се провеждат на хиподрума в Дългопол за празника на града, който се отбелязва ежегодно в последната събота и неделя на месец август, предаде репортер на  Радио „Фокус“ – Варна . Богата е празничната програма, която Община Дългопол организира за жителите и гостите на града. Инициативите започнаха снощи с постановка на шуменския театър „Васил Друмев“, която бе представена в читалището в града. Празникът продължава с VI традиционен турнир по борба с участието на отбори от цялата страна и от Молдова. Той ще започне в 13.30 часа в Градския парк. От 18.00 часа ще се проведе празничен концерт с участието на фолклорни състави и индивидуални изпълнителни от общината, както и гости-лауреати от Международния конкурс „Малкият принц“ в град Кишинев, Молдова.    \r\nВ неделя, от 10.00 часа, на спортната площадка в Градския парк предстои баскетболна среща. \r\nМарияна ВАЛЕНТИНОВА", "date": "2018.08.25", "title": "Варна: Конни надбягвания се провеждат на хиподрума в Дългопол за празника на града"}
{"url": "http://www.focus-news.net/news/2018/08/25/2559822/standard-makedoniya-turskata-politsiya-arestuva-oshte-dvama-dushi-svarzani-s-strelbata-kray-posolstvoto-na-sasht.html", "text": "Турските полицейски екипи арестуваха още двама души като част от разследването на стрелбата край посолството на САЩ в Анкара на 20 август, предава македонското електронно издание  \"Стандард\"  . \r\nШест изстрела бяха произведени от движеща се кола в посока на дипломатическа мисия в Анкара в 5 часа сутринта на 20 август. Никой не пострада по време на стрелбата. Същия ден силите за сигурност арестуваха двама нападатели  - Ахмет Селиктен и Осман Гундаш. \r\nТурската полиция снощи арестува още двама , които са заподозрени, че са свързани с стрелбата в посолството. Двамата са арестувани, след като по време на разпита на Селикен и Гундаш стана ясно, че повеи други  хора са свързани с атаката срещу американската дипломатическа мисия. \r\nРазследващите смятат, че не е изключено и други хора да бъдат задържани като част от разследването.  Виктор Турмаков", "date": "2018.08.25", "title": "\"Стандард\" (Македония): Турската полиция арестува още двама души, свързани с стрелбата край посолството на САЩ"}
{"url": "http://www.focus-news.net/news/2018/08/25/2559823/burgas-izklyuchitelno-natovareno-e-dvizhenieto-prez-gkpp-malko-tarnovo-obrazuvali-sa-se-koloni-ot-avtomobili-i-v-dvete-posoki.html", "text": "Изключително натоварено е движението на автомобили през ГКПП „Малко Търново“. Това съобщи за  Радио „Фокус“ – Бургас  дежурният служител на пункта. „Има образувани колони от автомобили и на входа, и на изхода, и гастарбайтери минават към момента“, каза още дежурният. \r\nДеница ДИМИТРОВА", "date": "2018.08.25", "title": "Бургас: Изключително натоварено е движението през ГКПП „Малко Търново“, образували са се колони от автомобили и в двете посоки"}
{"url": "http://www.focus-news.net/news/2018/08/25/2559825/varna-istoricheskiyat-muzey-v-dalgopol-obyavyava-den-na-otvorenite-vrati-po-povod-praznika-na-grada.html", "text": "Историческият музей в Дългопол обявява ден на отворените врати за всички жители и гости на общината. Това съобщиха за  Радио „Фокус“ – Варна  от Община Дългопол. Повод за инициативата е празникът на града. \r\nИсторическият музей в град Дългопол е основан през 1948 година като училищна сбирка от учителя-енциклопедист Димитър Златарски. През 1975 година музеят получава статут, а през 1985 година в центъра на Дългопол с правителствено решение е построена нова, модерна, оборудвана и функционална сграда. В резултат на научна и събирателска дейност през годините във фондохранилищата на музея са постъпили огромен брой материали от територията на Дългополската и съседните общини. В етнографския отдел на музея са показани битът и културата на населението от този край от ХІХ и началото на ХХ век. \r\nМарияна ВАЛЕНТИНОВА", "date": "2018.08.25", "title": "Варна: Историческият музей в Дългопол обявява ден на отворените врати по повод празника на града"}
{"url": "http://www.focus-news.net/news/2018/08/25/2559826/konstantin-kosachov-provokatsiya-v-siriya-shte-razbie-sistemata-na-mezhdunarodnata-sigurnost.html", "text": "Според председателя на комисията по международни въпроси на Съвета на Руската федерация Константин Косачов поредна провокация в Сирия ще доведи до разрушаване на системата на международната сигурност и правните институции, предава  РИА Новости. \r\n„Видимо е, че наистина се готви поредната провокация. Тази схема вече е толкова типична за действията на американците по целия свят, че да всеки непредубеден наблюдател“, трябва да са му понятни и замисълът, и сценарият, и истинските цели на случващото се“, заяви сенаторът. \r\nСпоред него в крайна сметка схемата е проста – делегитимиране на противника, тоест да се лишат действията на опонента от легитимност и на тази основа да се излезе отвъд пределите на международното право. \r\nКосачов подчерта, че „по този начин се разрушава и без това неустойчивата система на международното право и сигурност“. „Безразсъдните и безотговорни действия на Запада заплашват целия свят“, подчерта той.  Виктор Турмаков", "date": "2018.08.25", "title": "Константин Косачов: Провокация в Сирия ще разбие системата на международната сигурност"}
{"url": "http://www.focus-news.net/news/2018/08/25/2559830/sport-lion-otkaza-da-prodava-mariano-dias-na-sevilya.html", "text": "Лион отклони предложението на Севиля да продаде нападателя Мариано Диас. \r\nПредложението не е устроило клуба от Лига едно. При това Севиля запазва интереса си към друг играч на Лион – Максуел Корне.  Виктор Турмаков", "date": "2018.08.25", "title": "Спорт: Лион отказа да продава Мариано Диас на Севиля"}
{"url": "http://www.focus-news.net/news/2018/08/25/2559831/blagoevgrad-intenziven-e-trafikat-na-granichnite-punktove-kulata-i-ilinden-na-izhod-za-leki-avtomobili.html", "text": "Интензивен е трафикът на граничните пунктове „Кулата“ и „Илинден“ на изход за леки автомобили. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете на границата между България и Македония в Югозападна България движението е нормално натоварено. \r\nИнтензивен е трафикът по автомагистрала „Струма“ и главен път Е-79 в област Благоевград. Колони от автомобили се образуват в Кресненското дефиле и при пътен възел „Симитли“. Движат се много гръцки, румънски и македонски автомобили. До момента няма регистрирани тежки инциденти в региона. \r\nЛивия НИНОВА", "date": "2018.08.25", "title": "Благоевград: Интензивен е трафикът на граничните пунктове „Кулата“ и „Илинден“ на изход за леки автомобили"}
{"url": "http://www.focus-news.net/news/2018/08/25/2559827/kremena-distanusheva-zhitel-na-kvartal-riltsi-v-dobrich-shte-blokirame-patya-za-silistra-ako-ne-se-vzemat-merki-sreshtu-sistemnoto-spirane-na-vodata-v-kvartali.html", "text": "Ще блокираме пътя Добрич-Силистра в случай, че не се вземат мерки най-късно до другата седмица. Това каза за  Агенция „Фокус“  Кремена Дистанушева жител на квартал „Рилци“, която ще се включи днес в протестните действия в Добрич заради системното спиране на водата в този жилищен квартал. По думите й се очаква около 50 души да вземат участие в протеста, като той ще се проведе от 14.00 до 16.00 часа на пътя Добрич-Силистра, който свързва областите Варна, Шумен и Силистра. Тя добави, че недоволните граждани са организирали протестни действия и за другата седмица, ако властите не намерят решение на техния проблем.  \r\nДаяна ДЮЛГЕРОВА", "date": "2018.08.25", "title": "Кремена Дистанушева, жител на квартал „Рилци“ в Добрич: Ще блокираме пътя за Силистра, ако не се вземат мерки срещу системното спиране на водата в квартали"}
{"url": "http://www.focus-news.net/news/2018/08/25/2559824/stara-zagora-pred-pametnika-na-svobodata-na-vrah-sveti-nikola-zapochnaha-chestvaniyata-po-povod-141-godini-ot-shipchenskata-epopeya.html", "text": "С приемане на почетния караул от президента Румен Радев пред Паметника на свободата на връх Свети Никола започнаха честванията по повод 141 години от Шипченската епопея, предаде кореспондентът на  Радио „Фокус“.   Заупокойна молитва за загиналите отслужиха габровски свещеници. Преди началото на честванията президентът Румен Радев се включи в традиционния поход, извървявайки близо 4 км до връх Свети Никола. Сред официалните лица са още: зам.-председателят на Народното събрание Емил Христов, кметът на Габрово Таня Христова, областите управители на Габрово и Стара Загора Невена Петкова и Гергана Микова, както и представители на дипломатическите мисии у нас.  \r\nСлавяна ГАЙДАРОВА", "date": "2018.08.25", "title": "Стара Загора: Пред Паметника на свободата на връх Свети Никола започнаха честванията по повод 141 години от Шипченската епопея"}
{"url": "http://www.focus-news.net/news/2018/08/25/2559832/pregled-na-mezhdunarodnite-novini-do-13-chasa-agentsiya-fokus.html", "text": "Силите на НАТО проведоха военноморско учение в южното албанското пристанище Вльора, предава  македонската информационна агенция   „Макфакс“. \r\nАлбанският министър на отбраната Олта Джачка заяви, че в ученията на Втора редовна група на Алианса участват корабите на албанските ВМС „Бутринти“ и „Орика“.  \r\n„Тази група е неразделна част от силите на НАТО и практикува упражнения и операции по целия свят“,  уточни тя. \r\n***    Турските полицейски екипи арестуваха още двама души като част от разследването на стрелбата край посолството на САЩ в Анкара на 20 август, предава македонското електронно издание  \"Стандард\"  . \r\nШест изстрела бяха проведени от движеща се кола в посока на дипломатическа мисия в Анкара в 5 часа сутринта на 20 август. Никой не пострада по време на стрелбата. Същия ден силите за сигурност арестуваха двама нападатели  - Ахмет Селиктен и Осман Гундаш. \r\nТурската полиция снощи арестува още двама , които са заподозрени, че са свързани с стрелбата в посолството. Двамата са арестувани, след като по време на разпита на Селикен и Гундаш стана ясно, че повеи други  хора са свързани с атаката срещу американската дипломатическа мисия. \r\nРазследващите смятат, че не е изключено и други хора да бъдат задържани като част от разследването. \r\n***   Терорист-камикадзе се е взривил, убивайки двама души, пред избирателна секция край източния афганистански град Джалалабад. \r\nЦелта на нападението е бил протестен-митинг в подкрепа на кандидат-депутат, отстранен от участие в парламентарните избори през октомври. \r\n„Убити са двама и четирима са ранени“, заяви представител на местните власти. \r\n„Това бе наистина голям взрив, който разтресе дома ми“, заявява свидетелят Мирза Амин, който допълни, че живее на около 50 метра от мястото на взрива. \r\nВзривът се случва близо седмица, след като президентът Ашраф Гани предложи тримесечно примирие с талибаните  преди изборите. \r\n***  Прессекретарят на  Министерството на отбраната на Русия генерал-майор Игор Конашенков заяви, че САЩ и техните съюзници готвят нов удар по Сирия заради готвена провокация, че уж сирийските въоръжени сили ще използват химическо оръжие срещу цивилни. \r\nСпоред него, за да провокират нов удар, терористите от провинция Идлиб ще инсценират химическо нападение, вината за което ще стоварят на режима на президента Башар Асад. \r\n„Осъществяването при активното участие на британските специални служби на тази провокация, трябва да послужи за пореден повод за нанасяне от САЩ, Великобритания и Франция на ракетно-авиационен удар по държавните и икономически обекти на Сирия“, заяви Конашенков. \r\n„За тази цел в Персийския залив преди дни пристигна ракетният разрушител „Съливанс“ на САЩ с 56 крилати ракети на борда, а на летище „Ел Удейд“ в Катар  е разположен стратегически бомбардировач В-1В на ВВС на САЩ с 24 крилати ракети „въздух-земя“.  \r\n***  Бившият директор на ЦРУ Джон Бренън разкритикува президента на САЩ Доналд Тръмп, заявявайки, че политическият климат в страната може да се влоши по време на неговия мандат- \r\n„Това, което той прави за страната, е да я разделя. Той разделя американците. Притеснен съм, че това може да излезе по улиците“, заяви Бренън.  \r\nПо-рано Тръмп отне достъпа на Бренън до класифицирана информация, което се смята че е в отговор на гласната критика на бившия служител на Барак Обама към настоящия държавен глава. \r\nСъщевременно Бренън заяви, че е загрижен от отказа на Тръмп да признае категорично предполагаемата руска намеса на изборите в САЩ. \r\n„Предателството се определя като загуба на доверието и помагане на врага. Тръмп имаше възможността да каже на руския си колега Владимир Путин на срещата им в Хелзинки: „Русия, спри, не прави така, защото следващия път ще си платиш“, допълни бившият директор на ЦРУ.  Виктор Турмаков \r\n*** САЩ са предупредили Русия, че ще ударят отново по обекти на сирийското правителство, ако то използва химически оръжия. \r\nСАЩ съобщиха на Русия, че са готови да предприемат силни военни действия срещу Сирия, ако президентът Башар Асад използва химическо оръжие, за да възстанови контрола върху някоя от последните си зони, държани от бунтовници в страната, според четирима високопоставени представители, запознати с дискусиите. \r\nАмерикански представители твърдят, че разполагат с информация, че Асад може да планира химическа атака в северозападната провинция Идлиб. На среща в четвъртък в Женева съветникът по националната сигурност Джон Болтън заяви пред руския си колега Николай Патрушев, че Америка е готова да реагира с по-голяма военна сила, отколкото е използвала в миналото срещу режима на Асад, според източници, които са поискали да останат анонимни, тъй като съдържанието на разговорите не е публично оповестено. \r\nНай-новото предупреждение е конкретно и идва в навечерието на вероятно  една от най-кървавите кампании в гражданската война в Сирия. \r\n***", "date": "2018.08.25", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/08/25/2559828/dots-petya-bankova-etnolog-obichayno-yavlenie-e-nepriemaneto-na-lichnoto-ime-na-deteto-ot-strana-na-ediniya-roditel.html", "text": "Обичайно явление е неприемането на личното име на детето от страна на единия родител. Това каза доц. Петя Банкова, етнолог в Института за етнология и фолклористика с Етнографски музей при БАН в интервю за  Агенция „Фокус“ . „Името се избира от създателите на новия човешки живот. И този избор не винаги е лесен и безпроблемен, защото родителите трябва да се съобразяват с редица обективни и субективни фактори. Най-общо казано, те трябва да избират между традицията и модерността, между социалните очаквания и индивидуалните си предпочитания. В търсенето на оптимален вариант често пъти неудовлетворени са всички страни: родителите, семейството, родът, обществото“, допълни тя. „В други случаи възрастните представители на фамилията дълго време остават неудовлетворени от личното име на своето внуче или правнуче и прибягват до измислени съкращения или умалителни форми. Представителите на по-широкото близко-родствено обкръжение негодуват спрямо „новото попълнение” в родовата именна история“, каза още доц. Банкова.  \r\n„Най-потърпевшо обаче остава детето, което няма право на избор. То трябва да живее със своето име, да го „впише” в общоприетите норми и същевременно да го отличи с оригиналност, да не затруднява с произнасянето и изписването му себе си и околните, да не попадне в капана на прякорите, подигравателните и неуважителни именни аналози, съчинени от хора, които няма да пожелаят да приемат избора на родителите му“, заяви още тя. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.25", "title": "Доц. Петя Банкова, етнолог: Обичайно явление е неприемането на личното име на детето от страна на единия родител"}
{"url": "http://www.focus-news.net/news/2018/08/25/2559835/abc-news-kray-berlin-bushuva-gorski-pozhar.html", "text": "Германските власти съобщиха, че на около 50 км. от Берлин се потушава голям горски пожар. Две села са били евакуирани заради бедствието, предава   ABC News. \r\nПожарът е избухнал в четвъртък следобед край град Тройенбрицен и се е разпространил бързо сред близките борови гори. Според Кристиан Щайн, представител на община Потсдам-Мителмарк пожарът е локализиран, но покрай селищата Клаусдорф и Тифенбрюнен има все още пламъци.  \r\nПотушаването на пожара е затруднено, защото на места в горите все още се намират невзривени муниции от Втората световна война.  Виктор Турмаков", "date": "2018.08.25", "title": "ABC News: Край Берлин бушува горски пожар"}
{"url": "http://www.focus-news.net/news/2018/08/25/2559834/pazardzhik-borsa-za-upotrebyavani-uchebnitsi-e-razkrita-v-mladezhkiya-dom-v-grada.html", "text": "Борса за стари учебници, книги и учебни помагала бе разкрита в Младежкия дом в Пазарджик, предаде репортер на  Радио „Фокус“ – Пазарджик . В нея се изкупуват и продават употребявани учебни материали. Разделени са в две категории – от 5 до 7 и от 8 до 12 клас. След преглед на учебниците и помагалата от сътрудничките в борсата общообразователните учебници се заплащат веднага на 25 до 40% от първоначалната им цена, а за отлично запазените – 45%. Продажната цена зависи и се определя от състоянието на учебника, но почти винаги е около половината от реалната му стойност. \r\nБорсата за употребявани учебници работи от 09.30 до 18.00 часа в делничните дни и от 10.00 до 14.00 - в събота. През последните години все повече се увеличава броят на учениците, които търсят или заменят употребявани учебници и помагала. \r\nВаня НИКОЛОВА", "date": "2018.08.25", "title": "Пазарджик: Борса за употребявани учебници е разкрита в Младежкия дом в града"}
{"url": "http://www.focus-news.net/news/2018/08/25/2559829/prezidentat-rumen-radev-napravi-se-ne-malko-za-da-se-prenapishe-istoriyata-v-usluga-na-politicheskite-sharlatani-ot-novo-vreme-no-hilyadite-na-shipka-stroshavat-na-klevetata-zabat.html", "text": "Направи се не малко, за да се пренапише историята в услуга на политическите шарлатани от ново време, но хилядите на Шипка „строшават на клеветата зъбът“. Това каза президентът Румен Радев в своето слово на връх Свети Никола по време на честванията по повод 141 години от Шипченската епопея, предаде кореспондентът на  Радио „Фокус“ . „Вече 141 години българите гледаме към този връх с преклонение. Никой не ще го рече по-добре от Вазов – див, чутовен връх, където шепа български и руски храбреци оставиха костите си, за да възкръсне България. И днес хиляди сънародници от четирите краища на родината отново са тук, за да си припомним как от кървавия мъх разцъфтя най-светлият национален идеал“, каза още Радев. \r\nПрезидентът посочи, че днес всички онези българи, които са на Шипка, преподават урок по история на цяла България. „В последните десетилетия беше сторено не малко, за да се изтрие и пренапише тази история в услуга на политическите шарлатани от ново време. Но както и преди няколко месеца в мартенския сняг, тук отново са хиляди и, както Вазов казва, със своето присъствие на този легендарен връх, вие „строшавате на клеветата зъбът“. И това не е празен патос. Защото залогът за нашата почит към истината и историята е нашето достойнство. През годините патриотизмът беше отричан, но днес народите отново се обръщат към себе си, изправени пред заплахата от историческа амнезия и загуба на идентичност. Това е критичен и рискован исторически момент, защото предизвикателствата на днешния ден лесно мога да подхранят агресивния национализъм и ксенофобията. В такъв момент за нас, българите, е важно да черпим вдъхновение от просветения патриотизъм на нашите възрожденци - отворен към света и уверен в своята сила и достойнство. Той ще пребъде благодарение на вас, опълченците на историческата памет, които сте тук отново. Към всеки от вас, носителите на нашата историческа памет, е моята искрена човешка признателност. Вечна памет за героите на Шипка. Да живее България“, каза още Радев. \r\nСлавяна ГАЙДАРОВА", "date": "2018.08.25", "title": "Президентът Румен Радев: Направи се не малко, за да се пренапише историята в услуга на политическите шарлатани от ново време, но хилядите на Шипка „строшават на клеветата зъбът“"}
{"url": "http://www.focus-news.net/news/2018/08/25/2559838/sofiya-politseyski-patrul-s-registratsionen-nomer-6462-snabden-s-radar-e-razpolozhen-na-izhoda-na-stolitsata-na-avtomagistrala-trakiya-pri-otbivkata-za-elin-pelin.html", "text": "Полицейски патрул с регистрационен номер 6462, снабден с радар, е разположен на изхода на столицата на автомагистрала „Тракия“ при отбивката за Елин Пелин, предаде репортер на  Агенция „Фокус“.", "date": "2018.08.25", "title": "София: Полицейски патрул с регистрационен номер 6462, снабден с радар, е разположен на изхода на столицата на автомагистрала „Тракия“ при отбивката за Елин Пелин"}
{"url": "http://www.focus-news.net/news/2018/08/25/2559839/sport-aktsiite-na-yuventus-sa-poskapnali-s-55-sled-prisaedinyavaneto-na-ronaldo.html", "text": "Акциите на Ювентус на фондовата борса са се увеличили с 55,15% след присъединяването на португалския нападател Кристиано Роналдо към тима.  \r\n33-годишният португалец се присъедини към италианския отбор на 10 юли 2018 г., подписвайки четиригодишен договор.  Виктор Турмаков", "date": "2018.08.25", "title": "Спорт: Акциите на Ювентус са поскъпнали с 55% след присъединяването на Роналдо"}
{"url": "http://www.focus-news.net/news/2018/08/25/2559833/ria-novosti-ot-darzhavnata-duma-na-rusiya-zayaviha-che-sasht-shte-izpolzvat-vseki-vazmozhen-predlog-za-udar-po-siriya.html", "text": "Първият заместник-председател на комитета в руската Държавна Дума по отбраната Александър Шерин заяви, че САЩ са способни да използват всеки предлог за нанасяне на удар по правителствените войски на Сирия, въпреки отсъствието на доказателства, че властите на страната използват химическо оръжие, предава  РИА Новости. \r\nПо-рано съветникът в Белия дом по националната сигурност Джон Болтън заяви, че Вашингтон е готов да нанесе по сирийските правителствени сили удар, ако те използват химическо оръжие. \r\nАмериканските власти твърдят, че имат информация, че сирийският президент Башар Асад е готов да използва химическо оръжие в опит да върне под свой контрол и последните територии от страната.  \r\n„Дали ще има химическо оръжие, или няма да има, дали Асад ще се държи добре, или зле - при всеки случай Америка ще намери повод, за да удари по войските на Сирия“, заяви Шерин. \r\n„САЩ ще провокират нашата армия. Разбира се, ние не можем да наблюдаваме от страни как ще се нанасят ударите по позициите на армията на Сирия, намираща се в непосредствена близост до нашите части“, допълни той.  Виктор Турмаков", "date": "2018.08.25", "title": "РИА Новости: От Държавната Дума на Русия заявиха, че САЩ ще използват всеки възможен предлог за удар по Сирия"}
{"url": "http://www.focus-news.net/news/2018/08/25/2559837/burgas-vremenno-se-ogranichava-dvizhenieto-po-pat-i-9-varna-burgas-v-rayona-na-nesebar-poradi-goryasht-avtobus.html", "text": "Временно се ограничава движението по път I-9 Варна –Бургас в района на Несебър, поради горящ автобус. Това съобщиха от пресцентъра на  Агенция \"Пътна инфраструктура\" . Движението се пренасочва по обходен маршрут през Дюлински проход.", "date": "2018.08.25", "title": "Бургас: Временно се ограничава движението по път I-9 Варна – Бургас в района на Несебър, поради горящ автобус"}
{"url": "http://www.focus-news.net/news/2018/08/25/2559841/varna-narodniyat-predstavitel-ot-gerb-emiliya-milkova-uchastva-v-sreshta-s-delegatsiya-ot-hamburg-na-koyato-be-obsadena-digitalizatsiyata-v-bibliotekite.html", "text": "Проектите за дигитализация в Регионалната библиотека (РБ) „Пенчо Славейков” впечатлиха гостуващата във Варна делегация от район Аймсбютел в Хамбург. В работната среща взе участие и народният представител от ГЕРБ Емилия Милкова – дългогодишен директор на библиотеката, член на парламентарната комисия по културата и медиите, както и на групата за приятелство с Германия в 44-то Народно събрание. Това съобщиха от пресцентъра на  ПП ГЕРБ – Варна . \r\n„Темата за дигитализацията е изключително актуална, така че очаквам да бъде акцент и в националната стратегия за развитие на културата, по която се работи в момента. Активно се търсят форми за реализация на редица инициативи, чрез които да отговорим на предизвикателствата на новите технологии. Силен тласък за това даде и Българското председателство на Съвета на ЕС. Еврокомисар Мария Габриел, която пое ресор „Цифрова икономика и цифрово общество”, организира цикъл от събития, посветени на дигитализацията. Варненската библиотека, която е сред пионерите у нас в тази област, през май бе домакин на специализирана международна конференция под патронажа на българския еврокомисар”, коментира Емилия Милкова. Тя изтъкна и ролята на отличното партньорство с община Варна. „В лицето на кмета Иван Портних и на екипа му срещаме огромна подкрепа и за осъществяването на амбициозната цел да се построи нова сграда на библиотеката”, отбеляза Милкова и запозна делегацията от Хамбург с проведения международен конкурс за идеен проект и с последвалата подготовка на необходимите за градежа документи. „Разрешителното за строеж на новата сграда вече е факт. Предстои избор на изпълнител”, информира още тя. \r\nПроектът, който е дело на холандско архитектурно бюро, впечатли гостите от Германия – Кай Гетгенс, кмет  на район Аймсбютел, град Хамбург, Ралф Щаак, ръководител на отдел „Координация и услуги“, Торстен Крузе, ръководител на отдел „Социални дейности, младеж и здравеопазване“. Те споделиха намеренията си за изграждането на нова библиотека със сходна функционалност в Аймсбютел. \r\nДиректорът на РБ „Пенчо Славейков” Радка Калчева запозна делегацията с внедрените онлайн услуги. Тя отчете, че библиотеката, която със своята 135-годишна история е една от най-старите у нас, днес е най-големият мултидисциплинарен агрегатор на данни за България и се радва на над 500 000 посещения годишно. Немските гости се впечатлиха от системата за електронна читателска карта, разработена от IT-екипа на библиотеката специално за мобилни телефони. „Чрез модерните начини за персонализация това позволява да заемате книги чрез смартфона си”, обясни Калчева. Чуждестранната делегация прояви интерес към уникалната колекция от разнообразни документи за Варна и региона, която вече е лесно достъпна чрез платформата Европеана. Представителите на Аймсбютел оцениха високо усилията библиотеката да разгърне своята дейност и като архив на културно-историческо наследство. \r\nКристиана Димчева, която ръководи историческия архив в РБ „Пенчо Славейков”, ги изненада с любопитни факти за варненските вестници, издавани в годините на Първата световна война, както и от времето, когато близки от разделена Германия са се събирали в черноморските ни курорти. \r\n„В резултат от предприетите стъпки за развитие и модернизиране на библиотечните дейности можем да отчетем, че тази година най-активните ни потребители са хора до 40-годишна възраст”, посочи Димчева.", "date": "2018.08.25", "title": "Варна: Народният представител от ГЕРБ Емилия Милкова участва в среща с делегация от Хамбург, на която бе обсъдена дигитализацията в библиотеките"}
{"url": "http://www.focus-news.net/news/2018/08/25/2559843/a1on-makedoniya-aleksandar-vuchich-i-hashim-tachi-shte-provedat-sreshta-v-bryuksel-na-7-septemvri.html", "text": "Върховния представител на ЕС за външната политика и политиката на сигурност Федерика Могерини ще се срещне в Брюксел на 7 септември със сръбския и косовския президенти Александър Вучич и Хашим Тачи, като част от диалога за нормализиране на отношенията между Белград и Прищина, в който тя изпълнява ролята на посредник, предава македонската електронна медия   „A1oN“. \r\nНа интернет-страницата на Могерини е съобщено, че върховният представител на ЕС ще продължи преговорите с двамата президенти за договор за цялостно нормализиране на отношенията, с цел постигане на конкретен напредък.  Виктор Турмаков", "date": "2018.08.25", "title": "„A1oN“ (Македония): Александър Вучич и Хашим Тачи ще проведат среща в Брюксел на 7 септември"}
{"url": "http://www.focus-news.net/news/2018/08/25/2559847/ria-novosti-spored-ruski-senator-zapadat-se-stremi-da-provali-mirniya-protses-v-siriya.html", "text": "Според членът на комитета на Съвета на Руската федерация по отбрана и сигурност Франц Клинцевич, Западът, готвейки поредна провокация в Сирия, за да обвини властта в „употреба на химическо оръжие“, се стреми да провали мирния процес в арабската държава, предава  РИА Новости. \r\nПрессекретарят на министерството на отбраната на Русия генерал-майор Игор Конашенков заяви, че в Сирия терористите готвят поредната провокация, която да послужи като повод за удар по сирийските правителствени обекти от страна на САЩ и техните съюзници.  \r\n„Осъществяването на този сценарий ще стане още едно свидетелство за непрекъснатите опити на американците по всякакъв начин да затруднят възстановяването на нормалния живот в Сирия“, смята Клинцевич.  Виктор Турмаков", "date": "2018.08.25", "title": "РИА Новости: Според руски сенатор Западът се стреми да провали мирния процес в Сирия"}
{"url": "http://www.focus-news.net/news/2018/08/25/2559845/mvr-nyama-postradali-pri-intsidenta-sas-zapaliliya-se-avtobus-na-patya-burgas-varna.html", "text": "Няма пострадали при инцидента със запалилия се автобус на пътя Бургас-Варна, в района на Кошарица. Това съобщиха от   пресцентъра на МВР . Сигналът за инцидента е получен към 13.25 часа. Автобусът се е запалил в движение, след КПП Кошарица, в посока Обзор. Няма пострадали, пътниците своевременно са напуснали превозното средство, като са взели и багажа си. На мястото незабавно са пристигнали патрули на „Пътна полиция“ и екипи на пожарната. Пътят е затворен до освобождаването на пътните платна. Организиран е обход в двете посоки през КПП-Кошарица – Тънково – Дюлински проход – Обзор.", "date": "2018.08.25", "title": "МВР: Няма пострадали при инцидента със запалилия се автобус на пътя Бургас-Варна"}
{"url": "http://www.focus-news.net/news/2018/08/25/2559836/odatv-erdogan-naistina-ne-iska-fethullah-gyulen-da-bade-varnat-na-turtsiya-a-da-si-ostane-v-sasht.html", "text": "Турският президент Реджеп Тайип Ердоган категорично няма никакво намерение и наистина не иска Фетхуллах Гюлен да бъде върнат на Анкара, съобщава турският информационен онлайн портал  „OdaTV” . Публикацията се позовава на интервю на германския вестник „Билд” с официалния представител на  основната опозиционна Народнорепубликанска партия (НРП) в САЩ Юртер Йозджан. \r\nЕто част от интервюто, касаещо темата:  \r\n„Билд”: Г-н Юртер Йозджан, Реджеп Тайип Ердоган ще освободи ли американския пастор Ендрю Крейг Брънсън?  \r\nЮртер Йозджан: Считам, че рано или късно ще го освободи. Но това няма да допринесе за развитие на турско-американските отношения. Според моя информация, в момента в турски затвори има 15 американски граждани! Прибавете към тях и трима турски граждани, които работят за американската държава (служители в дипломатически представителства на САЩ в Турция – бел. на „Фокус”) и които също се намират в турска затвори. \r\nВ същото време, като съюзник в НАТО, Турция иска да купи от Русия ЗРК С – 400. Доказателствата по темата подсказват разразяването на истинска буря. Понеже става въпрос за значителна загуба на доверие.  \r\n„Билд”: Възможно ли е Ердоган да освободи Брънсън, без това да засенчи имиджа му на силен лидер?  \r\nЮртер Йозджан: Да, възможно е. Защото напълно контролира турските медии. Знаете, че Ердоган доста често променя мнението си. Понякога дори в рамките на няколко дни точно на 180 градуса. А от своя страна турските медии намират в крайна сметка пътища да покрият и завоалират всяка промяна в мнението на Ердоган. Освен това, политическият дневен ред в Турция е краткосрочен. Хората бързо забравят. А това също е един авантаж за Ердоган. \r\n„Билд”: Ердоган иска да му бъде върнат живеещият в щата Пенсилвания религиозен проповедник Фетхуллах Гюлен, който е обвинен в опит за преврат в Турция. \r\nЮртер Йозджан: Според мен, това са само празни приказки. Ердоган наистина категорично не иска Гюлен да бъде върнат в Турция. Понеже тези двамата, заедно  бяха съучастници в престъпленията за погазването на турската правна система и за опитомяването и овладяването на медиите. А разнищването на темата може да предизвика много и силни въпросителни. Заради това, според мен, Ердоган е щастлив от оставането на Гюлен в САЩ.", "date": "2018.08.25", "title": "„OdaTV”: Ердоган наистина не иска Фетхуллах Гюлен да бъде върнат на Турция, а да си остане в САЩ"}
{"url": "http://www.focus-news.net/news/2018/08/25/2559840/korneliya-ninova-bsp-shipka-e-vechen-simvol-na-stremezh-za-svoboda.html", "text": "Шипка е свято място за всеки българин. Шипка е вечен символ на стремеж за свобода и готовност да умреш за нея. Това каза председателят на НС на БСП Корнелия Нинова, която е на Шипка по повод честванията на 141-та годишнина от Шипченската епопея, съобщиха от   пресцентъра на партията . Тя добави, че днес, 141 години след Руско-турската освободителна война, България се прекланя пред своите герои и руските воини, жертвали себе си за нашето освобождение от турско робство. „Покланям се пред подвига им с вяра, че винаги ще бъдем горд народ, готов да брани свободата и независимостта си“, каза още лидерът на левицата.", "date": "2018.08.25", "title": "Корнелия Нинова, БСП: Шипка е вечен символ на стремеж за свобода"}
{"url": "http://www.focus-news.net/news/2018/08/25/2559848/plovdiv-chetiri-fabriki-za-proizvodstvo-na-nelegalni-tsigari-sa-razkriti-ot-politsiyata-izzeti-sa-42-tona-bezaktsizen-tyutyun-i-190-000-kutii-tsigari-povdignati-sa-obvineniya-na-23-ma-dushi.html", "text": "Четири фабрики за производство на нелегални цигари е разкрила Пловдивската полиция. Това стана ясно на брифинг с участието на Румен Попов, окръжен прокурор на Пловдив, и Атанас Илков, директор на ОДМВР-Пловдив, предаде репортер на  Радио „Фокус“-Пловдив .  \r\nПроведена е съвместна операция с ОДМВР-Пловдив по досъдебно производство под наблюдението на Окръжна прокуратура-Пловдив за пране на пари. Преди около две години е започнало разследването на двама мъже от Пловдив, които живеели доста охолно спрямо официалните си доходи, придобивайки пари от участието си в незаконно производство на цигари или фабрика, според първоначални данни. След извършени действия и опит за локализиране на цялата им престъпна дейност, заради изтичане на информация, работата по случая замира. В началото на тази година тя е подновена по отношение на същите мъже, които са придобили редица луксозни автомобили, вследствие на продължаваната от тях дейност. В четвъртък срещу петък през нощта се пристъпило към процесуално-следствени действия. Извършени са над 15 претърсвания и изземвания и повече от 10 огледа на различни територии в страната.  \r\n„След извършената изключително добра оперативна работа от страна на служителите на „Икономическа полиция“, фабриката за цигари е локализирана в Тутракан. Там е установена работеща фабрика за цигари, оборудвана със съвременна технология. Вследствие на анализа, който е направен, се реши и на всички места, където има данни, че може да бъдат съхранявани произвежданите цигари, служителите на ОДМВР-Пловдив заедно с наблюдаващия прокурор извършиха проверки и иззеха цигари от още няколко места“, каза окръжният прокурор на Пловдив  Румен Попов. Били установени още три фабрики за цигари - една в Горна Оряховица и две в района на Дупница. Всички с изключение на тази в Дупница, която е работила до 12 август, но е била открита продукция в нея и е следвало да заработи след два дни, са установени с работниците и с част от хпрата, които са извършвали логистичната дейност по производството и разпространението на цигарите.  \r\nПроизводството на нелегалните цигари започнало от района на село Калугерово, община Лесичово (област Пазарджик). Там се намирала огромна, съвременна, много скъпа техника за производство на безакцизен тютюн във вид, който да дава възможност директно да бъде доставен до всички незаконни фабрики в страната, включително и на четирите, разкрити при операцията, макар че те са разполагали сът самостоятелни резачки за тютюн. Фабриките са работили от две години и са произвеждали около 200 мастербокса ежедневно, в продължение на периоди от 15 до 20 дни месечно. Готовата продукция веднага е била разпространявана в страна и в чужбина. Във фабрики са изграден спални помещения, в които са спали работниците и участващите в производството на цигарите. В две от тях има по 10 спални за по двама души с 12 бани и тоалетни, всички - оборудвани със уреди за фитнес, за тенис на маса, със столова, с готвач, за да не се прекъсва работният процес, като се е работило денонощно.  \r\nИззети са 42 тона безакцизен тютюн от всички места, на обща стойност около 7 млн. лева, както и 190 000 кутии цигари от различни видове. Иззети са още всички машини, мотокари, с които е товарена стоката, 11 тежкотоварни автомобила, микробуси и автомобили, които са обслужвали 4-те фабрики и 3 депа за разпространение на цигари, локализирани в района на  Горна Оряховица. Установена е печатницата във Варна, където се е изработван картонът за опаковките на цигарите и е задържан нейният собственик. Всяко транспортиране на работниците се извършвало на три етапа, за да не се знае къде отиват. Повдигнати са обвинения на 23-ма души за продажба или държане на акцизни стоки без бандерол. Предвиденото наказание за това деяние е от 2 до 8 години „лишаване от свобода“. Към момента няма повдигнати обвинения за пране на пари. Четирима от лицата с наложена мярка за неотклонение „гаранция“, защото няма опасност да се укрият или да извършат друго престъпление, като те съдействат на разследването. Останалите са със 72-часово прокурорско задържане, като в понеделник ще се прецени за кои от тях ще бъде внесено искане за постоянна мярка за неотклонение „задържане под стража“. „Няма криминализиране, приготовлението не е престъпление, всеки може да си произвежда цигари и, ако не бъде хванат с готова продукция, няма престъпление, което не е проблем на прокуратурата или на полицията, а на законодателя“, коментира окръжният прокурор на Пловдив Румен Попов. \r\nМария РУСЕВА", "date": "2018.08.25", "title": "Пловдив:  Четири фабрики за производство на нелегални цигари са разкрити от полицията, иззети са 42 тона безакцизен тютюн и 190 000 кутии цигари, повдигнати са обвинения на 23-ма души"}
{"url": "http://www.focus-news.net/news/2018/08/25/2559842/dzhumhuriet-turskoto-razuznavane-e-nadvishilo-byudzheta-si-minala-godina-s-nad-13-za-tazi-godina-ima-zadeleni-390-mln-shtd.html", "text": "Националната разузнавателна организация (МИТ) публикува доклада си  за 2017-та, от който е видно надвишаване на заделения бюджет с над 13%, пише вестник „Джумхуриет”. През миналата година МИТ е изразходвала над 2.250 млрд. т.л. (около 375 млн. ЩД при днешен курс от около 1 ЩД = 6 т.л.). \r\nСлед преминаването към президентски кабинет, МИТ продължи да изпълнява „тайните си дейности”, като с указ със силата на закон по време на извънредното положение е пряко подчинена на президента и е отговорна единствено пред него. След края на извънредното положение с извършените законови промени, МИТ остава и извън обсега на Закона за придобиване на информация.  Публикуваният доклад на МИТ е силно обезличен и ограничен. Отделя се по-голямо място на финансовата част. През 2017-та бюджетът на МИТ е бил разписан за близо 2 млрд. т.л., а само през първите 6 месеца са изразходвани над 1.1 млрд. т.л., или над 55%. До края на годината са „усвоени” над 2.250 млрд. т.л., което е повече от 260 млн. т.л., или над 13% от полученото финансиране в началото на 2017 год. Най-голямото перо в разходите е новата сграда на МИТ в Анкара. \r\nПрез последните години бюджетът на МИТ постоянно нараства и то с големи темпове. През 2016 год. бюджетът е увеличен с 47% в сравнение с този през 2015-та, като през същата година е имало допълнителни плащания в размер на близо 107 млн. т.л. Бюджетът за 2017-та е с близо 22% по-голям от бюджета за 2016-та, а през 2018-та – съответно с над 17% от този за предходната година, или понастоящем общо е 2.335 млрд. т.л. (около 390 млн. ЩД при днешния курс).  Георги Димовв", "date": "2018.08.25", "title": "„Джумхуриет”: Турското разузнаване е надвишило бюджета си минала година с над 13%, за тази година има заделени 390 млн. ЩД"}
{"url": "http://www.focus-news.net/news/2018/08/25/2559850/pazardzhik-pozhar-e-vazniknal-v-rayona-na-83-km-na-avtomagistrala-trakiya.html", "text": "Пожар е възникнал в района на 83 км на автомагистрала \"Тракия\", предаде репортер на  Агенция \"Фокус\".  Край магистралата в посока София са се запалили треви и храсти.  \r\n\"Фокус\" призовава пътуващите в района да бъдат внимателни.", "date": "2018.08.25", "title": "Пазарджик: Пожар е възникнал в района на 83 км на автомагистрала \"Тракия\""}
{"url": "http://www.focus-news.net/news/2018/08/25/2559846/nikolay-tishev-bsp-kakvo-e-motiviralo-kmeta-na-tsarevo-da-prokara-reshenieto-za-silistar-osaznavayki-che-to-e-nezakonno.html", "text": "Изпадаме в поредната шизофренична ситуация на ГЕРБ. Не може председателят на ГЕРБ да звъни на кмета на Царево и да го кара да не изпълнява решение на общинските съветници на ГЕРБ, което решение самият кмет преди това е входирал. Тук има един въпрос, който трябва да бъде зададен и на който кметът на Царево Георги Лапчев трябва да даде отговор – какво го е подтикнало, какво го е мотивирало да прокара това решение през Общинския съвет, ясно осъзнавайки, че то е незаконно? Поне за нас тук „мирише на корупция“. Това заяви народният представител от ПГ на „БСП за България“ Николай Тишев по повод решението на местния парламент за строеж в защитената територия край плаж „Силистар“, съобщиха от   пресцентъра на партията . Тишев, заедно с Живко Господинов, зам.-председател на ОблС и областен координатор на БСП-Бургас, бяха на място, за да подкрепят общинските съветници от БСП в ОбС - Царево Живко Жеков и Донка Атанасова, които са гласували против строежа. „Гласувах против това решение, тъй като считам, че  този терен, с тази докладна записка на г-н Лапчев, ще бъде застроен. Решение за пътя може да се намери, не е само този път. Ако трябва да не минава през частни имоти. Може да се водят разговори с представители на парк „Странджа“ и Горското. Има начини проблемът да се реши“, коментира Живко Жеков.", "date": "2018.08.25", "title": "Николай Тишев, БСП: Какво е мотивирало кмета на Царево да прокара решението за „Силистар“, осъзнавайки, че то е незаконно"}
{"url": "http://www.focus-news.net/news/2018/08/25/2559856/pazardzhik-tenis-turnir-za-amatyori-se-provezhda-vav-velingrad.html", "text": "Велинград за трeти път е домакин на единствения в страната тенис турнир за аматьори „Велинград и приятели“, съобщи за  Радио „Фокус“ – Пазарджик  Бояна Кирилова от Общината. Тя обясни, че участниците в инициативата през тази година са 40, като сред тях има и представители на Македония. Срещите от програмата на спортното събитие продължават до неделя, на тенис кортовете на конна база „Сивек“. Турнирът се провежда под егидата на кмета на Община Велинград д-р Костадин Коев и се организира от Работнически спортен клуб „Хамлет Йовчев“ – Велинград и Българска работническа федерация „Спорт и Здраве“.", "date": "2018.08.25", "title": "Пазарджик: Тенис турнир за аматьори се провежда във Велинград"}
{"url": "http://www.focus-news.net/news/2018/08/25/2559853/balgariya-komentari-v-svetovnite-medii-agentsiya-fokus.html", "text": "Първият заместник-министър на външните работи в Русия Владимир Титов  е приел новия български посланик в Москва Атанас Кръстин, който е връчил акредитивните си писма, предава  TACC . \r\n\"По време на срещата, са обсъдени състоянието и перспективите на руско-българското сътрудничество, потвърдено е намерението за задълбочаване на контактите в различни области, изграждане на взаимно изгодни търговско-икономически отношения\" - са информирали от Министерството на външните работи на Русия. Отбелязана е активизацията  на политическия диалог и започналото обсъждане на редица големи икономически и енергийни проекти. \" \r\nДипломатите също са обсъдили  отбелязването на 140-годишнината от Освобождението на България, съпроводено с мащабни мероприятия, допринесли за популяризирането на историческото, културното и хуманитарното сътрудничество между двете страни.\" – отбелязват от руското Външно министерство. \r\n*** \r\nБългарските власти са екстрадирали в Русия издирван престъпник, съобщава руското електронно издание  News.ru . \r\nЕкстрадираното лице се казва Михаил Керщайн. Той е обвинен, че е фалшифицирал  Единния държавен регистър на юридическите лица в Русия,както и в  опити за измама. \r\nБлагодарение на координираните действия на главния прокурор на Руската федерация и в тясно сътрудничество с компетентните органи на Република България е постигнато решение за екстрадирането му, заявиха от  пресслужбата на кабинета на главния прокурор на Русия. \r\n*** \r\nВ Москва се състоя среща между първия заместник-министър на външните работи на Русия Владимир Титов и българския посланик Атанас Кръстин, предава   Regnum. \r\nПо време на преговорите двамата са обсъдили перспективите на сътрудничеството между страните и са се договорили за засилването на връзките в търговско икономическата сфера. Руската страна е отбелязала активизация на диалога заради мащабните проекти в сферата на икономиката и енергетиката. \r\n„Мащабните мероприятие, проведени тази година по повод 140-годишнината от Освобождението на България в резултат на Руско-турската война от 1877-1878 г. способстваха за напредъка на историческото и културно-хуманитарно взаимодействие между двете страни. \r\nНа 1 август президентът на България Румен Радев заяви, че Русия е традиционен партньор на ЕС. Той призова Москва и Брюксел да се откажат от „агресивния тон“ и вместо това да положат усилия по налагането на прагматичен диалог. \r\n*** \r\nМалък самолет е катастрофирал на българското черноморско крайбрежие, убивайки пилота си, предава   Xinhua. \r\nСпоред министерството на транспорта самолетът модел Cirrus SR22 паднал при опит да кацне на летището в Балчик в 19:00 часа местно време. Машината се е запалила при удара си в земята. \r\nПричините за инцидента се изясняват. \r\n*** \r\nВ България е починал руският актьор и режисьор Игор Войтулевич, предава   Eurasia Daily. \r\n„Игор Войтулевич почина след продължително боледуване в нощта на 23 август в България на 60-годишна възраст“, съобщава пресслужбата на московския театър „Маяковски“. \r\nВойтулевич организира представления в „Сатирикон“ и в театър „Маяковски“, работи в театър „Чита“  и е бил главен директор на Регионален театър в Смоленск.  \r\nОсвен това актьорът работи активно по телевизията. По-специално той режисира и/или играе в проектите „Сватба няма да има“, „ Формула на щастието“, „Господарката на моята съдба“ и „Търговски център“. \r\n*** \r\nНивото на река Дунав е на критично ниско ниво в България, а най-малък поток е регистриран в германския и унгарския дял на реката, пише електронното издание на македонския вестник  „Нова Македония“ . \r\nПоради намаленото ниво на реката няколко речни кораба са заклещени и не могат да продължат с плаването си. В българския дял на реката два товарни кораба са заседнали в региона на Русе. \r\nВодата от наводненията в Централна и Западна Европа от началото на лятото се оттегли преди няколко седмици поради високите температури и недостигът на нови валежи. Дванадесет пътнически лодки са блокирани на пристанищата на Дунав във Виена. Туристите са изправени пред избора или да продължат с пътуването си по суша с автобус, или да чакат дъжд. \r\nПавлин Цонев, изпълнителен директор на Агенцията за проучване и поддържане на река Дунав заяви, че в момента главното затруднение на корабоплаването е в областта на село Попина, остров Гарван, където дълбочината е в диапазона от 2.10 до 2.20 метра.", "date": "2018.08.25", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/08/25/2559849/mvr-izvarshva-proverka-na-paten-intsident-v-koyto-e-uchastval-bashtata-na-prezidenta-rumen-radev.html", "text": "Инспекторатът на МВР и Главна дирекция \"Национална полиция\" извършват проверка, във връзка с пътен инцидент в Харманли, в който е участвал бащата на президента Румен Радев - Георги, предаде  БНР.  Леката катастрофа е станала на 17-ти август. Според информацията до момента, при произшествието е пострадал леко човек в инвалидна количка. В момента проверката изяснява всички факти около случая, както и действията на местната пътна полиция.", "date": "2018.08.25", "title": "МВР извършва проверка на пътен инцидент, в който е участвал бащата на президента Румен Радев"}
{"url": "http://www.focus-news.net/news/2018/08/25/2559851/pazardzhik-politseyski-patrul-s-registratsionen-nomer-1644-e-razpolozhen-na-avtomagistrala-trakiya-sled-vklyuchvaneto-ot-pazardzhik-v-posoka-stolitsata.html", "text": "Полицейски патрул със софийски регистрационен номер 1644 е разположен на автомагистрала „Тракия“ след включването от Пазарджик в посока София, предаде репортер на  Агенция „Фокус“.", "date": "2018.08.25", "title": "Пазарджик: Полицейски патрул с регистрационен номер 1644 е разположен на автомагистрала „Тракия“ след включването от Пазарджик в посока столицата"}
{"url": "http://www.focus-news.net/news/2018/08/25/2559854/premierat-boyko-borisov-darzhavata-otpusna-1-mln-lv-za-manastirskiya-kompleks-sv-yoan-predtecha-v-kardzhali-za-da-stane-deystvasht-duhoven-tsentar.html", "text": "Държавата отпусна 1 млн. лв. за манастирския комплекс „Св. Йоан Предтеча“ в Кърджали, за да стане действащ духовен център. Това написа министър-председателят Бойко Борисов в официалната си страница във  „Фейсбук“ . \"Днес с министър Николай Нанков и председателя на Народното събрание Цвета Караянчева посетихме българския православен манастирски комплекс „Св. Йоан Предтеча“ в Кърджали. Преди 30 г. тук е било могила, покрита с пръст, храмът е бил само музей. За да стане действащ духовен център, държавата отпусна 1 млн. лв. Впечатляващо е как изглежда сега”, се казва още в съобщението.", "date": "2018.08.25", "title": "Премиерът Бойко Борисов: Държавата отпусна 1 млн. лв. за манастирския комплекс „Св. Йоан Предтеча“ в Кърджали, за да стане действащ духовен център"}
{"url": "http://www.focus-news.net/news/2018/08/25/2559852/stara-zagora-hilyadi-rodolyubtsi-se-sabraha-na-13-toto-izdanie-na-natsionalniya-trakiyski-folkloren-sabor-bogorodichna-stapka.html", "text": "С литургия за здраве бе официално открито 13-тото издание на Националния тракийски фолклорен събор „Богородична стъпка“, което традиционно събира в курортното селище Старозагорски минерални бани хиляди участници и почитатели на българския фолклор. Това съобщиха от пресцентъра на  Община Стара Загора . \r\n„Днес, тук са над 4000 участници, които заявиха своето желание да се качат на сцените на станалото традиция събитие - Национален тракийски фолклорен събор „Богородична стъпка“. Всяка година интересът нараства, а това ни говори за живия български дух, за голямата необходимост да се наслаждаваме на традициите, да ги съхраняваме“, каза в приветственото си слово ресорният зам.-кмет на Стара Загора Иванка Сотирова. „Стремежът на Община Стара Загора е да надгражда това утвърдило се събитие. Съборът „Богородична стъпка“ е емблематичен не само за нашата област, не само за Тракия, а за цялата страна. Той привлича хора от различни възрасти и различни краища на България. Тук те общуват – тук се превъзмогват всички лични страсти, различия, защото ни обединява обичта към българското, към традициите. Нека тези два дни се насладим на изключително богата фестивална и съпътстваща програма“, допълни тя.  \r\nБлагодарност за добрата съвместна работа при организиране на мащабното събитие към общинското ръководство на Стара Загора отправиха още Станчо Станев, кмет на курортното селище Станчо Станев, Цанко Атанасов, председател на Тракийско дружество „Одринска епопея“ - Стара Загора и Красимир Премянов, председател на Тракийските дружества в България. На откриването гости бяха още Таньо Брайков, председател на Общинския съвет на Стара Загора, общински съветници, зам.-кметът на общината Красимира Чахова, кметове и кметски наместници от региона, народният представител Радостин Танев, както и ръководители на различни държавни и местни институции.  \r\nВ края на официалната церемония, в небето полетяха близо 10 керкинеза, които са спасени от център за диви животни „Зелени балкани“. Благодарение на грижите на специалистите в центъра, малките птици бяха върнати в естествената си среда, а две от тях поеха своя път от ръцете на зам.-кметът Красимира Чахова и народният представител Радостин Танев.  \r\nМалко по-късно започна и уникално дефиле на дрехи, събрали в едно традиционното облекло и модните европейски тенденции от първата половина на ХХ-ти век под мотото „Как потурите станаха панталони, а сукманът рокля“.  \r\nУчастниците в събора отново се представят на две сцени в парка на курорта, а от 19.00 часа започва Гала концерт на Общински фолклорен ансамбъл „Загоре“ и Инструментална формация „Булгара“, с ръководител Димитър Христов.  Два часа по-късно е демонстрацията на нестинарски танц.  \r\nВ неделя програмата започва в 9.00 часа на двете сцени, а в 16.00 часа ще бъдат обявени отличените от журито участници. Тази година то е в състав - доц. д-р Веселка Тончева и доц. д-р Валентина Райчева, Институт за етнология и фолклористика с етнографски музей при БАН,  академик  Крум Георгиев, член на Международната академия за традиционно изкуство, носител на световен Оскар за фолклор, академик Кирил Тодоров, гл. худ. ръководител на Ансамбъл „Зорница“, Христо Иванов , гл. худ. ръководител на Общински фолклорен ансамбъл „Загоре“ и Емил Минев, хоров диригент.  \r\nЗа всички посетители има отново пъстра съпътсваща програма, детски ателиета и творчески работилници, игри от младините на баби и родители, както и шарен „Селски двор“, където се вият два дни кръшни хора. Ароматно ръжено кафе и чай, както и Тракийска кухня допълнително носят настроение. Майстори пак наредиха и традиционната Улица на занаятите.  \r\nЗа желаещите да посетят природния феномен „Богородична стъпка“ организаторите осигуряват и безплатен превоз, тръгващ от центъра на Старозагорските бани.  \r\nОрганизатори на събора са Община Стара Загора, Съюз на Тракийските дружества в България,   Тракийско дружество „Одринска епопея“ Стара Загора, кметството на Старозагорските минерални бани, Общество за фолклор, Народно читалище „Христо Ботев 1952“ - Старозагорски бани.", "date": "2018.08.25", "title": "Стара Загора: Хиляди родолюбци се събраха на 13-тото издание на Националния тракийски фолклорен събор „Богородична стъпка“"}
{"url": "http://www.focus-news.net/news/2018/08/25/2559855/burgas-dvizhenieto-po-pat-i-9-burgas-varna-v-rayona-na-nesebar-se-osashtestvyava-v-edna-lenta-zaradi-goryashtiya-avtobus.html", "text": "Движението по път I-9 Бургас-Варна в района на Несебър се осъществява в една лента, заради горящия автобус. Това съобщиха от пресцентъра на  Агенция \"Пътна инфраструктура\" .", "date": "2018.08.25", "title": "Бургас: Движението по път I-9 Бургас-Варна в района на Несебър се осъществява в една лента, заради горящия автобус"}
{"url": "http://www.focus-news.net/news/2018/08/25/2559857/burgas-okolo-30-sa-bili-patnitsite-v-zapaliliya-se-avtobus-na-patya-za-varna-veche-sa-prehvarleni-v-drug.html", "text": "В запалилия се автобус на пътя Бургас- Варна са пътували около 30 пътници, които са прехвърлени на друг автобус и вече пътуват за Варна. Това съобщи за  Радио \"Фокус\"- Бургас  Цветелина Рандева, говорител на  ОДМВР-Бургас . Около 13.10 часа, по пътя Слънчев бряг - Обзор, малко след Осморката и Ханска шатра, водачът на автобуса е забелязал, че от двигателя излиза дим. Автобусът е пътувал от Бургас за Варна и е собственост на несебърска фирма. Водачът е отбил от пътя и без да губи самообладание е евакуирал на безопасно разстояние пътуващите в автобуса около 30 пътници, повечето от които българи, и багажа им. Шофьорът се е опитал да потуши огъня, но пламъците са обхванали целия автобус, който е изгорял напълно. При инцидента няма пострадали. Пътната отсечка е отцепена до изтегляне на изгорелия автобус, трафикът е пренасочен през Дюленския проход. \r\nДеница ДИМИТРОВА", "date": "2018.08.25", "title": "Бургас: Около 30 са били пътниците в запалилия се автобус на пътя за Варна, вече са прехвърлени в друг"}
{"url": "http://www.focus-news.net/news/2018/08/25/2559861/sport-yuventus-nyama-da-prodade-sami-kedira-na-pari-sen-zharmen.html", "text": "Ювентус няма намерение да се раздели с полузащитника си Сами Кедира. Пари Сен Жармен претендира за 31-годишния германец. \r\nЮвентус се раздели с полузащитника си Клаудио Маркизио на 17 август и повече не иска да продава играчи. \r\nКедира играе за Ювентус от 2015 г. В състава на отбора той три пъти стана шампион на Италия.    Виктор Турмаков", "date": "2018.08.25", "title": "Спорт: Ювентус няма да продаде Сами Кедира на Пари Сен Жармен"}
{"url": "http://www.focus-news.net/news/2018/08/25/2559862/pazardzhik-shtarkel-e-ubit-v-rayona-na-90-km-na-avtomagistrala-trakiya-veroyatno-ptitsata-e-udarena-ot-tovaren-avtomobil.html", "text": "Щъркел е убит в района на 90 км на автомагистрала „Тракия“ в платното в посока Пловдив, съобщи слушател на  „Радио „Фокус“ – Пазарджик . Вероятно птицата е ударена от товарен автомобил.", "date": "2018.08.25", "title": "Пазарджик: Щъркел е убит в района на 90 км на автомагистрала „Тракия“, вероятно птицата е ударена от товарен автомобил"}
{"url": "http://www.focus-news.net/news/2018/08/25/2559864/darzhavno-gorsko-stopanstvo-rakitovo-parvi-plener-za-skulptura-ot-darvo-se-provezhda-v-kurorta-tsigov-chark.html", "text": "Първи пленер за скулптура от дърво се провежда в курорта „Цигов чарк“ край Ракитово, съобщиха за  Радио „Фокус“ – Пазарджик  от Държавно горско стопанство (ДГС)-Ракитово. Проявата е под егидата на скулптора проф. Крум Дамянов, а произведенията се изработват с моторен трион. Провеждането на пленера съвпада с отбелязването на 50 години от създаването на биосферен резерват „Мантарица“. Идеята е за първи път в изцяло обновената вила на ДГС-Ракитово да се проведе пленер за дърворезба с моторен трион, като днес е вторият ден на инициативата, кояро продължава и утре. За всички участници са осигурени резачки, ток, трупи и дънери. Утре специално жури ще оцени най-добрите творби, които ще бъдат наградени. В последния ден на пленера присъстващите могат да участват в специален търг, чрез който да си закупят пластиката, която са харесали най-много. Незакупените скулптури ще останат да красят вилата на ДГС-Ракитово и околностите й. \r\nВаня НИКОЛОВА", "date": "2018.08.25", "title": "Държавно горско стопанство-Ракитово: Първи пленер за скулптура от дърво се провежда в курорта „Цигов чарк“"}
{"url": "http://www.focus-news.net/news/2018/08/25/2559865/sport-grigor-dimitrov-zapochva-sreshtu-stan-vavrinka-na-us-open.html", "text": "Григор Димитров ще започне участието си на тенис турнира US Open срещу швейцареца Стан Вавринка. Двубоят ще се играе на 27 август от 19:00 часа българско време. В шестте им двубоя досега българският тенисист има 4 победи срещу 2 за Вавринка.", "date": "2018.08.25", "title": "Спорт: Григор Димитров започва срещу Стан Вавринка на US Open"}
{"url": "http://www.focus-news.net/news/2018/08/25/2559860/varna-aksakovo-otbelyazva-svoya-praznik-v-poslednata-nedelya-na-avgust.html", "text": "Аксаково отбелязва своя празник в последната неделя на август. Това съобщиха за  Радио „Фокус“ – Варна  от Община Аксаково. Тържествата започват още тази вечер с детски празник от 18.00 часа в центъра на град Аксаково с участието на Илиана Балийска.  \r\nНачалото на празничната програма в неделя, 26 август, ще бъде поставено традиционно с празнична литургия в храм  „Свето Успение Богородично“ в Аксаково, от 09.00 часа. От 12.30 часа в центъра на града ще започне ретро рали „Варненски автомобилен събор“ за майсторско управление на автомобили. На стадиона в града са предвидени спортни мероприятия, сред които - открита тренировка по карате и футбол на малки вратички за деца между отборите на Аксаково и Варна. От 18.30 часа започва футболната среща между Аксаково и Черноморец. Празничен концерт ще се проведе от 19.30 часа, а за по-късно е предвидено и шоу с фойерверки. \r\nМарияна ВАЛЕНТИНОВА", "date": "2018.08.25", "title": "Варна: Аксаково отбелязва своя празник в последната неделя на август"}
{"url": "http://www.focus-news.net/news/2018/08/25/2559858/pazardzhik-okolo-20-30-metra-suhi-trevi-goryat-mezhdu-82-i-83-km-na-avtomagistrala-trakiya-v-posoka-sofiya.html", "text": "Около 20-30 метра сухи треви горят между 82 и 83 км на автомагистрала „Тракия“ от дясната страна в посока София. Това съобщиха за  Агенция „Фокус“  от   ОДМВР - Пазарджик . Към мястото в момента пътува екип на районната служба „Пожарна безопасност и защита на населението - Пазарджик“, който да локализира сухите треви и да ги изгаси, за да няма риск за пътуващите по автомагистралата. Няма опасност за преминаващите.  \r\nДаяна ДЮЛГЕРОВА", "date": "2018.08.25", "title": "Пазарджик: Около 20-30 метра сухи треви горят между 82 и 83 км на автомагистрала „Тракия“ в посока София"}
{"url": "http://www.focus-news.net/news/2018/08/25/2559867/miroslav-stoyanov-odmvr-pazardzhik-uchastakat-na-pozhara-na-suhi-trevi-i-hrasti-v-rayona-na-83-km-na-avtomagistrala-trakiya-e-s-malka-plosht-i-patnoto-platno-ne-e-zadimeno.html", "text": "Към мястото на пожара на сухи треви и храсти в района на 83 км на автомагистрала „Тракия“ пътуват екипи на пожарната в Пазарджик. Това съобщи за  Радио „Фокус“ – Пазарджик  говорителят на ОДМВР-Пазарджик Мирослав Стоянов. Той обясни, че проблемният участък е с малка площ и пътното платно не е задимено. Няма опасност за преминаващите по магистралата. \r\nВаня НИКОЛОВА", "date": "2018.08.25", "title": "Мирослав Стоянов, ОДМВР-Пазарджик: Участъкът на пожара на сухи треви и храсти в района на 83 км на автомагистрала „Тракия“ е с малка площ и пътното платно не е задимено"}
{"url": "http://www.focus-news.net/news/2018/08/25/2559866/emsc-zemetresenie-s-magnitud-28-po-skalata-na-rihter-e-registrirano-v-balgariya.html", "text": "Земетресение с магнитуд 2.8 по скалата на Рихтер е регистрирано в региона на Симитли, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 13:03 часа на дълбочина от 18 км. Епицентърът е на 4 км североизточно от Симитли, на 13 км южно от Благоевград и на 89 км южно от София.  Йонислав Дочев", "date": "2018.08.25", "title": "EMSC: Земетресение с магнитуд 2.8 по скалата на Рихтер е регистрирано в България"}
{"url": "http://www.focus-news.net/news/2018/08/25/2559871/pazardzhik-intenziven-e-trafikat-v-uchastaka-na-avtomagistrala-trakiya-v-oblastta.html", "text": "Интензивен е трафикът в участъка на автомагистрала „Тракия“ в област Пазарджик, предаде репортер на  Радио „Фокус“ – Пазарджик . Полицейски патрул е разположен на отбивката за Пазарджик в платното в посока София. Той е със софийско регистрация и номер 1644. По автомагистралата се движат много гастарбайтери в посока към столицата. \r\nВаня НИКОЛОВА", "date": "2018.08.25", "title": "Пазарджик: Интензивен е трафикът в участъка на автомагистрала „Тракия“ в областта"}
{"url": "http://www.focus-news.net/news/2018/08/25/2559874/veliko-tarnovo-srabskata-grupa-cotton-pickers-vasko-krapkata-i-poduene-blus-bend-izlizat-na-stsenata-na-mindya-rok-fest.html", "text": "Сръбската група Cotton Pickers, Васко Кръпката и Подуене блус бенд излизат на сцената на Миндя рок фест. Десетото юбилейно издание на фестивала се провежда в два поредни дни в село Миндя, община Велико Търново, като днес е втората фестивална вечер. Почитатели на рок и блус музиката от цялата страна се събраха във великотърновското село Миндя, за поредна година, за да станат част от събитието, известно като Българския Уудсток, предаде репортер на  Радио „Фокус“ – Велико Търново . Освен гостуващата група от Сърбия, на сцената ще се качат и Рестарт, Асамбленд и Магистри. Тази година участие взе и победителят в музикалното шоу „Гласът на България“ Ния Петрова. Фестивалът бе открит от Великотърновската група The Drivers. \r\nФестивалът се провежда от 2009 година. През годините събитието е привлякло интереса на музиканти не само от България, но и от държави като Русия, Беларус, Англия, Сърбия и Турция. Той е получил сериозна разгласа в музикалните среди и продължава да се осъществява, благодарение на общността, която е събрал около себе си. Сред основните спомосъществуватели на организаторите са Община Велико Търново, Нов български университет и читалище „Развитие -1893“ - село Миндя. \r\nМария НЕДЕВА", "date": "2018.08.25", "title": "Велико Търново: Сръбската група Cotton Pickers, Васко Кръпката и Подуене блус бенд излизат на сцената на Миндя рок фест"}
{"url": "http://www.focus-news.net/news/2018/08/25/2559869/blagoevgrad-darzhavna-opera-varna-shte-predstavi-myuzikala-zoro-v-poslednata-vecher-na-bansko-opera-fest.html", "text": "Държавна опера-Варна ще представи мюзикълът „Зоро“ в последната вечер на „Банско опера фест“. Това каза за  Радио „Фокус“ – Пирин  Магдалена Сотирова, организатор на фестивала. По думите ѝ произведението е предимно по музика на „Gipsy Kings“. „По традиция третата вечер на фестивала се утвърди като вечер на мюзикълите, защото благодарение на партньорството ни с Държавна опера-Варна имаме богато разнообразие дори и от най-интересните в световен мащаб мюзикъли“, посочи още Сотирова.  \r\nЛегендарната история за борбата на доброто срещу злото е трайно вдъхновение за „Gipsy Kings“, които застават зад музикалната част. Допълнителните оркестрации, композиции и аранжименти са на Джон Камерън, а текстът - на Стивън Кларк, по известния роман на Исабел Алиенде „Зоро – легендата започва“. Мюзикълът пресъздава драматичната приказка за романтичния герой Зоро в необикновени певческо-актьорски превъплъщения, зрелищни борби с мечове и невероятни каскади, всичко - обгърнато в автентичните цветове на традиционното фламенко. Постановката е на Петко Бонев, дирижира Страцимир Павлов.  \r\nКласическите емоции под откритото небе на Банско са с вход свободен. Мюзикълът започва в 20.30 часа. \r\nЛивия НИНОВА", "date": "2018.08.25", "title": "Благоевград: Държавна опера-Варна ще представи мюзикъла „Зоро“ в последната вечер на „Банско опера фест“"}
{"url": "http://www.focus-news.net/news/2018/08/25/2559873/premierat-boyko-borisov-hubavo-e-nyakoy-da-poeme-vinata-za-intsidentite-sas-samoleti-ne-samo-pravitelstvoto.html", "text": "За съжаление, инцидентите със самолети в страната се случват по време на тренировка. Така отговори министър-председателят Бойко Борисов на журналистически въпрос за последните инциденти със самолети в страната, съобщиха от  правителствената информационна служба . „Хубаво е някой да поеме вината и да каже- толкова години съм бил шеф на ВВС, сигурно и аз имам вина. Не, само правителството, само Борисов, само министъра“, коментира премиерът и допълни, че подобни случаи има и в други държави.", "date": "2018.08.25", "title": "Премиерът Бойко Борисов: Хубаво е някой да поеме вината за инцидентите със самолети, не само правителството"}
{"url": "http://www.focus-news.net/news/2018/08/25/2559875/premierat-boyko-borisov-poseti-profesionalna-gimnaziya-po-selsko-i-gorsko-stopanstvo-v-kardzhali-koyato-e-remontirana-za-13-mln-leva.html", "text": "Министър-председателят Бойко Борисов посети ремонтираната Професионална гимназия по селско и горско стопанство в Кърджали, съобщиха от  правителствената информационна служба . За обновяването на училището са изразходвани 1,3 млн. лв. по Оперативна програма „Региони в растеж“. В момента ремонтни дейности в града текат в 6 училища за 9 млн. лв. Общо 13 млн. лв. са отпуснатите средства за образователна инфраструктура само в Кърджали.", "date": "2018.08.25", "title": "Премиерът Бойко Борисов посети Професионална гимназия по селско и горско стопанство в Кърджали, която е ремонтирана за 1,3 млн. лева"}
{"url": "http://www.focus-news.net/news/2018/08/25/2559868/reuters-redzhep-tayip-erdogan-zayavi-che-e-zadalzhenie-na-vsichki-turski-grazhdani-da-se-boryat-sreshtu-atakite-nad-ikonomikata.html", "text": "Отдадеността и решителността на турските граждани е гарантът, който е нужен, за да се борим срещу нападенията над икономиката на Турция, заяви президентът на страната Реджеп Тайип Ердоган в събота, предава  Reuters . \r\nВ две отделни изявления, по време на отбелязването на годишнините от битката при Манцикерт през 1071 година и Денят на победата (над Гърция след края на Първата световна война, 26-30 август 1922 година), Ердоган заяви че единството на турските граждани срещу нападенията, насочени срещу тяхната политическа и икономическа независимост, ще надделее. \r\n„Докато отвръщаме на нападенията срещу турската икономика днес, нашият най-голям гарант е отдадеността и решителността на всеки гражданин да защити своята независимост, държава и бъдеще“, заяви турският президент. \r\nТой добави, че никой няма да попречи на Турция да постигне целите си за 2023, 2053 и 2071 година, дати, които маркират, съответно, стогодишнината от създаването на турската република, 600-годишнината от превземането на Истанбул и 1000-годишнината от битката при Манцикерт.  Йонислав Дочев", "date": "2018.08.25", "title": "Reuters: Реджеп Тайип Ердоган заяви, че е задължение на всички турски граждани да се борят срещу атаките над икономиката"}
{"url": "http://www.focus-news.net/news/2018/08/25/2559877/prokuror-rumyana-arnaudova-v-prokuraturata-v-harmanli-nyama-informatsiya-za-intsidenta-v-koyto-e-uchastval-bashtata-na-prezidenta.html", "text": "За този инцидент, в който е участвал бащата на президента Румен Радев, за това пътнотранспортно произшествие, в прокуратурата в Харманли не е докладвана каквато и да е информация. За инцидента прокуратурата получава информация едва днес и то само от медиите. Това каза за  Агенция „Фокус“   говорителят на главния прокурор Румяна Арнаудова. По думите й нито е сигнализирано за пътно транспортно произшествие, нито са докладвани материали за подобен инцидент. „След като се публикуваха различни материали в електронни медии, главният прокурор се самосезира и разпореди на Окръжна прокуратура-Хасково незабавна проверка“, посочи тя. Прокурор Арнаудова допълни, че тази проверка ще се извърши от прокурор от Окръжната прокуратура в Хасково и ще бъде в две направления. „От една страна ще се установи дали е на лице престъпление по транспорта, дали в резултат от нарушаване на правила за движение по пътищата е причинено пътнотранспортно произшествие, при което е причинена средна или тежка телесна повреда, защото само в тези случаи е на лице престъпление от общ характер“, уточни тя. По думите й, ако е лека телесната повреда, е на лице само административно нарушение. „Но ние трябва да установим тези факти“, коментира тя. Говорителят на главния прокурор обясни, че това ще се подсигури от наблюдаващия прокурор от Окръжната прокуратура в Хасково, чрез незабавно преглеждане на пострадалия човек от лекар, за да се установи вида и характера на телесната повреда. „Второ направление ще има тази проверка, която ще се осъществява от прокурор, и тя ще бъде дали е на лице извършено престъпление по служба от служители на МВР“, съобщи тя. Арнаудова обясни, че ще се определи това до колко и до какви обстоятелства са изпълнени служебните си задължения по констатиране на пътнотранспортно произшествие, установяване на определена вина и спазване на законовите изисквания за санкциониране на виновен водач. „Още днес ще отидат на място колегите от Хасково и ще изземат цялата документация, която съществува в районното управление в Харманли, защото нищо от това, което научваме днес в медиите, не е докладвано в прокуратурата“, каза още тя.  \r\nДаяна ДЮЛГЕРОВА", "date": "2018.08.25", "title": "Прокурор Румяна Арнаудова: В прокуратурата в Харманли няма информация за инцидента, в който е участвал бащата на президента"}
{"url": "http://www.focus-news.net/news/2018/08/25/2559876/a1-on-makedoniya-reaktsii-v-sarbiya-sled-izyavlenieto-na-dzhon-boltan-za-teritorialni-korektsii.html", "text": "Министърът на отбраната на Сърбия Александър Вулин в събота приветства изявлението на американския съветник по национална сигурност Джон Болтън, че САЩ са готови да подкрепят договор за „териториални корекции“ между Сърбия и Косово, ако такъв бъде постигнат, предава скопската електронна медия  A1 On . \r\nВулин добави, че с това изявление САЩ изпращат послание, че договор без външна намеса е единственото приемливо решение. \r\n„Всяко наложено решение рано или късно ще предизвика сблъсъци, войни или подялби. Ако ние се договорим, а международната общност го приеме, това би било устойчиво решение, което води към стабилност на Балканите“, изтъкна сръбският министър. \r\nВулин заяви и че подкрепя идеята за делинеация, „тъй като това е единственият начин да се попречи на създаването на Велика Албания“, но отказа да обясни какво разбира под термина делинеация, по този начин не искайки да разкрие какво се обсъжда в преговорите включени в диалога Белград-Прищина. \r\nИзявлението на Болтън беше коментирано и от високия функционер на правителствената Сръбска прогресивна партия (СПП) Горан Весич, който за „ТВ Пинк“ заяви, че Великите сили за първи път подкрепят интересите на Сърбия за постигане на трайно решение за Косово, с което Белград е станал равноправен в диалога с Прищина, добавяйки и че „САЩ са ключови за решаването на косовския проблем, а промяната в американската политика отваря възможностите за договор“. \r\nПредседателят на Центъра за евроатлантически изследвания Йелена Милич заяви, че и за ЕС, и за САЩ е по-добре да разговарят за малки корекции на административната линия между Сърбия и Косово, защото и на двете страни ще помогне пред гласоподавателите да заявят: „Не загубихме всичко в преговорите“, а и двете страни ще излязат като победители. \r\n„ТВН1“, в анализ на изявлението на Болтън, цитират бившия висшестоящ представител на ЕС за Косово Волфганг Петрич, който заяви, че сега е истинският момент за вземане на окончателно решение за Косово и че е нужно предложението за това решение да дойде от региона, тоест от Белград и Прищина. \r\n„Мисля, че е нужна малка корекция на границите, по подобен начин на решението на проблема между Косово и Черна Гора. Значи, това е една нова динамика и трябва да седнем и да разгледаме потенциалното решение. Чувствам, че сега е моментът да се стигне до решение и това е историческа възможност. Дори решението да не е идеално, трябва добре да го разгледаме и да видим как ще изглежда то на практика. Това ще бъде решение на конфликт, който трае прекалено дълго и се съмнявам, че решението до което ще се стигне след пет години, би било по-добро. Сега е истинското време за това и в Сърбия, и в Косово“, заяви Петрич. \r\nАнализаторите в Сърбия оценяват, че изявлението на Болтън може да се тълкува и като желание на Доналд Тръмп за постигане на още един успех във външната политика, което, както те смятат, може да бъде решението на косовския проблем. \r\nВ петък в Киев Джон Болтън заяви, че „САЩ не могат да се месят в спора между Косово и Сърбия“, повтаряйки че, ако Белград и Прищина постигнат договор, с който и двете страни ще бъдат доволни, тогава ще имат и подкрепата на Вашингтон. \r\nБолтън добави и че е от голямо значение установяването на стабилност на Балканите. \r\n„От разпадането на Югославия има повече дълготрайни напрежения и рискове. Но от скоро има и напредък“, посочи Болтън, давайки за пример договора между Скопие и Атина за името на Македония.  Йонислав Дочев", "date": "2018.08.25", "title": "A1 On (Македония): Реакции в Сърбия след изявлението на Джон Болтън за „териториални корекции“"}
{"url": "http://www.focus-news.net/news/2018/08/25/2559870/kanal-5-makedoniya-sasht-podkrepyat-razmyana-na-teritorii-mezhdu-sarbiya-i-kosovoi.html", "text": "Изявлението на съветника по национална сигурност на САЩ и един от най-близките сътрудници на президента Доналд Тръмп, Джон Болтън, както никога досега прави реална реториката за възможна размяна на територии между Сърбия и Косово, коментират в редакцията на скопския телевизионен  „Канал 5“ . \r\nПо време на посещението си в Киев в петък, той заяви че има признаци между Белград и Прищина за подобно решение на този казус и че Вашингтон няма да се противопостави на какъвто и да е компромис. \r\n„Политиката на САЩ е, че ако и двете страни могат да постигнат договор, то ние не изключваме промяна в териториите, но няма да се месим в това. Ние няма да стоим на пътя на никого, а същото смятам и за Европа, стига двете страни да стигнат до съвместно споразумение“, заяви Болтън. \r\nИ в Белград, и в Прищина, изявлението се приема сериозно, защото идва от някой, който е от най-високите етажи в американската администрация. За част от сръбските анализатори, посланието открива нова реалност, но в същото време може и допълнително да усложни отношенията с Европейския съюз и Русия. \r\n„Това изявление не е от онези пробни балони, а има значителна тежест. Това е преместване от мъртвата точка, в такъв смисъл, че Вашингтон отстъпва от позицията, че въпросът за Косово е завинаги решен с неговата независимост през 2008 година. И накрая, да не забравяме, че темата за делинеация е тема, която много дълго присъства в Сърбия“, заяви Владимир Вулетич, политически анализатор. \r\nЕвропейският съюз е категорично против каквито и да било промени на границите на Балканите. Един от сценариите за размяна на територии, които обявиха медиите, е Косово да придобие Прешевската долина, а Сърбия да получи четирите косовски общини с преобладаващо сръбско население. Косовският президент Хашим Тачи първи започна да говори за корекция на границите, а сръбския му колега Александър Вучич отговори, че иска само делинеация. Част от експертите в Македония смята, че този епилог може да предизвика домино ефект и в останалите страни на Балканите.  Йонислав Дочев", "date": "2018.08.25", "title": "„Канал 5“ (Македония): САЩ подкрепят размяна на територии между Сърбия и Косово?"}
{"url": "http://www.focus-news.net/news/2018/08/25/2559878/seizmologat-iliyana-popova-zemetresenie-s-magnitud-27-po-skalata-na-rihter-e-registrirano-v-rayona-na-simitli-i-kresna.html", "text": "Земетресение с магнитуд 2,7 по скалата на Рихтер е регистрирано в района на Симитли и Кресна в 13.03 часа. Това съобщи за  Агенция „Фокус“  дежурният сеизмолог Илияна Попова от   Националния институт по геофизика, геодезия и география към БАН . Няма данни трусът да е усетен.", "date": "2018.08.25", "title": "Сеизмологът Илияна Попова: Земетресение с магнитуд 2,7 по скалата на Рихтер е регистрирано в района на Симитли и Кресна"}
{"url": "http://www.focus-news.net/news/2018/08/25/2559879/reuters-iran-prodalzhava-razgovorite-s-rusiya-za-izgrazhdaneto-na-nova-atomna-elektrotsentrala.html", "text": "Иран е подновил разговорите с Русия за изграждането на нова атомна електроцентрала, способна да генерира до 3 000 мегавата електричество, заяви министърът на енергетиката Реза Ардаканян в събота, цитиран от агенция „Tasnim“, предава  Reuters . \r\nИслямската република понастоящем има капацитета да произвежда 1 000 мегавата атомно електричество, добавя агенцията. \r\nВ момента Иран има един ядрен реактор руско производство в град Бушер, който е и първият в страната. Русия подписа споразумение с Иран през 2014 година за изграждането на до осем нови реактора.  Йонислав Дочев", "date": "2018.08.25", "title": "Reuters: Иран продължава разговорите с Русия за изграждането на нова атомна електроцентрала"}
{"url": "http://www.focus-news.net/news/2018/08/25/2559880/sport-manchestar-siti-ne-uspya-da-pobedi-uulvarthemptan-kato-gost.html", "text": "Отборите на Уулвърхемптън и Манчестър Сити завършиха наравно 1:1 в мач от третия кръг на английската „Премиър лийг“. На стадион „Молиню“ домакините поведоха с гол на Уили Боли в 57-ата минута, а гостите от Манчестър изравниха в 69-ата след попадение на Аймерик Лапорт. След двубоя Манчестър Сити запазва първото си място със 7 точки, но до края на кръга цели пет отбора могат да задминат „гражданите“, ако спечелят срещите си. Уулвърхемтън остава на 12-та позиция с 2 точки.", "date": "2018.08.25", "title": "Спорт: Манчестър Сити не успя да победи Уулвъртхемптън като гост"}
{"url": "http://www.focus-news.net/news/2018/08/25/2559863/hristiyan-mitskovski-vmro-dpmne-se-otkazva-ot-darzhavnite-pari-za-kampaniya-za-referenduma.html", "text": "Лидерът на ВМРО-ДПМНЕ Християн Мицковски написа на своята страница в социалната мрежа „Фейсбук“, че партията му ще се откаже от правителствените средства за кампания за референдума, предава македонската електронна медия  „Радио Свободна Европа“ . \r\nЛидерът на опозиционната партия поиска парите да се инвестират в училището в Тетово, посочвайки че ВМРО-ДПМНЕ ще проведе кампанията си със свои усилия и средства. По отношение на гласуването и участието на референдума, който ще се проведе на 30 септември, Мицковски повтори, че окончателната позиция на партията ще се съобщи, когато бъде решена. \r\n„ВМРО-ДПМНЕ със собствени усилия и средства, намирайки подкрепа в народа, който е стълбът и истинският извор на власт и легитимност в тази страна, ходейки от врата на врата, от дом в дом, в кварталите, градовете, селата, ще участва в кампанията и ще бъде против този договор и в момента, в който определим окончателната позиция по отношение на самия начин на гласуване и участие в референдума, ще го съобщим на гражданите“, написа Мицковски във „Фейсбук“.  Йонислав Дочев", "date": "2018.08.25", "title": "Християн Мицковски: ВМРО-ДПМНЕ се отказва от държавните пари за кампания за референдума"}
{"url": "http://www.focus-news.net/news/2018/08/25/2559882/seizmologichna-stantsiya-krupnik-registriranoto-zemetresenie-v-rayona-na-simitli-e-bilo-slabo-i-ne-e-useteno-ot-mestnoto-naselenie.html", "text": "Регистрираното земетресение в района на Симитли е било слабо и не е усетено от местното население. Това съобщи за  Радио „Фокус“ – Пирин  отговорникът за Сеизмологична станция „Крупник“ към Националния институт по геофизика, геодезия и география към Българската академия на науките. Той подчерта, че трусът е бил много лек и е отчетен от апаратурата, но не и от хората, като няма и нанесени щети. \r\nЛивия НИНОВА", "date": "2018.08.25", "title": "Сеизмологична станция „Крупник“: Регистрираното земетресение в района на Симитли е било слабо и не е усетено от местното население"}
{"url": "http://www.focus-news.net/news/2018/08/25/2559883/sputnik-siriya-e-na-raba-na-unishtozhavaneto-na-islyamska-darzhava-tvardi-poslanikat-na-stranata-v-rusiya.html", "text": ", Към момента Сирия е на ръба на пълната победа над терористичната групировка „Ислямска държава“, заяви сирийският посланик в Русия Рияд Хадад в събота, предава  Sputnik . \r\n„Ние сме на ръба на окончателната победа над тероризма, представляван от така наречената „Ислямска държава““, заяви Хадад по време на среща с президента не непризнатата република Южна Осетия в Цхинвали. \r\nКонфликтът между правителствените сили и многостранната опозиция и терористични групировки продължава в Сирия от 2011 година насам. От 2015 година руските сили подкрепят сирийската армия, а в края на 2017 година беше обявена победа над „Ислямска държава“ в Сирия.  Йонислав Дочев", "date": "2018.08.25", "title": "Sputnik: Сирия е на ръба на унищожаването на „Ислямска държава“, твърди посланикът на страната в Русия"}
{"url": "http://www.focus-news.net/news/2018/08/25/2559881/varna-intenziven-e-trafikat-na-patya-varna-burgas-v-rayona-na-mestnostta-haramiyata-i-selo-priseltsi.html", "text": "Интензивен е трафикът на пътя Варна – Бургас в района на местността „Харамията“ и село Приселци, предаде репортер на  Радио „Фокус“ – Варна . В отделни моменти в тези участъци се образуват задръствания.  \r\nЗаради запалилия се автобус по главния път Бургас – Варна, в района на село Кошарица, автомобилите бяха отклонявани по обходен път през Дюлински проход, което затрудни трафика през прохода. Натоварено е движението и по пътя за курортните комплекси в района на Варна, особено в района на квартал „Бриз“, където в движението се включват идващите от плажната алея автомобили. \r\nМарияна ВАЛЕНТИНОВА", "date": "2018.08.25", "title": "Варна: Интензивен е трафикът на пътя Варна – Бургас в района на местността „Харамията“ и село Приселци"}
{"url": "http://www.focus-news.net/news/2018/08/25/2559887/blagoevgrad-na-granichnite-punktove-kulata-i-ilinden-trafikat-e-intenziven-na-vhod-i-izhod-za-leki-avtomobili.html", "text": "На граничните пунктове „Кулата“ и „Илинден“ трафикът е интензивен на вход и изход за леки автомобили. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението е нормално на всички пунктове в област Благоевград. \r\nЛивия НИНОВА", "date": "2018.08.25", "title": "Благоевград: На граничните пунктове „Кулата“ и „Илинден“ трафикът е интензивен на вход и изход за леки автомобили"}
{"url": "http://www.focus-news.net/news/2018/08/25/2559886/premierat-boyko-borisov-v-perperikon-tazi-arheologiya-koyato-se-razkriva-shte-pomaga-i-na-detsata-i-na-turistite-i-na-vseki-balgarin-da-se-varne-v-istoriyata.html", "text": "Тази археология, която се разкрива, ще помага и на децата, и на туристите, и на всеки българин да се върне в историята. Това каза министър-председателят Бойко Борисов, който заедно с министъра на културата Боил Банов, посети последните открития при разкопките на скалния град Перперикон, съобщиха от  правителствената информационна служба.  Премиерът Борисов посочи, че по местата, където се изграждат инфраструктурни обекти в страната, продължава да се откриват археологически селища.  \r\nПо време на проучванията през последните 3 години в Перперикон е открита най-голямата известна досега раннохристиянска църква в Родопите. В трикорабната базилика са запазени цели колони, капители, корнизи и други архитектурни детайли. Край църквата археолозите разкриват и други късноантични и средновековни сгради, както и обширен некропол.", "date": "2018.08.25", "title": "Премиерът Бойко Борисов в Перперикон: Тази археология, която се разкрива, ще помага и на децата, и на туристите, и на всеки българин да се върне в историята"}
{"url": "http://www.focus-news.net/news/2018/08/25/2559888/dobrich-nad-30-dushi-protestirat-na-patya-dobrich-silistra-zaradi-sistemnoto-spirane-na-vodata-v-dobrichkiya-kvartal-riltsi.html", "text": "Над 30 души протестират на пътя Добрич-Силистра заради системното спиране на водата в добричкия квартал „Рилци“. Това каза за  Агенция „Фокус“  Кремена Дистанушева, жител на квартал „Рилци“ и един от организаторите на протестните действия в Добрич. Тя посочи също, че протестиращите стоят в страни от пътя и не са го затваряли, както бяха казали първоначално, защото по думите й са били заплашвани със задържане за 24 часа и глоби за над 2 000 лв. На мястото на протеста има четири полицейски патрули, които следят за обстановката. Кремена Дистанушева обясни, че при протестиращите са били кметът на община Добрич Йордан Йорданов и изпълнителният директор на „Водоснабдяване и канализация“, които са посочили като причина за спирането на водата в квартала редовното й изразходване при поливане на градински посеви.  \r\nПротестни действия се очакват и утре от 14.00 до 16.00 часа на пътя Добрич-Силистра. Един от организаторите на протеста добави, че недоволните граждани ще се съберат и другата седмица, ако властите не намерят решение на техния проблем.  \r\nДаяна ДЮЛГЕРОВА", "date": "2018.08.25", "title": "Добрич: Над 30 души протестират на пътя Добрич-Силистра заради системното спиране на водата в добричкия квартал „Рилци“"}
{"url": "http://www.focus-news.net/news/2018/08/25/2559889/a1-on-makedoniya-silna-burya-e-udarila-poluostrov-istriya-ulitsite-sa-navodneni.html", "text": "Силна буря е ударила хърватския полуостров Истрия, където е паднало голямо количество дъжд, предава скопската електронна медия  A1 On . \r\nАвтоматичните метеорологични станции в град Умаг са регистрирали количество от 44 милилитра дъжд, а на летището в словенския град Порторож – 52 милилитра. \r\nДъждовната вълна е засегнала и хърватския град Пореч, където е духал и силен вятър. Съобщава се за части от Истрия, останали без електричество.  Йонислав Дочев", "date": "2018.08.25", "title": "A1 On (Македония): Силна буря е ударила полуостров Истрия, улиците са наводнени"}
{"url": "http://www.focus-news.net/news/2018/08/25/2559884/varna-v-otkritite-chasti-na-dve-zavedeniya-v-kurorta-zlatni-pyasatsi-e-ustanoveno-ozvuchavane-sled-2300-chasa.html", "text": "В два обекта в курорта „Златни пясъци“ е установено озвучаване в откритите части на заведенията след 23.00 часа. Това съобщиха за  Радио „Фокус“ – Варна  от Регионална здравна инспекция - Варна. През последната седмица за високи стойности на шумови нива са проверени общо десет заведения, разположени на крайбрежната алея в курорта. Проверките са извършени в периода от 17 до 23 август съвместно със служители на Областна дирекция на МВР – Варна, във връзка със спазването на изискванията в Закона за защита от шума в околната среда за недопускане на озвучаване на откритите части на заведенията в периода от 23.00 до 07.00 часа. В четири от проверените обекти не са констатирани нарушения, четири заведения не са работили, а в два обекта е установено озвучаване на откритите части след 23.00 часа. Издадени са предписания.  \r\nПо линия на превантивния контрол са обхванати още 14 заведения. \r\nМарияна ВАЛЕНТИНОВА", "date": "2018.08.25", "title": "Варна: В откритите части на две заведения в курорта „Златни пясъци“ е установено озвучаване след 23.00 часа"}
{"url": "http://www.focus-news.net/news/2018/08/25/2559890/burgas-intenziven-e-trafikat-po-patishtata-v-oblastta.html", "text": "Интензивен е трафикът по пътищата в Бургаска област, предаде репортер на  Радио „Фокус“ – Бургас . Натоварено е движението по пътя Бургас – Поморие – Равда ¬– Слънчев бряг, и в двете посоки, както и по пътя Бургас – Атия – Черноморец – Созопол. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300, както и по пътя Черница – Сунгурларе – Чубра, е ограничено движението за тежкотоварни автомобили над 10 т поради намален габарит на пътното тяло. Срокът за възстановяване на проблемните участъци е до 31 декември 2018 г. \r\nИнтензивен е трафикът и по входно-изходните пътни артерии на областния центъ, по булевардите „Демокрация“, „Сан Стефано“, „Тодор Александров“, „Булаир“ и „Иван Вазов“, както и по улиците „Христо Ботев“, „Уилям Гладстон“ и „Цар Симеон“, на кръстовищата с кръгово движение в центъра на града, както и по пътя в посока ж. к. „Меден Рудник“. \r\nДеница ДИМИТРОВА", "date": "2018.08.25", "title": "Бургас: Интензивен е трафикът по пътищата в областта"}
{"url": "http://www.focus-news.net/news/2018/08/25/2559891/hurriyet-rusiya-e-otpravila-predlozheniya-kam-turtsiya-za-severoiztochna-siriya.html", "text": "Русия е отправила предложения към турските власти за разрешаване на ситуацията в североизточната сирийска провинция Идлиб, пише електронното издание на турския вестник  Hurriyet , като се позовава на информация на руската агенция „Интерфакс“. \r\nРуският министър на отбраната Сергей Шойгу се срещна с турския си колега Хулуси Акар и Хакан Фидан, шеф на турското разузнаване в Москва на 24 август. \r\nСпоред изявление на руското министерство на отбраната, „главите на военните служби продължиха съществения диалог върху ситуацията в Сирия, която започна преди седмица на двустранна среща в Москва, по време на която руската страна отправи към турските си колеги предложения за разрешаване на ситуацията в северозападната част на Сирия“. \r\nОчакваше се срещата да адресира и казуса за Идлиб в североизточна Сирия, тема която беше засегната и по време на срещата в Москва между министъра на външните работи на Турция Мевлют Чавушоглу и неговият руски колега Сергей Лавров на 24 август. \r\n„Военно решение там ще предизвика катастрофа“, заяви Чавушоглу по време на съвместна пресконференция, визирайки ситуацията в контролираната от бунтовници сирийска провинция Идлиб. \r\n„Силово решение в Идлиб ще подкопае доверието между Русия и Турция, както и доверието на участниците в споразумението за прекратяване на огъня“, добави той. \r\nОт своя страна Лавров заяви, че е убеден, че турският и руският президент ще „обсъдят темата в детайли“. \r\n„Когато зоната за деескалация в Идлиб беше създадена, никой не предложи тя да бъде използвана за човешки щит от терористи, криещи се зад цивилното население“, добави той. \r\nСитуацията е „многостранна“, смята Лавров и призова за разграничаването на „здравословната опозиция от терористичните структури“.  Йонислав Дочев", "date": "2018.08.25", "title": "Hurriyet: Русия е отправила предложения към Турция за североизточна Сирия"}
{"url": "http://www.focus-news.net/news/2018/08/25/2559892/gd-granichna-politsiya-intenziven-e-trafikat-na-vsichki-gkpp-na-balgaro-rumanskata-i-balgaro-gratskata-granitsa-na-vhod-i-izhod-za-leki-avtomobili.html", "text": "Интензивен е трафикът на всички гранични контролно-пропускателни пунктове (ГКПП) на българо-румънската и българо-гръцката граница на вход и изход за леки автомобили. Това съобщиха от пресцентъра на  Главна дирекция (ГД) \"Гранична полиция\" . На ГКПП \"Калотина\" на българо-сръбската граница трафикът е интензивен на изход за леки автомобили. На ГКПП \"Капитан Андреево\", ГКППП \"Лесово\" и ГКПП \"Малко Търново\" на границата с Турция трафикът е интензивен на вход за леки автомобили. \r\nНа българо-македонската граница трафикът е нормален на всички контролно-пропускателни пунктове. \r\nПо информация на дружеството \"Дунав мост Видин – Калафат\" АД до 25 август 2018 г. се извършва ремонт на участък от пътя преди ГКПП \"Видин\". За този период временно движението се осъществява двупосочно в едно платно.", "date": "2018.08.25", "title": "ГД \"Гранична полиция\": Интензивен е трафикът на всички ГКПП на българо-румънската и българо-гръцката граница на вход и изход за леки автомобили"}
{"url": "http://www.focus-news.net/news/2018/08/25/2559859/afp-kitay-razkritikuva-bezotgovornite-obvineniya-na-donald-tramp-po-severna-koreya.html", "text": "Китайското правителство разкритикува като „безотговорни“ обвиненията на  президента на САЩ Доналд Тръмп, според който Пекин пречи на дипломатическите усилия за разоръжаването на Северна Корея. По-рано президентът отмени пътуването на държавния секретар Майк Помпео до Пхенян, посочвайки липсата на прогрес по въпроса, предава   AFP. \r\n„Заявлението на САЩ е в разрез на основните факти и е безотговорно. Ние сме сериозно загрижени за това“, заяви прессекретарят на външното министерство на Китай Лу Кан. \r\nТръмп заяви в петък, че „заради нашата значително по-категорична позицията по търговията с Китай, не вярвам те да помогнат за процеса на ядрено разоръжаване“.  Виктор Турмаков", "date": "2018.08.25", "title": "AFP: Китай разкритикува „безотговорните“ обвинения на Доналд Тръмп по Северна Корея"}
{"url": "http://www.focus-news.net/news/2018/08/25/2559872/afp-ruskiyat-opozitsionen-lider-aleksey-navalni-e-bil-zadarzhan-pred-doma-si.html", "text": "Руският опозиционен лидер Алексей Навални е бил задържан пред дома си в събота, като причините не са били изяснени на момента, написа неговият говорител Кира Ярмиш в социалната мрежа „Туитър“, предава  AFP . \r\n„(Алексей) Навални беше задържан за два часа пред дома си. В момента той е в (столичното) полицейско управление Даниловски. Не ни съобщиха за какво е задържан. Взеха му телефона“, гласи съобщението на Ярмиш.  Йонислав Дочев", "date": "2018.08.25", "title": "AFP: Руският опозиционен лидер Алексей Навални е бил задържан пред дома си"}
{"url": "http://www.focus-news.net/news/2018/08/25/2559899/sitel-makedoniya-makedonskite-lozari-zaplashiha-s-blokadi-v-ponedelnik-ako-ne-se-uvelichi-otkupnata-tsena-na-stokata-im.html", "text": "Македонските лозари заплашиха с блокади на пътищата, ако не получат минимална цена от 13 денара за гроздовия сорт „димят“ и 15 денара за „вранец“, предава скопският телевизионен канал  „Сител“ . \r\nСпоред тях всяка цена под исканата ще означава, че те ще работят на загуба. \r\nЛозарите се срещнаха с министър-председателя на страната Зоран Заев и кметовете на Кавадарци и Неготино. Те ще изчакат до понеделник, когато би трябвало да е ясно каква ще е минималната откупна цена. \r\nЗаев изтъкна, че държавата не може директно да се меси в цените, тъй като така ще се наруши пазарния принцип. \r\nСдружението „Вина от Македония“ съобщи, че ако тези закани се изпълнят, това ще означава прекратяване на годишното откупуване на грозде, което, според тях, ще нанесе непоправима щета на домашната винопроизводителна индустрия, но и на лозарството. \r\n„Крайният ефект от натиска и заканите към винопроизводителите за повишаване на цените на откупеното грозде, които се повтарят всяка година и са далеч от каквато и да било пазарна логика, води до тяхното финансово изчерпване и пропадане. Тази ситуация ще означава окончателен край на цялостната домашна винарска индустрия, но и на лозарството, тъй като без винопроизводители, които могат да издържат на жестоката конкуренция на светския винарски пазар, няма да има кой да изкупува гроздето“, се казва в съобщението на „Вина от Македония“. \r\nПонастоящем минималната ценя на тези два сорта е 11 денара за „димят“ и 13 денара за „вранец“.  Йонислав Дочев", "date": "2018.08.25", "title": "„Сител“ (Македония): Македонските лозари заплашиха с блокади в понеделник, ако не се увеличи откупната цена на стоката им"}
{"url": "http://www.focus-news.net/news/2018/08/25/2559897/plovdiv-ostavat-v-sila-nyakolko-ogranicheniya-za-tezhkotovarni-avtomobili-v-oblastta.html", "text": "Остават в сила няколко ограничения за тежкотоварни автомобили в Пловдивска област, предаде репортер на  Радио „Фокус“-Пловдив . Ограничено е преминаването на камиони, по-високи от 4 метра, през тунелите по пътя Асеновград-Смолян. Обходният маршрут е по пътя Кричим-Девин. Остава забранено и движението на тежкотоварни моторни превозни средства над 12 тона по пътя Поповица-Болярци. До 30 септември преминаването по пътя Югово-Лъки се осъществява в една лента, поради пропадане на част от пътното платно. Движението в проблемния участък се регулира с пътни знаци. До 15 септември трафикът по пътя Пловдив-Асеновград в участъка от от изхода на областния център до Асеновград се извършва двупосочно в едното платно, поради ремонтни дейности. Остава повишена и опасността от образуване на свлачища и срутища по пътищата в планинските райони в областта. Най-рискови са направленията Бачково-Нареченски бани, Кричим-Девин и Юговско ханче-Югово-Лъки.  \r\nПътните настилки в Пловдив и областта са сухи. Видимостта е добра. Движението е с нормална интензивност. \r\nМария РУСЕВА", "date": "2018.08.25", "title": "Пловдив: Остават в сила няколко ограничения за тежкотоварни автомобили в областта"}
{"url": "http://www.focus-news.net/news/2018/08/25/2559895/ministar-krasimir-valchev-500-uchilishta-i-detski-gradini-shte-badat-remontirani-prez-tazi-i-sledvashtata-godina.html", "text": "500 училища и детски градини ще бъдат ремонтирани през тази и следващата година по оперативна програма „Региони в растеж“ и по програмата за развитието на селските райони. Това съобщи  \r\nминистърът на образованието Красимир Вълчев, който заедно с премиера Бойко Борисов, регионалния министър Николай Нанков и кмета на Кърджали Хасан Азис посети Професионалната гимназия по селско и горско стопанство. За новия програмен период ще бъдат обновени 140 професионални гимназии, което по думите му е доказателство, че професионалното образование е приоритет. Това съобщиха от  пресцентъра на Министерството на образованието и науката.  Ще продължим да преструктурираме приема и да даваме приоритет на онези училища, които обучават по технически и аграрни специалности, каза министърът пред учителите в гимназията.  \r\nВ Кърджали в момента се ремонтират 6 училища. Общата стойност на ремонтите е 9 млн. лева. Няма училище, в което да няма основен ремонт. Инвестирали сме 14 млн. лева за образователна инфраструктура в Кърджали, обяви премиерът Бойко Борисов. \r\nПрофесионалната гимназия по селско и горско стопанство се ремонтира със средства от ОП \"Региони в растеж\" за 1,3 млн. лева. Ремонтните дейности се състоят в смяна на дограмата, саниране на сградата, хидроизолация на покрива и довършване на оградата на училището. \r\nПремиерът  изрази надежда, че там, където ремонтите продължават, ще се създаде такъв ритъм, че учебната година да започне нормално.  \r\nМинистър Вълчев обяви, че в две от шестте училища, ремонтите ще приключат до началото на годината. За другите ученици е намерена материална база. Министърът е разговарял с ръководството на Пловдивския университет, които ще предоставят стаи в сградата на своя филиал в Кърджали. Вълчев подчерта, че в Кърджали в най-голям процент от всички градове учениците ще се ползват от обновена материална база.   \r\nСпециално в гимназията по селско и горско стопанство в Кърджали, която е с регионално значение,  обновяването включва и учебно-техническо оборудване.", "date": "2018.08.25", "title": "Министър Красимир Вълчев: 500 училища и детски градини ще бъдат ремонтирани през тази и следващата година"}
{"url": "http://www.focus-news.net/news/2018/08/25/2559893/sport-ural-pobedi-ahmat-s-gol-na-nikolay-dimitrov.html", "text": "Отборът на Урал (Екатеринбург) победи Ахмат като домакин с 2:1 в двубой от петия кръг на руската „Премиер лига“. Победният гол за домакините отбеляза юношата на Левски Николай Димитров – Хичо в 78-ата минута. Първоначално Ахмат поведе с гол на Идриса Думбия в 29-ата минута, а Ерик Бикфалви изравни в 50-ата, преди Димитров да донесе победата за своя отбор.", "date": "2018.08.25", "title": "Спорт: Урал победи Ахмат с гол на Николай Димитров"}
{"url": "http://www.focus-news.net/news/2018/08/25/2559896/pazardzhik-tri-avtomobila-sa-katastrofirali-po-patya-prez-defileto-mezhdu-varvara-i-velingrad-vremenno-se-vavezhda-obhoden-marshrut.html", "text": "Три автомобила са катастрофирали по пътя през дефилето между Варвара и Велинград, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че инцидентът е в района на жп прелеза между гарите Долене и Костандово. На мястото катастрофата има екипи на полицията, пожарната и „Спешна помощ“. „Допълнително ще бъде уточнено дали има пострадали хора, колко са и какви са нараняванията им, тъй като произшествието е от преди минути“, коментира Стоянов. Той каза също, че временно се затваря пътят Варвара-Велинград като полицейски патрул пренасочва пътуващите в посока към курорта през обходния маршрут – Белово-Юндола-Велинград. „Пътуващите от Велинград към Варвара се отклоняват от гара Костандово към Ракитово“, допълни Стоянов. Той посочи, че движението ще се нормализира след обработване на местопроизшествието от екипите. \r\nВаня НИКОЛОВА", "date": "2018.08.25", "title": "Пазарджик: Три автомобила са катастрофирали по пътя през дефилето между Варвара и Велинград, временно се въвежда обходен маршрут"}
{"url": "http://www.focus-news.net/news/2018/08/25/2559894/burgas-vazstanoveno-e-dvizhenieto-po-pat-i-9-burgas-varna-v-rayona-na-nesebar.html", "text": "Възстановено е движението по път I-9 Бургас-Варна в района на Несебър. Това съобщиха от пресцентъра на  Агенция \"Пътна инфраструктура\" .", "date": "2018.08.25", "title": "Бургас: Възстановено е движението по път I-9 Бургас-Варна в района на Несебър"}
{"url": "http://www.focus-news.net/news/2018/08/25/2559900/povishena-e-opasnostta-ot-padashti-kamani-v-kresnenskoto-defile-i-po-patya-v-mestnostta-predel.html", "text": "Повишена е опасността от падащи камъни в Кресненското дефиле и по пътя в местността Предел, предаде репортер на  Радио „Фокус“ – Пирин . Интензивен е трафикът по главен път Е-79 и автомагистрала „Струма“ в област Благоевград, и в двете посоки. Натоварен е и трафикът по второкласен път – 19 Симитли – Гоце Делчев. През деня няма регистрирани инциденти. Не се извършват ремонтни дейности републиканската пътна мрежа в региона. \r\nПо данни на Главна дирекция „Гранична полиция“ трафикът на граничните пунктове „Кулата“ и „Илинден“ е интензивен на вход и изход за леки автомобили. Без забавяне се преминава през контролно-пропусквателните пунктове на границата между България и Македония. \r\nНормално натоварен е трафикът по основните улици и булеварди в Благоевград. Пътните настилки са сухи. В края на деня по-голям поток от автомобили се наблюдава по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.25", "title": "Повишена е опасността от падащи камъни в Кресненското дефиле и по пътя в местността Предел"}
{"url": "http://www.focus-news.net/news/2018/08/25/2559904/predstoyashti-sabitiya-v-stranata-za-26-avgust-agentsiya-fokus.html", "text": "*** \r\nЗа поредна година туристи и любители на планината от цялата страна ще се изкачат до Черни връх и ще поднесат цветя на барелефа на Алеко Константинов. От 9.00 часа пред Билетния център на НДК е стартът на скоростното изкачване на Черни връх. Стартът на кратката дистанция е в 11.00 ч. пред хотел Морени, малко преди х. Алеко на Витоша. \r\n*** \r\nОт 10.00 часа на поляната пред  хижа „Алеко” Столична библиотека ще представи уникални пътеписи  за Витоша от XVI и XVII век. \r\n*** \r\nОт 14.30 часа в местността „Три кладенци“ по пътеката между Черни връх и Златни мостове ще бъде открит първи построен наново заслон от близо половин век насам на Витоша. \r\n*** \r\nАксаково ще отбележи своя празник. Програмата ще започне с празнична литургия в храм „Свето Успение Богородично“ от 09.00 часа. От 12.30 часа в центъра на града ще започне ретро рали „Варненски автомобилен събор“. На стадиона от 18.30 часа започва футболната среща между Аксаково и Черноморец. Празничен концерт ще се проведе от 19.30 часа, а за по-късно е предвидено и шоу с фойерверки. \r\n*** \r\nОт 10.00 часа в комплекс Мишкова нива е предвидена възстановка на художествени интерпретации на Орфически ритуали. \r\n*** \r\nОт 21.30 часа в Туристически комплекс „Акве калиде“ ще бъде прожектиран филмът „Дъвка за балончета“. \r\n***  \r\nОт 10.00 часа в АМР „Никополис ад Иструм“  продължава III Римски фестивал „Нике – играта и победата“.  \r\n*** \r\nВ Архитектурно-историческия резерват „Боженци“ ще се проведат творчески ателиета по стъклопис. \r\n*** \r\nОт 11.00 часа в Скейт парк в Градски парк „Свети Георги“ ще се проведе Extreme Teen Fest. \r\n*** \r\nОт 15.30 часа в Санаторно-оздравителния комплекс „Камчия” ще бъде официално открит семинар на тема „Извънкласните и извънучилищните дейности - за устойчиво качествено обучение, възпитание и развитие на децата и учениците”. \r\n*** \r\nОт 10.30 часа пред читалище „Пробуда“ продължава програмата за отбелязване на празника на Кричим с аниматори и театър на открито. В 19.00 часа на площада ще се състои концерт на открито. \r\n*** \r\nОт 17.00 часа Кметството в село Жабокрът организира традиционна земляческа среща. \r\n*** \r\nОт 11.30 часа ще се проведе Традиционният събор на Юндола. \r\n*** \r\nОт 20.00 часа на пл. „Централен“ в Пловдив ще се проведе голямо общо хоро на открито по повод отбелязването на141 години от Шипченската епопея. \r\n*** \r\nОт 9.00 часа на Старозагорски минерални бани ще се проведе Националния тракийски фолклорен събор „Богородична стъпка“. В 16.00 часа ще бъдат обявени отличените участници в събора.", "date": "2018.08.25", "title": "Предстоящи събития в страната за 26 август (Агенция „Фокус“)"}
{"url": "http://www.focus-news.net/news/2018/08/25/2559905/kyustendil-dvizhenieto-po-patya-smolichano-pelatikovo-e-ogranicheno-za-tovarni-avtomobili-s-teglo-nad-35-tona-poradi-propadane-na-chast-ot-patnoto-platno.html", "text": "Движението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3,5 тона поради пропадане на част от пътното платно при км 10+650, км 11+720, км 12+830 и км 13+360. Това съобщиха за  Радио „Фокус“ – Кюстендил  от Областно пътно управление – Кюстендил. Въведен е обходен маршрут през Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци и е в сила до края на този месец. \r\nТрафикът по пътя в района на Рилски манастир при 27 км преминава в една лента поради свличане на скална маса на пътното платно. Движението по пътя Бобов дол – Жедна в участъка от км 14 до 15 км се осъществява с повишено внимание поради изграждане на ново трасе. Участъкът е сигнализиран съгласно проект за временна организация и безопасност на движението със срок до 8 септември. \r\nЛивия НИНОВА", "date": "2018.08.25", "title": "Кюстендил: Движението по пътя Смоличано – Пелатиково е ограничено за товарни автомобили с тегло над 3,5 тона поради пропадане на част от пътното платно"}
{"url": "http://www.focus-news.net/news/2018/08/25/2559903/asarel-medet-ad-posreshtna-firmeniya-praznik-s-dve-branshovi-nagradi-i-planirani-investitsii-ot-100-mln-leva.html", "text": "Стотици асарелци, техните семейства, ветерани от компанията, хиляди жители и гости на Панагюрище и региона се събраха днес в курорта Панагюрски колонии, за да честват професионалния и фирмен празник на „Асарел-Медет“АД.  Това съобщиха от отдел „Комуникации“ на  „Асарел-Медет“ АД . Сред официалните гости бяха народните представители Петър Кънев, Десислава Тодорова, проф. Станислав Станилов и Славчо Велков, кметът на община Панагюрище Никола Белишки, заместник областните управители Йордан Кожухаров и Петър Белчев, председателят на Общинския съвет в Панагюрище Христо Калоянов и общински съветници, кметове на общини и населени места от общината и региона, Димитър Манолов – президент на КТ „Подкрепа”, представители на Британското и Руското посолство, ръководители на държавни и общински институции, браншови и граждански сдружения, както и партньори на компанията. Председателят на Надзорния съвет на „Асарел-Медет“АД Димитър Цоцорков поздрави гостите на празника и благодари на всички работещи в компанията за постигнатите резултати. „Благодарение на Вас „Асарел-Медет“ продължава да има лидерската позиция в българския рудодобив, както и отлични производствени и финансови резултати. Вие сте пример за това какво означава да живееш в сплотено семейство“, каза Димитър Цоцорков. „Миналата година за пръв и надявам се последен път, в нашата над 50-годишна история, не празнувахме. Миналата година загубихме проф. д-р Лъчезар Цоцорков, визионера и лидера, благодарение на когото „Асарел-Медет“ е това, което е днес. Нека да е светло на душата му, там където е. Сигурен съм, че той се усмихва и е доволен, защото семейството на „Асарел-Медет“ днес има едни от най-добрите резултати в своята история и продължава да прави света по-добър. Като всяко далновидно семейство, ние мислим за своето бъдеще – имаме седем програми за устойчиво развитие, по които сме вложили над 1,2 милиарда лева от 1999 година до сега. Тези средства са инвестирани тук в България, в най-модерните технологии за безопасност и здраве, екология, намаляване себестойността, корпоративната социална отговорност и увеличаване на запасите от руда. Тази политика и далновидна визия, ни гарантират дълги години успехи и добро социално-икономическо развитие за нашия роден Панагюрски край“, каза в приветствието си Димитър Цоцорков. В памет на покойния председател на Надзорния съвет на „Асарел-Медет“АД проф. д-р Лъчезар Цоцорков прозвуча една от неговите любими песни – „Ако си дал“, която бе изпълнена от Маргарита Хранова. „Инвестициите ни в екология, както и в безопасност и здраве, отново бяха оценени, като за пореден път получихме националните браншови награди на Българската минно-геоложка камара по време на националното честване преди седмица. През 2017 година получихме също наградата „Зелена иновация“  заради уникалния проект за рекултивация на действащо минно насипище“, изтъкна председателят на Управителния съвет и изпълнителен директор на „Асарел-Медет“АД инж. Делчо Николов. „Само преди месец защитихме сертификат за енергийна ефективност ISO 50 001, което означава, че отговаряме на всички световни изисквания за енергоспестяващо и енергоефективно производство. От началото на годината отчитаме преизпълнение на натуралните и технологични показатели от бизнес плана на дружеството, което е атестат за добрата работа на мениджмънта, както и за усилията и уменията на всички Вас. През 2017  година инвестирахме по нашите седем фирмени програми за развитие над 90 милиона лева. За 2018 година сме планирали нови над 100 милиона лева инвестиции, които основно са за доставка на ново високопроизводително оборудване”, подчерта изпълнителният директор. „Пред всички нас, асарелци, не като мениджъри, служители и работници, защото аз не обичам това  деление, а като хора – стоят сериозни предизвикателства. Първото е намаляването на себестойността и непрекъснатото внедряване на нови технологии, за което трябват инвестиции и иновации. Второто предизвикателство е достъпът до ресурси. Изключително сериозен проблем, който изисква три неща – инициатива, обществено съгласие и ясна държавна позиция. Третото предизвикателство идва от намирането и задържането на перспективни кадри или казано точно и директно: „Да оставим децата си тук – спокойни, реализирани, активни“,  заяви още той в приветствието си. В заключение инж. Николов благодари на всички работещи в компанията, че са всеотдайни и трудолюбиви, че са силни и истински, че застават зад общи смислени каузи. „Този празник е доказателство, че асарелското семейство е живо. То е живо, защото следва правилната политика. Вие не само спазвате високите стандарти, Вие ги създавате. Знам, че винаги мога да разчитам на „Асарел-Медет“. Така беше и миналата година, когато в условията на бедствено положение заради водната криза, без никакви условия и пазарлъци, „Асарел-Медет“ ни помогна за ремонта на водопровода“, заяви кметът на община Панагюрище Никола Белишки. Председателят на Управителния съвет на БМГК проф. Николай Вълканов поздрави всички работещи в компанията с празника и заяви, че „Асарел-Медет“АД е флагманът на българската минна индустрия. Изпълнителният председател на Българска стопанска камара Радосвет Радев изтъкна, че за него  „Асарел-Медет“АД е еталон за мениджърско управление и дългосрочна визия за развитие. „Компания като вашата е уважавана от всички – партньори и конкуренти“, каза Радосвет Радев. Президентът на КТ „Подкрепа“ Димитър Манолов заяви, че благодарение на корпоративната култура, създадена в „Асарел-Медет“АД от покойния председател на Надзорния съвет проф. д-р Лъчезар Цоцорков, Панагюрище е един от най-младите и най-красивите градове в България. „Имате спортна зала, каквато в големите областни градове нямат. Имате работни места, имате добро заплащане. Ако имаше още хиляда предприятия като „Асарел-Медет“, България щеше да цъфти“, каза Димитър Манолов. Валентин Вълчев, председател на Федерацията на независимите синдикати на миньорите към КНСБ, честити празника на всички миньори и заяви, че работят най-тежката, но и най-достойна професия. „Благодарение на Вас и Вашия труд, България е в челото на европейската добивна индустрия. Вие сте двигателят на прогреса, Вие движите света“, допълни Валентин Вълчев. Празникът започна с благодарствен молебен, който бе отслужен в параклиса „Свети Иван Рилски” от архиерейския наместник протойерей Атанас Манолов. Асарелци и гостите на празника се насладиха на  фолклорната магия на Северняшкия танцов ансамбъл от Плевен, и малките танцьори от танцов състав „Тангра” от село Попинци. Хитовете на Орлин Горанов, Дони и Нети, както и модерното звучене на Поли Генова допълниха пъстрата музикална палитра. За доброто настроение на празнуващите се погрижиха известните актьори Петко Петков – Шайбата и Васил Драганов, духовият оркестър „Делчо Радивчев” към Народно читалище „Виделина 1865” – Панагюрище и танцовите състави „Елинор” и „Панагюрско съкровище“ към Центъра за подкрепа на личностното развитие в Панагюрище. Акцент в програмата за Деня на миньора бяха легендарният вокал на „Юрая Хийп“ Джон Лоутън и рок група Б.Т.Р. Присъстващите опитаха курбана, приготвен лично от кулинарния виртуоз Ути Бъчваров в казан от асарелска мед, а за най-малките имаше забавления и атракции. По традиция се изви и дълго празнично хоро, което бе поведено от председателя на Надзорния съвет на „Асарел-Медет” Димитър Цоцорков и фирмения знаменосец Илин Ранчев, който има над 35 години непрекъснат трудов стаж в дружеството.", "date": "2018.08.25", "title": "„Асарел-Медет” АД посрещна фирмения празник с две браншови награди и планирани инвестиции от 100 млн. лева"}
{"url": "http://www.focus-news.net/news/2018/08/25/2559901/pregled-na-mezhdunarodnite-novini-do-18-chasa-agentsiya-fokus.html", "text": "Германските власти съобщиха, че на около 50 км. от Берлин се потушава голям горски пожар. Две села са били евакуирани заради бедствието, предава   ABC News. \r\nПожарът е избухнал в четвъртък следобед край град Тройенбрицен и се е разпространил бързо сред близките борови гори. Според Кристиан Щайн, представител на община Потсдам-Мителмарк пожарът е локализиран, но покрай селищата Клаусдорф и Тифенбрюнен има все още пламъци.  \r\nПотушаването на пожара е затруднено, защото на места в горите все още се намират невзривени муниции от Втората световна война. \r\n***  Националната разузнавателна организация (МИТ) публикува доклада си  за 2017-та, от който е видно надвишаване на заделения бюджет с над 13%, пише вестник „Джумхуриет”. През миналата година МИТ е изразходвала над 2.250 млрд. т.л. (около 375 млн. ЩД при днешен курс от около 1 ЩД = 6 т.л.). \r\nСлед преминаването към президентски кабинет, МИТ продължи да изпълнява „тайните си дейности”, като с указ със силата на закон по време на извънредното положение е пряко подчинена на президента и е отговорна единствено пред него. След края на извънредното положение с извършените законови промени, МИТ остава и извън обсега на Закона за придобиване на информация.  Публикуваният доклад на МИТ е силно обезличен и ограничен. Отделя се по-голямо място на финансовата част. През 2017-та бюджетът на МИТ е бил разписан за близо 2 млрд. т.л., а само през първите 6 месеца са изразходвани над 1.1 млрд. т.л., или над 55%. До края на годината са „усвоени” над 2.250 млрд. т.л., което е повече от 260 млн. т.л., или над 13% от полученото финансиране в началото на 2017 год. Най-голямото перо в разходите е новата сграда на МИТ в Анкара. \r\nПрез последните години бюджетът на МИТ постоянно нараства и то с големи темпове. През 2016 год. бюджетът е увеличен с 47% в сравнение с този през 2015-та, като през същата година е имало допълнителни плащания в размер на близо 107 млн. т.л. Бюджетът за 2017-та е с близо 22% по-голям от бюджета за 2016-та, а през 2018-та – съответно с над 17% от този за предходната година, или понастоящем общо е 2.335 млрд. т.л. (около 390 млн. ЩД при днешния курс). \r\n***   Върховния представител на ЕС за външната политика и политиката на сигурност Федерика Могерини ще се срещне в Брюксел на 7 септември със сръбския и косовския президенти Александър Вучич и Хашим Тачи, като част от диалога за нормализиране на отношенията между Белград и Прищина, в който тя изпълнява ролята на посредник, предава македонската електронна медия   „A1oN“. \r\nНа интернет-страницата на Могерини е съобщено, че върховният представител на ЕС ще продължи преговорите с двамата президенти за договор за цялостно нормализиране на отношенията, с цел постигане на конкретен напредък. \r\n***  Според членът на комитета на Съвета на Руската федерация по отбрана и сигурност Франц Клинцевич, Западът, готвейки поредна провокация в Сирия, за да обвини властта в „употреба на химическо оръжие“, се стреми да провали мирния процес в арабската държава, предава  РИА Новости. \r\nПрессекретарят на министерството на отбраната на Русия генерал-майор Игор Конашенков заяви, че в Сирия терористите готвят поредната провокация, която да послужи като повод за удар по сирийските правителствени обекти от страна на САЩ и техните съюзници.  \r\n„Осъществяването на този сценарий ще стане още едно свидетелство за непрекъснатите опити на американците по всякакъв начин да затруднят възстановяването на нормалния живот в Сирия“, смята Клинцевич. \r\n***  Китайското правителство разкритикува като „безотговорни“ обвиненията на  президента на САЩ Доналд Тръмп, според който Пекин пречи на дипломатическите усилия за разоръжаването на Северна Корея. По-рано президентът отмени пътуването на държавния секретар Майк Помпео до Пхенян, посочвайки липсата на прогрес по въпроса, предава   AFP. \r\n„Заявлението на САЩ е в разрез на основните факти и е безотговорно. Ние сме сериозно загрижени за това“, заяви прессекретарят на външното министерство на Китай Лу Кан. \r\nТръмп заяви в петък, че „заради нашата значително по-категорична позицията по търговията с Китай, не вярвам те да помогнат за процеса на ядрено разоръжаване“. \r\n***  Лидерът на ВМРО-ДПМНЕ Християн Мицковски написа на своята страница в социалната мрежа „Фейсбук“, че партията му ще се откаже от правителствените средства за кампания за референдума, предава македонската електронна медия  „Радио Свободна Европа“ . \r\nЛидерът на опозиционната партия поиска парите да се инвестират в училището в Тетово, посочвайки че ВМРО-ДПМНЕ ще проведе кампанията си със свои усилия и средства. По отношение на гласуването и участието на референдума, който ще се проведе на 30 септември, Мицковски повтори, че окончателната позиция на партията ще се съобщи, когато бъде решена. \r\n„ВМРО-ДПМНЕ със собствени усилия и средства, намирайки подкрепа в народа, който е стълбът и истинският извор на власт и легитимност в тази страна, ходейки от врата на врата, от дом в дом, в кварталите, градовете, селата, ще участва в кампанията и ще бъде против този договор и в момента, в който определим окончателната позиция по отношение на самия начин на гласуване и участие в референдума, ще го съобщим на гражданите“, написа Мицковски във „Фейсбук“. \r\n***  Изявлението на съветника по национална сигурност на САЩ и един от най-близките сътрудници на президента Доналд Тръмп, Джон Болтън, както никога досега прави реална реториката за възможна размяна на територии между Сърбия и Косово, коментират в редакцията на скопския телевизионен  „Канал 5“ . \r\nПо време на посещението си в Киев в петък, той заяви че има признаци между Белград и Прищина за подобно решение на този казус и че Вашингтон няма да се противопостави на какъвто и да е компромис. \r\n„Политиката на САЩ е, че ако и двете страни могат да постигнат договор, то ние не изключваме промяна в териториите, но няма да се месим в това. Ние няма да стоим на пътя на никого, а същото смятам и за Европа, стига двете страни да стигнат до съвместно споразумение“, заяви Болтън. \r\nИ в Белград, и в Прищина, изявлението се приема сериозно, защото идва от някой, който е от най-високите етажи в американската администрация. За част от сръбските анализатори, посланието открива нова реалност, но в същото време може и допълнително да усложни отношенията с Европейския съюз и Русия. \r\n„Това изявление не е от онези пробни балони, а има значителна тежест. Това е преместване от мъртвата точка, в такъв смисъл, че Вашингтон отстъпва от позицията, че въпросът за Косово е завинаги решен с неговата независимост през 2008 година. И накрая, да не забравяме, че темата за делинеация е тема, която много дълго присъства в Сърбия“, заяви Владимир Вулетич, политически анализатор. \r\nЕвропейският съюз е категорично против каквито и да било промени на границите на Балканите. Един от сценариите за размяна на територии, които обявиха медиите, е Косово да придобие Прешевската долина, а Сърбия да получи четирите косовски общини с преобладаващо сръбско население. Косовският президент Хашим Тачи първи започна да говори за корекция на границите, а сръбския му колега Александър Вучич отговори, че иска само делинеация. Част от експертите в Македония смята, че този епилог може да предизвика домино ефект и в останалите страни на Балканите. \r\n***  Министърът на отбраната на Сърбия Александър Вулин в събота приветства изявлението на американския съветник по национална сигурност Джон Болтън, че САЩ са готови да подкрепят договор за „териториални корекции“ между Сърбия и Косово, ако такъв бъде постигнат, предава скопската електронна медия  A1 On . \r\nВулин добави, че с това изявление САЩ изпращат послание, че договор без външна намеса е единственото приемливо решение. \r\n„Всяко наложено решение рано или късно ще предизвика сблъсъци, войни или подялби. Ако ние се договорим, а международната общност го приеме, това би било устойчиво решение, което води към стабилност на Балканите“, изтъкна сръбският министър. \r\nВулин заяви и че подкрепя идеята за делинеация, „тъй като това е единственият начин да се попречи на създаването на Велика Албания“, но отказа да обясни какво разбира под термина делинеация, по този начин не искайки да разкрие какво се обсъжда в преговорите включени в диалога Белград-Прищина. \r\nИзявлението на Болтън беше коментирано и от високия функционер на правителствената Сръбска прогресивна партия (СПП) Горан Весич, който за „ТВ Пинк“ заяви, че Великите сили за първи път подкрепят интересите на Сърбия за постигане на трайно решение за Косово, с което Белград е станал равноправен в диалога с Прищина, добавяйки и че „САЩ са ключови за решаването на косовския проблем, а промяната в американската политика отваря възможностите за договор“. \r\nПредседателят на Центъра за евроатлантически изследвания Йелена Милич заяви, че и за ЕС, и за САЩ е по-добре да разговарят за малки корекции на административната линия между Сърбия и Косово, защото и на двете страни ще помогне пред гласоподавателите да заявят: „Не загубихме всичко в преговорите“, а и двете страни ще излязат като победители. \r\n„ТВН1“, в анализ на изявлението на Болтън, цитират бившия висшестоящ представител на ЕС за Косово Волфганг Петрич, който заяви, че сега е истинският момент за вземане на окончателно решение за Косово и че е нужно предложението за това решение да дойде от региона, тоест от Белград и Прищина. \r\n„Мисля, че е нужна малка корекция на границите, по подобен начин на решението на проблема между Косово и Черна Гора. Значи, това е една нова динамика и трябва да седнем и да разгледаме потенциалното решение. Чувствам, че сега е моментът да се стигне до решение и това е историческа възможност. Дори решението да не е идеално, трябва добре да го разгледаме и да видим как ще изглежда то на практика. Това ще бъде решение на конфликт, който трае прекалено дълго и се съмнявам, че решението до което ще се стигне след пет години, би било по-добро. Сега е истинското време за това и в Сърбия, и в Косово“, заяви Петрич. \r\nАнализаторите в Сърбия оценяват, че изявлението на Болтън може да се тълкува и като желание на Доналд Тръмп за постигане на още един успех във външната политика, което, както те смятат, може да бъде решението на косовския проблем. \r\nВ петък в Киев Джон Болтън заяви, че „САЩ не могат да се месят в спора между Косово и Сърбия“, повтаряйки че, ако Белград и Прищина постигнат договор, с който и двете страни ще бъдат доволни, тогава ще имат и подкрепата на Вашингтон. \r\nБолтън добави и че е от голямо значение установяването на стабилност на Балканите. \r\n„От разпадането на Югославия има повече дълготрайни напрежения и рискове. Но от скоро има и напредък“, посочи Болтън, давайки за пример договора между Скопие и Атина за името на Македония. \r\n***  Американският президент Доналд Тръмп намекна в събота, че САЩ и Мексико са на ръба на финализирането на споразумение, след като екипи и от двете страни водят преговори през уикенда, за да преработят Северноамериканското споразумение за свободна търговия (НАФТА), предава  AFP . \r\n„Нашите взаимоотношенията с Мексико се сближават с всеки час“, написа президентът в социалната мрежа „Туитър“. \r\n„Някои много добри хора от старото и новото правителство работят в много тясно сътрудничество… Голямо търговско споразумение с Мексико може да се случи скоро“, добави Тръмп. \r\n***  Силна буря е ударила хърватския полуостров Истрия, където е паднало голямо количество дъжд, предава скопската електронна медия  A1 On . \r\nАвтоматичните метеорологични станции в град Умаг са регистрирали количество от 44 милилитра дъжд, а на летището в словенския град Порторож – 52 милилитра. \r\nДъждовната вълна е засегнала и хърватския град Пореч, където е духал и силен вятър. Съобщава се за части от Истрия, останали без електричество. \r\n***", "date": "2018.08.25", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/08/25/2559902/mvr-pri-proverkata-vav-vrazka-s-paten-intsident-v-harmanli-sa-razpitani-obsluzhilite-mestoproizshestvieto-sluzhiteli-i-postradaliyat-izzeti-sa-zapisi-ot-kameri-i-drugi-materiali.html", "text": "Министърът на вътрешните работи Валентин Радев е разпоредил проверка във връзка с пътен инцидент на територията на Районно управление на МВР-Харманли. Това съобщиха от пресцентъра на  МВР . Проверката се извършва от екипи на Главна дирекция \"Национална полиция\" и Дирекция \"Инспекторат\" на МВР. В хода й са разпитани служителите, обслужили местопроизшествието, както и пострадалият при инцидента, иззети са записи от видеокамери и друг доказателствен материал.  \r\nРезултатите от проверката ще бъдат докладвани на прокуратурата.", "date": "2018.08.25", "title": "МВР: При проверката във връзка с пътен инцидент в Харманли са разпитани обслужилите местопроизшествието служители и пострадалият, иззети са записи от камери и други материали"}
{"url": "http://www.focus-news.net/news/2018/08/25/2559885/afp-donald-tramp-zayavi-che-skoro-mozhe-da-ima-targovsko-sporazumenie-s-meksiko.html", "text": "Американският президент Доналд Тръмп намекна в събота, че САЩ и Мексико са на ръба на финализирането на споразумение, след като екипи и от двете страни водят преговори през уикенда, за да преработят Северноамериканското споразумение за свободна търговия (НАФТА), предава  AFP . \r\n„Нашите взаимоотношенията с Мексико се сближават с всеки час“, написа президентът в социалната мрежа „Туитър“. \r\n„Някои много добри хора от старото и новото правителство работят в много тясно сътрудничество… Голямо търговско споразумение с Мексико може да се случи скоро“, добави Тръмп.  Йонислав Дочев", "date": "2018.08.25", "title": "AFP: Доналд Тръмп заяви, че скоро може да има търговско споразумение с Мексико"}
{"url": "http://www.focus-news.net/news/2018/08/25/2559907/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "Добри са условията за пътуване на територията на Великотърновска област, предаде репортер на  Радио „Фокус“ – Велико Търново . Отворен за движение на всички превозни средства е Проходът на Републиката.  В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се пропуска последователно в двете посоки от регулировчици. Ограничено е движението за моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. \r\nСпокоен е трафикът и по главните и второстепенни улици и кръстовища в старата столица. По-интензивно е движението по улица „Магистрална“, част от главен път София-Варна. Ограничено е движението по улиците около стадион „Ивайло“ в старата столица заради провеждането на спортно събитие.  До 21.15 минути тази вечер частично ще бъдат затворени улиците „Тодор Балина“. „Славянска“ „Филип Тотю“ и. „Вела Благоева“. За този период е възстановено двупосочното движение по улица „Йоновка. \r\nОстава затворен за движение участъкът между площадите „Велчова завера“ и „Цар Асен I“ във Велико Търново. Ограничението е в сила за всички превозни средства с изключение на автобусите от градския транспорт, които пътуват в посока крепостта Царевец и квартал „Асенов“. Остава в сила обходният маршрут през Южния пътен възел, ул. „Магистрална“, кв. „Света гора“ и пътя зад Царевец. \r\nМария НЕДЕВА", "date": "2018.08.25", "title": "Велико Търново: В едната лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2018/08/25/2559908/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния, съобщиха от пресцентъра на  ГД \"Гранична полиция\" . На българо-сръбската граница, на ГКПП \"Калотина\" трафикът е интензивен на изход за леки автомобили. На българо-гръцката и българо-румънската граница трафикът е интензивен на всички гранични контролно-пропускателни пунктове на вход и изход за леки автомобили. На българо-турската граница  на ГКПП \"Андреево\", ГКПП \"Лесово\" и ГКПП \"М.Търново\" трафикът е интензивен на вход за леки автомобили. На българо-македонската граница трафикът е нормален на всички гранични контролно-пропускателни пунктове. \r\nПо информация на дружеството \"Дунав мост Видин – Калафат\" АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.25", "title": "ГД \"Гранична полиция\": Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2018/08/25/2559909/kathimerini-malko-poveche-smirenie-shteshe-da-e-po-podhodyashto.html", "text": "Гръцкият журналист Нотис Пападопулос коментира действията на гръцкото правителство и по-специално на премиера Алексис Ципрас, който нападна двама гръцки политици, един от които бивш премиер, в статия за електронното издание на гръцкия вестник   Kathimerini , която Агенция „Фокус“ представя без редакторска намеса. \r\nБеше естествено за министър-председател, който обича да се отнася с политиката като упражнение с обръч. В частност в светлината на опустошителната некомпетентност демонстрирана от левичарското му правителство и държавния апарат по време на юлските опустошителни пожари, които имението Максимос (седалището на гръцкия министър-председател) се опита да покрие с публични номера и нагласени интервюта. \r\nВместо да се стреми да успокои гръцките граждани с повдигаща и обединяваща реч за формалния изход от спасителните програми, Алексис Ципрас за пореден път прибягна до поляризиращия език в опит да подбуди избирателите си. В своето обръщение във вторник, той отправи същите познати обвинения за заплитането и корупцията, сенчестите интереси и фашистки групировки, избягването на данъците и големите пари, както и безнаказаността на медийните собственици. Това беше поредно завръщане към разделящия наратив, само че този път имаше и нотка включваща лестригони, циклопи и Итака, които находчивите гърци никога няма да предадат на ухажори. \r\nПодобна кампания за поляризиране на избирателите трудно може да се нарече скок за правителство, което не се поколеба да премести осъдения на 17 ноември наемен убиец Димитрис Куфодинас от затвор с максимална сигурност в провинциален затвор, само за да удовлетвори част от партийната маса. Но Ципрас не спря дотам. В своите усилия да реконструира анти-консервативния фронт, за да предотврати унизителна загуба в следващите избори, той стигна до там да отправи персонална атака към Янис Стурнарас, гръцкият централен банкер, който изигра ключова роля в защитата на държавните интереси, както и към бившия временен министър-председател Лукас Пападемос. „Демокрацията беше унижена. Банкерите се превърнаха в министър-председатели, а министрите в банкери“, заяви той. \r\nИ дори ако някой може да обясни враждебността на Ципрас към Стурнарас заради това, че е служил като финансов министър в администрацията на „Нова демокрация“ и ПАСОК, същото не може да се каже за Пападемос. Как може този високо способен технократ – който е завършил Масачузетския технологичен институт, преди да стане професор по икономика в Колумбийския университет, който е служил като гуверньор на Гръцката централна банка, като вицепрезидент на Европейската централна банка и председател на Академията на Атина, и който беше поканен в парламента през 2011 година, заради международната си репутация, да поеме водачеството на страната – да бъде унизителен за демокрацията? \r\nДа не говорим, че този човек е бил нападнат от терористи и почти не загуби живота си в участието си в спасяването на тази държава? Ципрас беше далеч от извинението за подстрекателството си към омраза и реториката си против спасителната програма, когато отправи тези обвинения. Малко повече смирение щеше да е по-подходящо.  Йонислав Дочев", "date": "2018.08.25", "title": "Kathimerini: Малко повече смирение щеше да е по-подходящо"}
{"url": "http://www.focus-news.net/news/2018/08/25/2559910/arhimandrit-vasiliy-igumen-na-izvorskiya-manastir-legendata-za-lekovitata-sila-na-ayazmoto-kam-manastira-e-ot-17-vek.html", "text": "Легендата за лековитата сила на аязмото към манастира е от 17 век, каза за  Радио „Фокус“ – Видин  архимандрит Василий, игумен на Изворския манастир в Община Димово. Той посочи, че светата обител е построена през 12 век от руския княз Извор Таворски, но след падането на Видинското царство манастирът е изгорен, а монасите прогонени. През 17 век е възстановен йеромонах Силвестър. „От тогава е легендата за лечебната сила на аязмото. Незрящо овчарче от съседното село Шипот, което пасейки стадото си изгубило няколко овце и тръгнало да ги търси. Сляпото момче паднало в изворчето и вечерта като се върнало в къщи прогледнало. От времето, когато е възникнала легендата до сега имаме много случаи на хора, които са получили облекчение при болестите на очите си. Но, най-важното е, че за да подейства водата на човек той трябва да е вярващ“, каза архимандрит Василий. Той допълни, че последния случай е от началото на седмицата, когато семейство потърсило помощ при аязмото на манастира и мъжът се похвалил, че вече вижда по-добре. \r\nАнна ЛОЗАНОВА", "date": "2018.08.25", "title": "Архимандрит Василий, игумен на Изворския манастир: Легендата за лековитата сила на аязмото към манастира е от 17 век"}
{"url": "http://www.focus-news.net/news/2018/08/25/2559912/sport-lyuis-hamiltan-specheli-polpozishan-na-spa.html", "text": "Пилотът на Мерцедес Люис Хамилтън спечели първото място в квалификацията за Гран При на Белгия. Британецът беше най-бърз от всички след като направи пълна обиколка на пистата „Спа“ за 1:42.977. На второ място останаха Себастиан Фетел с Ферари и Естебан Окон с Форс Индия. Гран При на Белгия ще се проведе на 26 август от 16:10 часа българско време.", "date": "2018.08.25", "title": "Спорт: Люис Хамилтън спечели полпозишън на „Спа“"}
{"url": "http://www.focus-news.net/news/2018/08/25/2559913/atanas-karadechev-skulptor-veliki-sa-frazite-na-polk-boris-drangov-boytsi-sled-men-v-ataka-i-dve-smarti-nyama-bez-edna-ne-mozhe.html", "text": "Велики са фразите на полковник Борис Дрангов „Бойци след мен в атака” и „Две смърти няма, без една не може”. Това каза за  Радио „Фокус“-Пловдив  скулпторът и автор на паметника на полк. Дрангов в Пловдив Атанас Карадечев. По думите му затова втората от тях стои на паметника на полк. Борис Дрангов в Пловдив. Монументът представлява военен щик, изработен от мрамор и метал с височина 9 метра. Под щика е изобразен ликът на полк. Дрангов. Той е изработен за месец и е открит на 31 май 2007 година. Намира се на мястото на казармите на 9-и пехотен пловдивски полк в Пловдив. Атанас Карадечев каза, че е бил пленен от личността на полк. Дрангов, докато се е подготвял за извайването на паметника му.  \r\nМария РУСЕВА", "date": "2018.08.25", "title": "Атанас Карадечев, скулптор: Велики са фразите на полк. Борис Дрангов „Бойци след мен в атака” и „Две смърти няма, без една не може”"}
{"url": "http://www.focus-news.net/news/2018/08/25/2559914/pazardzhik-7-dushi-sa-postradali-v-katastrofata-po-patya-prez-defileto-mezhdu-varvara-i-velingrad-dvama-sa-s-tezhki-naranyavaniya.html", "text": "7 души са пострадали в катастрофата между три автомобила по пътя през дефилето между Варвара и Велинград. Това съобщи за  Радио „Фокус“- Пазарджик  говорителят на ОДМВР- Пазарджик Мирослав Стоянов. Двама от пострадалите са с тежки наранявания, транспортирани са към областната болница в Пазарджик. Останалите пострадали са с по-леки травми и са транспортирани в болницата във Велинград. Към момента не е ясно какво е състоянието на пострадалите. Пътят Варвара - Велинград остава затворен. Обходният маршрут е Белово - Юндола - Велинград. На главния път Пазарджик - Белово има два екипа на „Пътна полиция“, които насочват шофьорите, тръгнали към Пазарджик. \r\nВаня НИКОЛОВА", "date": "2018.08.25", "title": "Пазарджик: 7 души са пострадали в катастрофата по пътя през дефилето между Варвара и Велинград, двама са с тежки наранявания"}
{"url": "http://www.focus-news.net/news/2018/08/25/2559917/veliko-tarnovo-s-nova-multifunktsionalna-kosachka-shte-poddarzhat-terena-na-stadion-ivaylo.html", "text": "С нова мултифункционална косачка ще поддържат терена на стадион „Ивайло“. Това каза за  Радио „Фокус“ – Велико Търново  Петко Павлов, управител на Общинско предприятие „Спортни имоти и прояви“ в старата столица. „До момента теренът на стадион „Ивайло“ се косеше с тракторна косачка, сега закупихме шпинделова, която предоставя повече възможности за косене на терена. По думите на вносителя такива косачки са били закупени за терените, на които се провеждаха срещите от Световното  първенство по футбол в Русия през това лято и за помощните терени, където са се подготвяли самите отбори. Моделът дава възможност да се изпълняват различни операции при обработката на терена съответно с различни приставки. Тя дава възможност за едновременно косене и валиране на тревното покритие на стадиона, което спестява една операция“, обясни Петко Павлов. По думите му, косилният апарат е цилиндричен с 8 ножа, с 5.5 конски сили мощност на двигателя. \r\nИнвестицията е на Община Велико Търново през бюджета на ОП „Спортни имоти и прояви“. \r\nМария НЕДЕВА", "date": "2018.08.25", "title": "Велико Търново: С нова мултифункционална косачка ще поддържат терена на стадион „Ивайло“"}
{"url": "http://www.focus-news.net/news/2018/08/25/2559916/georgi-bozhev-obshtinsko-predpriyatie-zooveterinaren-kompleks-plovdiv-obshtinskiyat-priyut-e-palen-na-100.html", "text": "Капацитетът на приюта е за 85 животни. В момента той е на 100% пълен. Това каза за  Радио „Фокус“-Пловдив  Георги Божев, директор на Общинско предприятие „Зооветеринарен комплекс“ – Пловдив. По думите му през последните две години положението винаги било така, тъй като в приюта продължават да се отглеждат 42 кучета от породата „Питбул“, които са веществено доказателство по съдебно дело от 2016 година за организиране на боеве с кучета. \r\n„Те заемат по-голямата част от капацитета. Делото мина на първа инстанция и съдът се произнесе, че кучетата се предоставят на държавата в лицето на Агенцията по храните и съответно обвиняемите лица трябва да заплатят разходите за отглеждането  на кучетата в приюта, за времето на техния престой“, каза още Божев. Според него единственият изход да се осигурят свободни места в приюта е да се наблегне основно на осигуряването на дом за кучетата и за по-голяма част от тях да бъде намерено семейство, което да ги гледа. \r\nМария РУСЕВА", "date": "2018.08.25", "title": "Георги Божев, Общинско предприятие „Зооветеринарен комплекс“ – Пловдив: Общинският приют е пълен на 100%"}
{"url": "http://www.focus-news.net/news/2018/08/25/2559906/alsat-m-makedoniya-dik-se-podgotvya-intenzivno-za-referenduma.html", "text": "Държавната избирателна комисия (ДИК) засилва подготовката за предстоящия референдум за името, който ще се проведе на 30-ти септември, предава излъчващият на албански език скопски телевизионен канал  „Алсат-М“ . \r\nСледващата седмица ще има решение в кои дипломатически представителства ще може да гласува македонската диаспора. Общинските изборни комисии ще преминат обучение и ще се подготвят информативни материали за гласоподавателите. \r\nЗаместник-председателят на ДИК Дитмире Шеху заяви, че избирателният списък не е идеален, но поне няма избиратели-фантоми. \r\nЛично подадените искания в посолствата за гласуване сред диаспората няма да променят драстично броя на намиращи се в чужбина граждани, които ще гласуват на предстоящия референдум. Според окончателния доклад за пристигнали и обработени искания, броят на гласоподавателите в чужбина е 2 769 души. Най-много декларации за гласуване има в Берн, Венеция и Вашингтон. Следващата седмица ДИК ще реши в кои дипломатически представителства ще бъдат отворени секции за гласуване, а критерият за това е да има най-малко 10 регистрирани гласоподаватели. От следващата седмица ДИК ще започне и с обучението на общинските изборни комисии за провеждане на предстоящия референдум, които пък по-късно ще трябва да обучават избирателните съвети. \r\n„ДИК предприе всички действия за провеждане на референдум по най-добрия начин. Досега не се изправихме пред никакви пречки, срещаме сътрудничество във всички страни в този процес и в правителството… В течение е подготовка на кампанията за обучение на гласоподавателите на референдума, как да се гласува, кое е важно, кое е невалиден раздел“, заяви Адмир Шабани, говорител на ДИК. \r\nПроверката на избирателния списък е завършена, а ДИК ще го подпише и приеме най-късно до 7 септември. Все пак Дитмире Шеху, в интервю за Македонската информационна агенция (МИА) заяви, че избирателният списък не е идеален. \r\n„Моето лично мнение е, че избирателният списък не е идеален, но ви гарантирам че няма фантоми. Това е продължителен процес, служителите тук в ДИК правят промените и това зависи от данните, които получаваме от институциите, свързани с избирателния списък. Уверявам ви, че фантоми няма, със сигурност (списъкът) не е идеален, но фантоми няма“, заяви тя. \r\nНа консултативния референдум в Македония, насрочен за 30-ти септември, гласоподавателите ще трябва да отговорят със „ЗА“ или „ПРОТИВ“ на въпроса: „Дали сте за членство в Европейския съюз и НАТО с приемане на договора между Република Македония и Република Гърция?“. Диаспората, затворниците, както и болните и неможещи лица, ще гласуват ден по-рано, на 29-ти септември.  Йонислав Дочев", "date": "2018.08.25", "title": "„Алсат-М“ (Македония): ДИК се подготвя интензивно за референдума"}
{"url": "http://www.focus-news.net/news/2018/08/25/2559915/reuters-sasht-iskat-barz-progres-po-targovskite-vaprosi-s-es.html", "text": "Вашингтон оказва натиск върху Европейския съюз да ускори търговските преговори, започнати след срещата през миналия месец между президента на САЩ Доналд Тръмп и председателя на Европейската комисия Жан-Клод Юнкер, предава  Reuters , като се позовава на германски и американски официални представители. \r\nЕмили Хабер, посланик на Германия в САЩ, заяви пред журналисти, че създадената работна група след срещата между Тръмп и Юнкер е заседавала за първи път през тази седмица и американските представители са оказвали натиск „за много краткосрочни резултати“. \r\nТя заяви, че представителите на ЕС ще имат нужда от ясен мандат, за да придвижат напред настоящото „опипване на почвата“ и ще трябва да бъде сключено споразумение преди изборите за Европейски парламент през май 2019 година. \r\n„Американците всъщност натискат за много краткосрочни резултати“, поясни Хабер. \r\n„Колкото до времето, с което разполагаме, бих посочила че имаме избори за Европейски парламент през следващата година и споразумение ще трябва да бъде сключено преди тези избори“, добави тя. \r\nПредставител на САЩ потвърди, че Вашингтон е поискал преговорите да бъдат „ускорени“, но не даде точна дата.  Йонислав Дочев", "date": "2018.08.25", "title": "Reuters: САЩ искат бърз прогрес по търговските въпроси с ЕС"}
{"url": "http://www.focus-news.net/news/2018/08/25/2559920/sport-arsenal-pobedi-uest-hem-kato-domakin-s-31.html", "text": "Отборът на Арсенал победи Уест Хем с 3:1 като домакин в двубой от третия кръг на английската „Премиър лийг“. На стадион „Емиратс“ в Лондон гостите откриха резултата с гол на Марко Арнаутович, но три попадения на Начо Монреал, Иса Диоп и Дани Уелбек осигуриха победата за „артилеристите“. Тя е първа за тях през настоящия сезон, след като в първите си два мача те бяха победени от Манчестър Сити и Челси. С победата Арсенал се изкачва до 11-тото място. Загубата за Уест Хем е трета за тях от три мача и те остават на дъното на класирането с 0 точки.", "date": "2018.08.25", "title": "Спорт: Арсенал победи Уест Хем като домакин с 3:1"}
{"url": "http://www.focus-news.net/news/2018/08/25/2559922/rayna-petrova-kmet-na-slilyach-megalitno-skalno-svetilishte-kray-seloto-privlicha-hora-tarseshti-lechenie-ot-bezplodie.html", "text": "Мегалитно скално светилище край село Лиляч привлича хора, търсещи лечение от безплодие. Това каза пред  Радио „Фокус” – Кюстендил  кметът на село Лиляч Райна Петрова. Скалното светилище, наричано от местното население „Провиралкята“, представлява огромен мегалитен комплекс, включващ няколко естествени скални арки, жертвени ями и улеи, соларен кръг, вторично обработвани в дълбока древност. Същинското светилище се състои от монолитен масив и няколко големи скални блока, като в основата на масива се е образувал тесен тунел, в чийто край се намира така нареченото „провиралище“. Според кмета на село Лиляч много жени са се сдобили с деца именно чрез чудотворна мощ на провиралото. Самото скално светилище добива все по-голяма популярност. Магнетичната мощ на мястото и лечебната сила на провиралката привличат хора от близо и далеч. „Има много хора, много жени идват на това място. Има специален ритуал. След време те се връщат при нас и с радост ни съобщават, че са се сдобили с дете”, каза Райна Петрова. \r\nВенцеслав ИЛЧЕВ", "date": "2018.08.25", "title": "Райна Петрова, кмет на с.Лиляч: Мегалитно скално светилище край селото привлича хора, търсещи лечение от безплодие"}
{"url": "http://www.focus-news.net/news/2018/08/25/2559898/sofiya-dvizhenieto-po-pat-ii-16-sofiya-svoge-v-rayona-na-lechkov-dol-se-osashtestvyava-v-edna-lenta-poradi-katastrofa.html", "text": "Движението по път II-16  София - Своге в района на Лечков дол се осъществява в една лента, поради катастрофа. Това съобщиха от пресцентъра на  Агенция \"Пътна инфраструктура\" . На място има полиция и контролира движението.", "date": "2018.08.25", "title": "София: Движението по път II-16  София - Своге в района на Лечков дол се осъществява в една лента, поради катастрофа"}
{"url": "http://www.focus-news.net/news/2018/08/25/2559924/inzh-svetoslav-glosov-prez-sledvashtata-sedmitsa-startira-obshtestvenata-porachka-za-izgrazhdaneto-na-am-struma-prez-kresnenskoto-defile.html", "text": "През следващата седмица ще стартира обществената поръчка за изграждането на лот 3.2 на АМ „Струма“ през  Кресненското дефиле за над 800 млн. лв., заяви председателят на Управителния съвет на Агенция „Пътна инфраструктура“ инж. Светослав Глосов в ефира на телевизия Bulgaria on Air, съобщиха от пресцентъра на  АПИ . Крайният срок за завършването на автомагистралата е 2023 година, съобщи инж. Глосов. \r\n2024 г. е срокът за доизграждане на АМ \"Хемус\". Инж. Глосов припомни, че преди седмица стартира строителството  на участъка Белокопитово – Буховци в посока София, който в рамките на година и половина ще бъде завършен. Очаква се следващия летен сезон да е готова и отсечката от Ябланица до Боаза. Работата на нея започна в края на март и досега са изпълнени над 35-38% от строителните дейности. Когато бъде готова \"Хемус\" от София до Варна, при спазване на правилата за движение, ще  се стига за 4-5 часа, като с това ще се спестят  поне 2 часа на пътуващите, каза инж. Глосов. \r\nОтносно състоянието на мостовите съоръжения по автомагистралите \"Хемус\" и \"Тракия\" инж. Глосов подчерта, че пътната агенция от няколко години работи по обновяването на  съоръженията и всички виадукти по автомагистралите и първокласни и второкласни пътища са обследвани. Направеният анализ показва, че 17 виадукта се нуждаят от  възстановителни дейности. В момента на „Хемус“ се ремонтират виадуктите \"Потоп“ при 19-ти км, „Коренишки дол“, както и съоръжението при 33-ти км - преди тунел „Витиня“. На АМ „Тракия“ се работи на два съоръжения - при км 37, което беше компрометирано след преливането на общински язовир при Ихтиман,  и при км 20-ти. Председателят на УС на АПИ съобщи, че на АМ „Хемус“  предстои да се ремонтират още съоръжението при 37-ми км и виадуктът „Разлив“ при  51-ви км. Отделно вече се работи и на неремонтираната тръба за София на тунел „Витиня“. Той посочи още, че 8-10 години е срокът, в който е нужно да се извършват периодични ремонтни дейности.", "date": "2018.08.25", "title": "Инж. Светослав Глосов: През следващата седмица стартира обществената поръчка за изграждането на АМ „Струма“ през Кресненското дефиле"}
{"url": "http://www.focus-news.net/news/2018/08/25/2559927/sport-ansambalat-ni-po-hudozhestvena-gimnastika-specheli-bronzov-medal-na-svetovnata-kupa-v-kazan.html", "text": "Бронзов медал в многобоя при ансамблите на Световната купа в руския град Казан спечели българският ансамбъл след изиграването на съчетанието с 3 топки и 2 въжета. Това съобщиха от  Българската федерация по художествена гимнастика  на официалната си страница във „Фейсбук“. Гимнастичките ни допуснаха неточности и бяха оценени с 20.900. Вчера те водеха след блестяща игра на 5 обръча с оценка 22.900 и така със сбор от 43.800т се класираха на 3-то място. Шампион е ансамбълът на Италия със сбор от 43.950, колкото има и Русия, но Италия е с по-високи оценки за изпълнение.  \r\nУтре ансамбълът ни ще участва във финала и на двете съчетания.", "date": "2018.08.25", "title": "Спорт: Ансамбълът ни по художествена гимнастика спечели бронзов медал на Световната купа в Казан"}
{"url": "http://www.focus-news.net/news/2018/08/25/2559911/mvr-avtobus-se-e-preobarnal-v-rayona-mezhdu-leskov-dol-i-svoge-veroyatno-ima-raneni.html", "text": "Към 17.10 е получен сигнал за инцидент с автобус в района между Лесков дол и Своге, на около 2 км преди града, в посока от София. Това съобщиха от   пресцентъра на МВР . По неизяснени засега причини и по първоначална информация, автобусът е излязъл извън пътното платно, преобърнал се е и е паднал на площадка под нивото на пътя. В автобуса е имало пътници и вероятно сред тях има ранени. Към мястото на инцидента са насочени линейки и екипи на пожарната. Участъкът на инцидента временно е затворен за движение. Трафикът се спира от патрули на „Пътна полиция“ откъм Нови Искър и Ребърково.", "date": "2018.08.25", "title": "МВР: Автобус се е преобърнал в района между Лесков дол и Своге, вероятно има ранени"}
{"url": "http://www.focus-news.net/news/2018/08/25/2559929/predstoyashti-mezhdunarodni-sabitiya-za-26-avgust-agentsiya-fokus.html", "text": "Канцлерът на Германия Ангела Меркел ще даде ежегодното си лятно интервю пред обществената телевизия „ARD“ по чуждестранни и вътрешни теми. \r\n***  Парламентът на Иран ще гласува за отстраняване от длъжност на министъра на икономиката на страната. \r\n***  Лидерът на ливанската групировка „Хизбула“ ще изнесе реч. \r\n***  Предпоследен ден, в който македонските депутати и партии могат да заявят държавни пари за провеждане на кампания за референдума за името. \r\n***  Германският вътрешен министър Хорст Зеехофер ще проведе телевизионно „лятно интервю“ по подобие на канцлера Ангела Меркел. \r\n***  Външните министри на Китай и Лаос ще проведат преговори. \r\n***  Встъпване в длъжност на новия президент на Зимбабве Емерсон Мнангагва, след като съдът отхвърли искането на опозицията за анулиране на президентските избори заради предполагаема измама. \r\n***", "date": "2018.08.25", "title": "Предстоящи международни събития за 26 август (Агенция \"Фокус\")"}
{"url": "http://www.focus-news.net/news/2018/08/25/2559930/burgas-ezhegodna-natsionalna-pediatrichna-konferentsiya-shte-se-provede-na-1-i-2-septemvri-v-ekspo-tsentar-flora.html", "text": "Ежегодна Национална педиатрична конференция ще се проведе на 1 и 2 септември в Експо център „Флора“. Това каза за  Радио „Фокус“ – Бургас  д-р Жени Стоичкова, пулмолог и организатор на събитието. По думите ѝ конференцията е за педиатри и общопрактикуващи лекари, които работят с насоченост към децата и ще се състои в Експо център „Флора“, от 14.00 часа. \r\n„За 17-та година се провежда тази конференция и се нарича „От симптома към диагнозата“, каза още д-р Стоичкова. Тя добави, че тази година темата ще бъде свързана с  хепатоспленомегалията. По думите ѝ темата ще бъде разгледана през погледа на различните специалности  като гастроентерология например. \r\nДеница ДИМИТРОВА", "date": "2018.08.25", "title": "Бургас: Ежегодна Национална педиатрична конференция ще се проведе на 1 и 2 септември в Експо център „Флора“"}
{"url": "http://www.focus-news.net/news/2018/08/25/2559925/a1-on-makedoniya-vanshniyat-ministar-na-albaniya-ditmir-bushati-pozhela-uspeshen-referendum-v-makedoniya.html", "text": "Министърът на външните работи на Албания Дитмир Бушати, в интервю за тиранския вестник „Панорама“, пожела успешен референдум на Македония на 30 септември, който, според него, е „шансът за напредък на страната“, предава скопската електронна медия  A1 On . \r\nТой посочи, че Албания безрезервно е подкрепяла диалога между Атина и Скопие и същевременно е подтиквала сближаването на албанския политически фактор, за да бъде той основен играч в трансформационните промени, които „позволяват на Скопие да напредва в процеса за членство в евроатлантическите структури“. \r\nБушати в интервюто почти не използва „Северна Македония“, а най-често говори за Скопие, когато става въпрос за страната. \r\n„Пожелаваме на референдума на 30 септември гражданите да подкрепят вече започналия миротворен процес. Нашият съсед има пред себе си неповторима възможност. В този процес, ролята на албанците е решаваща. Демократичната стабилност, междуетническото разбиране и членството на Северна Македония в НАТО са в интерес на албанците. Поддържането на дългогодишния конфликт във връзка със спора за името с Гърция или който и да е било друг проект, който създава празни пространства, чрез които трети страни могат да навлязат в Скопие и региона, не е в интерес на албанците. Използването на ангажиментите, които произлизат от този процес, има специално значение за самите Западни Балкани, трансформирайки ги в по-голямо пространство на сигурност“, смята Бушати.  Йонислав Дочев", "date": "2018.08.25", "title": "A1 On (Македония): Външният министър на Албания Дитмир Бушати пожела успешен референдум в Македония"}
{"url": "http://www.focus-news.net/news/2018/08/25/2559932/varna-44-detsa-sa-nastaneni-v-profesionalni-priemni-semeystva-na-teritoriyata-na-obshtinite-varna-i-aksakovo-prez-parvoto-polugodie-na-2018-godina.html", "text": "44 деца са настанени в професионални приемни семейства на територията на общините Варна и Аксаково през първото полугодие на 2018 година. Това каза за  Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя допълни, че 32 от децата са новонастанени, а за 12 деца настаняването е продължено. Общо настанените деца към 30 юни в професионални приемни семейства са 95, като 37 от тях са в приемни семейства на територията на община Аксаково. \r\nПрез изминалия отчетен период в регистъра на приемните семейства са оценени и вписани шест нови семейства, от които към момента са останали само две. Останалите четири семейства са отказали настаняване на деца при вече направени конкретни предложения и са подали молби за заличаване от регистъра, каза Анна Конукова. Към момента на територията на община Варна все още има недостиг на приемни семейства както за бебета, така и за по-големи деца. \r\nМарияна ВАЛЕНТИНОВА", "date": "2018.08.25", "title": "Варна: 44 деца са настанени в професионални приемни семейства на територията на общините Варна и Аксаково през първото полугодие на 2018 година"}
{"url": "http://www.focus-news.net/news/2018/08/25/2559918/sofiya-13-dushi-sa-zaginali-v-katastrofata-s-avtobus-kray-svoge.html", "text": "До момента имаме потвърждение за 13 загинали. Това съобщи за  Агенция „Фокус“  говорителят на Центъра за Спешна медицинска помощ - София Катя Сунгарска за тежката катастрофа с автобус край Своге. Сигналът за катастрофата е получен в 17.12 часа. Мобилизирани са 15 линейки на Спешна медицинска помощ - София. Изпратени са и по 3 линейки от Враца и Монтана. Всички директори на болници са уведомени и очакват пострадали. За линейките са осигурени бързи коридори. \r\nБиляна ИВАНОВА", "date": "2018.08.25", "title": "София: 13 души са загинали в катастрофата с автобус край Своге"}
{"url": "http://www.focus-news.net/news/2018/08/25/2559919/sofiya-vremenno-e-ogranicheno-dvizhenieto-po-pat-ii-16-sofiya-svoge-v-rayona-na-leskov-dol-poradi-katastrofa.html", "text": "Временно е ограничено движението по път II-16 София - Своге в района на Лесков дол поради катастрофа. Това съобщиха от пресцентъра на  Агенция \"Пътна инфраструктура\" . Обходният маршрут в посока София е Своге – Искрец – Бучин проход, а в посока Своге – път II-18 Околовръстен път – Костинброд – Бучин проход.", "date": "2018.08.25", "title": "София: Временно е ограничено движението по път II-16 София - Своге в района на Лесков дол поради катастрофа"}
{"url": "http://www.focus-news.net/news/2018/08/25/2559921/the-new-york-times-otmyanata-na-vizitata-na-mayk-pompeo-v-phenyan-ohladi-nadezhdite-v-yuzhna-koreya.html", "text": "Последните няколко дни бяха низ от възходи и падения за президента на Южна Корея Мун Дже-ин. В четвъртък държавният секретар на САЩ Майк Помпео обяви, че ще пътува до Пхенян, столицата на Северна Корея, през идната седмица, повишавайки надеждите, че визитата му ще постигне прогрес в разговорите за ядрено разоръжаване на Корейския полуостров и ще предостави обосновка за Мун да придвижи напред междукорейските отношения. Тези надежди бяха набързо охладени само ден по-късно, когато президентът Доналд Тръмп внезапно отмени посещението на Помпео. За много южнокорейски граждани, този зигзаг е пореден признак на слабата координация на Вашингтон в севернокорейската ѝ политика и остави Мун Дже-ин с труден избор пред себе си, пише електронното издание на американския вестник  The New York Times . \r\nАко Мун игнорира недоволството на Тръмп от Северна Корея и придвижи напред плана си за откриване на първото бюро за връзка на Южна Корея в Севера най-рано през тази седмица – както и среща с лидера Ким Чен-ун в Пхенян през следващия месец – той може да предприеме риска да създаде разрив с Вашингтон, най-важният съюзник на Юга. \r\nВсякаква значима сделка за сътрудничество с Ким също ще предизвика значителен отзвук от консервативните врагове на Мун у дома, които с нетърпение очакват да го обрисуват като опасен прогресивист. \r\nНо замразяването на междукорейските проекти, като например плана за повторно свързване на железопътните линии на двете съседки, ще бъде огромна стъпка назад за Мун, който обеща да поеме „шофьорското място“ в опитите да обезвреди кризата около развитието на ядрените оръжия на Севера и да изгради мир на Корейския полуостров. \r\n„Възможно е Тръмп да отмени визитата на Помпео в опит да спечели бързо предимство над Северна Корея и американският президент може и да го получи скоро – както някога отмени и после възстанови срещата на върха с Ким през юни“, заяви Ким Йонг-хюн, професор по севернокорейски изследвания в университета „Донгук“ в Сеул. \r\nНо ако това се окаже случаят, Мун Дже-ин може скоро да се намери в сложна позиция, когато седне на масата за преговори с Ким Чен-ун през следващия месец. \r\n„Той може да се опита да убеди Ким Чен-ун да стане по-отзивчив при денуклеаризацията, казвайки му че междукорейските отношения не могат да напреднат без това, или пък може да реши да придвижи напред междукорейските проекти без прогрес при ядреното разоръжаване“, заяви Шин Бом-чул, севернокорейски специалист към института „Асан“ за политически науки в Сеул. „Ако избере второто, това ще породи влошаване на отношенията между Южна Корея и САЩ“. \r\nВъншният министър на Южна Корея Кан Кюн-уа проведе телефонен разговор с Помпео в събота, изразявайки съжалението си за отмяната на визитата му. Но съюзниците се съгласиха да поддържат „настоящия импулс на диалога“ със Северна Корея, обявиха от офиса на външния министър. \r\nНямаше моментална реакция от Северна Корея.  Йонислав Дочев", "date": "2018.08.25", "title": "The New York Times: Отмяната на визитата на Майк Помпео в Пхенян охлади надеждите в Южна Корея"}
{"url": "http://www.focus-news.net/news/2018/08/25/2559934/okrazhna-prokuratura-plovdiv-privleche-kato-obvinyaemi-23-litsa-za-darzhane-na-tsigari-bez-banderol-obzor.html", "text": "Окръжна прокуратура-Пловдив привлече като обвиняеми 23 лица за държане на цигари без бандерол. Четирима от тях са с мярка за неотклонение „парична гаранция“, а спрямо останалите 19 е постановено задържане за срок от 72 часа. Предстои да се прецени необходимостта от задържането им под стража за постоянно. Цигарите са били произвеждани в четири незаконно работещи фабрики– в Дупница, Горна Оряховица и Тутракан. Иззети са общо 42 тона тютюн на стойност близо 7 млн. лева, както и 190 000 кутии цигари от различни марки на стойност 1,5 млн. лева. По досъдебното производство са иззети всички машини и съоръжения от четирите фабрики, както и мотокари, агрегати, климатични системи, охладители и др. Иззети са още 11 тежкотоварни автомобила, превозвали суровината за производство на цигарите и готовата продукция, която е била открита в тях, както и над 10 леки автомобила, свързани с производството и държането на акцизните стоки без бандерол. Установени са и веществени доказателства, свързани с основния предмет на разследване по досъдебното производство на Окръжна прокуратура-Пловдив – пране на пари. По  него предстои анализиране на доказателствения материал и повдигане на обвинения по преценка на наблюдаващия прокурор. Установено е, че всяка една от фабриките за незаконни цигари е произвеждала средно около 100 000 кутии на ден.  Досъдебното производство продължава с активни следствени действия. За престъплението обвиняемите могат да получат наказание от 2 до 8 години лишаване от свобода.", "date": "2018.08.25", "title": "Окръжна прокуратура-Пловдив привлече като обвиняеми 23 лица за държане на цигари без бандерол (ОБЗОР)"}
{"url": "http://www.focus-news.net/news/2018/08/25/2559923/sofiya-40-godishna-zhena-e-v-izklyuchitelno-tezhko-sastoyanie-sled-katastrofata-s-avtobus-kray-svoge.html", "text": "Екип на Спешна помощ транспортира към София 40-годишна жена в изключително тежко състояние. Това съобщи за  Агенция „Фокус“  говорителят на Центъра за Спешна медицинска помощ- София Катя Сунгарска за тежката катастрофа с автобус край Своге. Екип на Спешна помощ транспортира и 73-годишна жена с тежка политравма. И двете линейки пътуват към УМБАЛСМ „Пирогов“. Друг екип транспортира до столицата и още трима пострадали. Според информацията до момента автобусът е бил пълен и се е обърнал по таван. Имало е сблъсък между него и два или три автомобила. \r\nБиляна ИВАНОВА", "date": "2018.08.25", "title": "София: 40-годишна жена е в изключително тежко състояние след катастрофата с автобус край Своге"}
{"url": "http://www.focus-news.net/news/2018/08/25/2559933/emsc-zemetresenie-s-magnitud-60-po-skalata-na-rihter-e-registrirano-kray-alyaska.html", "text": "Земетресение с магнитуд 6.0 по скалата на Рихтер е регистрирано в района на Лисичите острови, близо до Аляска, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 08:50 часа местно време (19:50 часа българско време) на дълбочина от 30 км. Епицентърът е на 360 км югоизточно от град Уналяска и на  3347 км северозападно от канадския град Ванкувър. \r\nЗасега не се съобщава за жертви или материални щети.  Йонислав Дочев", "date": "2018.08.25", "title": "EMSC: Земетресение с магнитуд 6.0 по скалата на Рихтер е регистрирано край Аляска"}
{"url": "http://www.focus-news.net/news/2018/08/25/2559938/pazardzhik-voleybolen-klub-maritsa-belovo-zapochva-aktivni-trenirovki-v-nachaloto-na-mesets-septemvri.html", "text": "През месец септември започваме активни тренировки във Волейболен клуб „Марица“ – Белово, каза за  Радио „Фокус“ – Пазарджик  треньорът на отбора Иван Цоклинов. Той коментира, че в момента набира деца за попълване състава на отбора. „Желаещите трябва да са от община Белово, от 1 до 8 клас. Ако децата и родителите им имат желание да развият спортните си заложби могат да дойдат в клуба. Спортът ще ги научи на дисциплина, ще осмисли свободното им време. Дали ще се занимават професионално с волейбол или само като любители, децата ще решат сами в зависимост от желанието и заложбите им“, каза също Цоклинов. Той допълни, че от Белово излизат таланти, които след това отиват във волейболен клуб „Хебър“ или в Спортното училище в Пазарджик. „При нас подготовката започва от самото начало, децата научават много, развиват се“, уточни Цоклинов. Според него остава важна ролята на детските школи при набирането на състезатели, а също и за формирането на спортистите. \r\nВаня НИКОЛОВА", "date": "2018.08.25", "title": "Пазарджик: Волейболен клуб „Марица“ – Белово започва активни тренировки в началото на месец септември"}
{"url": "http://www.focus-news.net/news/2018/08/25/2559939/nimh-utre-shte-e-predimno-slanchevo-v-sledobednite-chasove-nad-zapadnite-i-planinskite-rayoni-na-mesta-shte-ima-kratkotrayni-valezhi-s-gramotevitsi.html", "text": "През нощта ще бъде отново ясно и почти тихо, а утре предимно слънчево. В следобедните часове над западните и планинските райони ще има временни увеличения на облачността и на места там ще има краткотрайни валежи с гръмотевици. Ще духа слаб, в Източна България до умерен югоизточен вятър. Максимални температури, предимно между 31° и 36°, в София около 30°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Христо Христов. \r\nАтмосферното налягане ще бъде по-ниско от средното за месеца и през деня още ще се понижи. \r\nНад Черноморието ще бъде слънчево. Ще духа до умерен югоизточен вятър. Максималните температури ще са 27-29°. Температурата на морската вода е 26-27°. Вълнението на морето ще бъде 2 бала. \r\nНад планините преди обяд ще бъде слънчево, но около и след обяд ще се развива купеста и купесто-дъждовна облачност и на много места ще има краткотрайни валежи с гръмотевици. Ще духа до умерен юг-югоизточен вятър. Максималната температура на височина 1200 метра ще е около 25°, на 2000 метра – около 17°.          \r\nВ началото на следващата седмица с обръщане на вятъра от запад-северозапад и усилването му ще започне по-съществена промяна на времето. В понеделник в Западна България температурите ще се понижат до 23°-25°, ще бъде с превалявания, докато на изток през по-голямата част от деня ще остане все още предимно слънчево и горещо – с максимални температури над 30°; по-късно през деня и на отделни места в Източна България ще се развие купесто-дъждовна облачност, ще има краткотрайни интензивни валежи и гръмотевични бури. Във вторник ще се понижат температурите и в югоизточната половина от страната. Ще е ветровито, с променлива облачност и на отделни места с превалявания от дъжд, след обяд – с гръмотевици. В сряда ще има повече слънчеви часове, но след обяд на отделни места, главно в планините, ще превали дъжд. По-късно през деня северозападният вятър ще започне да отслабва; в източните райони ще остане до умерен, вече от север-североизток. Максималните температури ще са между 26° и 31°.", "date": "2018.08.25", "title": "НИМХ: Утре ще е предимно слънчево, в следобедните часове над западните и планинските райони на места ще има краткотрайни валежи с гръмотевици"}
{"url": "http://www.focus-news.net/news/2018/08/25/2559926/patni-intsidenti-s-avtobusi-prez-poslednite-godini-spravka-agentsiya-fokus.html", "text": "Агенция „Фокус“  публикува справка за пътните инциденти с автобуси през последните няколко години.  13.04.2018 г. \r\nПътнически автобус се преобърна в района на Вакарел. При инцидента загинаха 6 души, а 23, сред които и дете, бяха ранени. Над 14 линейки извозваха ранените до различни столични болници.  01.04.2018 г.  \r\nКатастрофа между превозващ деца автобус и лек автомобил в Севлиевско.Водачът на автобуса загива, няма пострадали деца. 22.03.2018 г.  \r\nТежка верижна катастрофа на пътя Русе – Бяла в района на разклона за Две могили. Пострадали са шестима души. С леки наранявания са трима от пътниците в автобуса, шофьорът и детето от лекия автомобил.  08.03.2018 г.  \r\nТежка катастрофа на пътя Видин – Монтана. Тежкотоварният автомобил, шофиран от турски гражданин, пътувал посока Видин, навлязъл в насрещното платно и се врязал челно в автобуса. На място загива шофьорът на автобуса. 06.03.2018 г.  \r\nВ участъка между селата Любен Каравелово и Зорница, е възниква тежко ПТП с участието на джип и училищен автобус. Двама души са загинали при инцидента. В автобуса не са превозвани деца.  25.01.2018 г.  \r\nКатастрофа между автобус и лек автомобил на Коматевско шосе в Пловдив. \r\nНяма пострадали от инцидента. Според очевидци катастрофата става по вина на шофьора на колата 22.01.2018 г.  \r\n9 души са откарани в болница след катастрофата между трамвай и бус на кръстовището на булевардите \"Никола Петков\" и \"Цар Борис III\". 12.01.2018 г.  \r\nКатастрофа между лек автомобил и автобус в Бургас. Няма пострадали пътници, и двамата ранени са били в лекия автомобил 10.01.2018 г.  \r\nЛинейка и автобус,превозващ 40 пътници, се удрят край Омуртаг. Шофьорът на линейката, загива., сред пътниците в автобуса няма сериозно пострадали. Инцидентът става рано сутринта в района на село Камбурово. Виновен за катастрофата е шофьорът на линейката, който се движи с несъобразена скорост. 12.12.2017 г. \r\nДвама души загиват след като автобус с работници се удря в дърво на пътя между новозагорските села Сокол и Еленево. Петима души са ранени. Жертвите на катастрофата са шофьорът на автобуса и един от пътниците. 17.11.2017 г.  \r\nПри челен сблъсък между автобус и камион край село Микре загиват 9 души, а 17 са ранени. Инцидентът става при неправилно изпреварване на шофьора на автобуса. 09.11.2017 г.    \r\nАвтобус, управляван от 56-годишен шофьор, се удря в лек автомобил. Ранени са двама човека от автобуса и двамата пътници в колата.  \r\nВиновник за катастрофата е шофьорът на автобуса, който отнема предимството на лекия автомобил. 22.02.2017 \r\nАвтобус се обръща на пътя между Владая и пътен възел Драгичево след опит да избегне удар с автомобил, чиито шофьор губи контрол над автомобила. Автобусът е пътувал с 30 души от София за Дупница. Причината за инцидента е загуба на контрол на шофьора на автомобил каращ пред автобуса. 04.05.2017 \r\n21-годишна жена загива, а други осем души са в болница след тежка катастрофа между автобус и камион край монтантското село Смоляновци. 30.06.2017 \r\nДва пътнически автобуси катастрофират на пътя Бургас - Созопол. Причината за катастрофата е ненавремнно спиране на един от автубусите в района на спирка \"Моряк\". 13.08.2017 \r\nЧетирима души загиват след катастрофа между автобус и лек автомобил на пътя Плевен-Ловеч. 22.12.2016 \r\nАвтобус с 38 служители на общинската администрация в Лясковец се удря челно с лек автомобил край село Микре. Причината за катастрофата е неправилна маневра. 25.05.2016 \r\nАвтобус с 30 учители катастрофира до Сливен. При тежката катастрофа са пострадали 16 души, но няма жертви. Шофьорът внезапно навлиза в отсрещната лента, където се движи камион и се удрят челно 30.05.2016 \r\nКатастрофа с автобус, пътуващ по линията София-Силистра, става в близост до разклона за село Ситово, община Силистра. Десетима от пътниците, пътували в автобуса, са откарани в Спешния център на МБАЛ-Силистра, без опасност за живота. 04.07.2016 \r\nАвтобус, превозващ 49 деца за лагер в курорта Св. Св. Константин и Елена, катастрофира край Търговище. Няма тежко пострадали, три от децата са откарани в болницата и след преглед са  освободени. 22.08.2016 \r\nЕдин загива, а други 28 души са ранени, след като малък камион буквално върхлетява върху работнически автобус в прохода Боаза, край Търговище. Катастрофата става към 15,05 часа. Камионче „Ивеко“, със шуменска регистрация, пътуващо в посока Варна, излетява от завой и се забива в автобус „Мерцедес”. В него има около 40 работници от кабелния завод в Търговище, които се прибират към селата си в Омуртаг и Антоново. 14.01.2015 \r\nПиян шофьор на автобус, презоващ работници на ТЕЦ „Бобов дол“ катастрофира в Дупница. Проверка с дрегер установява, че шофоьрът е карал с 1,39 промила алкохол. 24.03.2015 \r\nМъж загива след катастрофа между автомобил и автобус на пътя Бургас - кв. „Долно Езерово“ 05.04.2014 \r\nАвтобус превозващ 20 души и лек автомобил катастрофират край Павел Баня. Няма тежко пострадали. 23.05.2013 \r\nТИР и пътнически автобус катастрофират близо до прохода Предел, край симитлийското село Градево. При инцидента са пострадали 5-ма души, без опастност за живота. 13.07.2013 \r\nПътнически автобус, превозващ 40 пътници, пътуващ по линията София-Кулата катастрофира в друг автобус превозващ служители на БДЖ. Причината за катастрофата е навлизане на пътническия автобус в насрещното платно. Шофьорът на пътническия автобус и един от пътниците му са тежко пострадали. 26.06.2013 \r\nАвтобус и лек автомобил катастрофират на автомагистрала „Хемус“. Леката кола навлиза в изпреварващата лента и е ударен отзад от автобуса, извърващ редовен курс София - Силистра. Водачката на лекия автомобил е настанена в болница, с опасност за живота. 26.07.2013 \r\nЕдин човек загива при тежка катастрофа между лек автомобил и автобус, в района на село Горни Дъбник, Плевен. 18.04.2012 \r\nДве жени загиват при удар на лек автомобил с автобус на пътя София-Перник. Катастрофата е станала в отсечката между Владая и село Мърчаево. Водачката на автомобила губи контрол и е блъсната от идващия след нея автобус движещ се по линията Дупница-София.  29.06.2012 \r\nШофьор на лек автомобил загива след челен удар с пътнически автобус на пътя Павел - Казанлък. При инцидента няма пострадали пътници от автобуса. 30.08.2012 \r\nТежка катстрофа на входа на гр. Шипка между лек автомобил и автобус. Автобуст е блъснал лек автомобили, управляван от 22-годишен мъж, който не спрял на знака „Стоп”. 15.10.2012 \r\nАвтомобил и автобус катастрофират след челен сблъсък на 3 км след Симитли в посока Кресненското дефиле. Причината е заспиване и навлизане в насрещното платно от страна на шофьора на лекия автомобил. Шофьорът на автомобила е приет в болница, с опасност за живота. 15.06.2011 \r\nОсем пътника на автобус загиват след тежка катастрофа на автомагистрала \"Тракия\", при разклона за Карлово. Автобусът се блъска в мантинела, преобръща се и се запалва. На място загиват шест души, а по-късно и още двама в болница. 14.10.2011 \r\nАвтобус с 18 пътници се преобръща в канавка край село Конуш, Пловдив. Няма пострадали. Причината за катастрофата е неправилно изпреварване. 29.05.2009 \r\n16 души загиват а други 20 са ранени при катастрофа с автобус край Ямбол. Автобусът бил технически неизправен и помел пешеходци, докато се спускал от връх Бакаджик. 06.03.2009 \r\nШестима души загиват в катастрофа край Стара Загора. Автобус се е обърнал и паднал върху лек автомобил. Загинали са две жени, пътували в автобуса, и четирима младежи, които са били в лекия автомобил. 04.01.2009 \r\nПътнически автобус катастрофира на автомагистрала \"Тракия\" в района на Вакарел. Автобусът е изпълнявал редовна линия Ямбол – София. Причината за касатрофата е, че автобусът е бил с летни гуми. 07.01.2008 \r\nАвтобус се преобръща на пътя Хасково-Симеоновград. Заледен участък е причината шофьорът да не може да овладее рейса, който е влязъл в крайпътна канафка. Няма ранени при инцидента. 17.09.2007 \r\nАвтобус превозващ 21 пътници за Варна, се блъска странично в товарен автомобил, паркиран в аварийната лента. При катастрофата на място загива 22-годишна жена. 11.09.2007 \r\nТрима души загиват при катастрофа между лек автомобил и автобус на пътя Варна – Бургас край село Приселци. 14.06.2007 \r\nТрима души загиват, a четирима са ранени след като автобус и два леки автомобила катастрофират на магистрала \"Тракия\" край Вакарел. 19.05.2007 \r\nТежка катастрофа между автобус пътуващ от Силистра към София и циментовоз край Ябланица. Причината за катастрофата е несъобразената скорост на автобуса по мокра настилка. На място загива шофьора на автобуса. 19.05.2007 \r\nПътнически автобус катастрофира край Ябланица – на 6 км от автомагистрала \"Хемус\" след несъобразена скорост на автобуса и хлъзгава пътна настилка. Загива шофьорът на автобуса. 08.03.2007 \r\nАвтобус превозващ 30 души катастрофира на главен път София-Варна, до разклона за село Градище, след като излиза от пътя и се удря в крайпътни тополи.", "date": "2018.08.25", "title": "Пътни инциденти с автобуси през последните години (Справка Агенция „Фокус“)"}
{"url": "http://www.focus-news.net/news/2018/08/25/2559942/the-washington-times-donald-tramp-otpravi-novi-ataki-kam-dzhef-seshans.html", "text": "Президентът на САЩ Доналд Тръмп в събота за пореден път нападна министъра на правосъдието и главен прокурор Джеф Сешънс заявявайки, че „той не разбира какво се случва“ под него в министерството, пише електронното издание на американския вестник  The Washington Times . \r\nТръмп заяви, че като резултат от това, специалният прокурор Робърт Мюлер е игнорирал „истинската корупция“. \r\nКритиката на американския президент идва след като в последната седмица напрежението между двамата се покачи, а работните им отношения продължават да се разпадат. \r\n„Джеф Сешънс заяви, че няма да позволи на политиката да му повлияе, единствено защото не разбира какво се случва под неговата управленска позиция“, написа Тръмп в социалната мрежа „Туитър“ в събота сутрин. „Високо конфликтният Боб Мюлер и неговата банда от 17 ядосани демократи си правят пикник, докато истинската корупция остава недосегаема. Никакви тайни!“ \r\nТръмп от дълго време се оплаква от решението на Сешънс да се оттегли от разследването за руска намеса. Но през тази седмица, борбата достигна до нови висоти. \r\nСамият Сешънс, в едно от редките си изявления, заяви че никой политик не може да повлияе върху съдебното министерство, защото самият той изисква най-високо качество на работа в него.  Йонислав Дочев", "date": "2018.08.25", "title": "The Washington Times: Доналд Тръмп отправи нови атаки към Джеф Сешънс"}
{"url": "http://www.focus-news.net/news/2018/08/25/2559931/sofiya-zhena-postradala-v-katastrofata-s-avtobus-kray-svoge-e-pochinala-v-lineykata.html", "text": "Жена, пострадала в катастрофата с автобус край Своге, е починала в линейката. Това потвърди за  Агенция „Фокус“  говорителят на Центъра за Спешна медицинска помощ- София Катя Сунгарска.  Очаквайте подробности. \r\nБиляна ИВАНОВА", "date": "2018.08.25", "title": "София: Жена, пострадала в катастрофата с автобус край Своге, е починала в линейката"}
{"url": "http://www.focus-news.net/news/2018/08/25/2559943/pazardzhik-nay-mladiyat-planinar-v-turistichesko-druzhestvo-nezabravka-e-na-13-godini-ot-grad-septemvri.html", "text": "Най-младият планинар в Туристическо дружество „Незабравка“ в град Септември е Ивайло Петров и е на 13 годни, който е син на председателката на дружеството, каза за  Радио „Фокус“-Пазарджик  Евгени Попов, заместник-председател на туристическото дружество. Той уточни, че най-възрастният ентусиаст в дружеството пък е Петър Вацев, който е на 73 години и се справя отлично с всеки маршрут до сега. „През Туристическо дружество „Незабравка“ в град Септември са минали около 300 планинари, но ядрото на дружеството се състои основно от 40 планинари. Попов каза също, че всички планинари са ангажирани с различни дейности и работят в различни сфери, но нямат търпение да тръгнат на поход към следващото предизвикателство в планината. „Емоциите, свързани с прехода на планината, са несравними, хората там се опознават и разкриват много от характера си“, каза Попов. \r\nРадослава МУРДЖЕВА", "date": "2018.08.25", "title": "Пазарджик: Най-младият планинар в Туристическо дружество „Незабравка“ е на 13 години от град Септември"}
{"url": "http://www.focus-news.net/news/2018/08/25/2559928/prezidentat-rumen-radev-izrazyava-saboleznovaniyata-si-kam-semeystvata-i-blizkite-na-zaginalite-pri-tezhkata-katastrofa-kray-grad-svoge.html", "text": "Президентът Румен Радев изразява най-искрените си съболезнования към семействата и близките на загиналите при тежката катастрофа край град Своге, съобщиха от  прессекретариата на държавния глава .  \r\nВъв връзка с трагичния инцидент президентът отменя участието си в тържествената заря-проверка тази вечер в град Габрово по случай отбелязването на 141 години от Шипченската епопея.", "date": "2018.08.25", "title": "Президентът Румен Радев изразява съболезнованията си към семействата и близките на загиналите при тежката катастрофа край град Своге"}
{"url": "http://www.focus-news.net/news/2018/08/25/2559945/sport-levski-pobedi-etar-s-21-kato-gost.html", "text": "Отборът на Левски (София) победи Етър (Велико Търново) като гост с 2:1 в мач от шести кръг на Първа професионална лига. На стадион „Ивайло“ гостите от София поведоха с гол на Жерсон Кабрал в 26-ата минута, а Станислав Костов удвои в 45-ата. Почетното попадение за домакините отбеляза Флорент Боджадж в 63-ата минута. С тази победа Левски запазва мястото си на върха с 16 точки и със сигурност ще остане там и след края на кръга, тъй като има 4 точки преднина пред втория ЦСКА-София, който е с мач по-малко.", "date": "2018.08.25", "title": "Спорт: Левски победи Етър с 2:1 като гост"}
{"url": "http://www.focus-news.net/news/2018/08/25/2559946/the-times-of-israel-ochakva-se-sasht-da-obyavyavat-che-othvarlyat-pravoto-na-zavrashtane-na-palestintsite.html", "text": "Президентската администрация на Доналд Тръмп се очаква да обяви в следващите няколко дни, че отхвърля дългогодишната палестинска претенция за „право на завръщане“ на милиони бежанци и техните наследници в Израел, пише електронното издание на израелския вестник  The Times of Israel , като се позовава на доклад на израелската телевизия „Hadashot“ от събота вечер. \r\nСАЩ ще обявяват политика, която „от тяхна гледна точка, по същество отхвърля ‚правото на завръщане‘“, се казва в доклада. \r\n„Правото на завръщане“ е един от ключовите проблеми на спора в израело-палестинския конфликт. Палестинците твърдят, че пет милиона души – десетки хиляди бежанци от това, което е Израел днес и техните милиони наследници – имат „право на завръщане“. Израел отхвърля това искане, заявявайки че представлява опит на палестинците да унищожат страната чрез тежестта на цифрите. Населението на Израел е почти девет милиона, от които около три четвърти са евреи. Навлизането на милиони би означавало, че Израел вече не може да е държава с преобладаващо еврейско население. \r\nСпоред информацията на „Hadashot“, САЩ ще обявяват своята политика по този въпрос в началото на септември. Вашингтон ще издаде доклад, който твърди, че всъщност има само половин милион палестинци, които трябва да бъдат смятани за легитимни бежанци.", "date": "2018.08.25", "title": "The Times of Israel: Очаква се САЩ да обявяват, че отхвърлят „правото на завръщане“ на палестинците"}
{"url": "http://www.focus-news.net/news/2018/08/25/2559947/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния, съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 20:00 часа. На българо-сръбската граница, на ГКПП \"Калотина\" трафикът е интензивен на изход за леки автомобили. На българо-гръцката и българо-румънската граница трафикът е интензивен на всички гранични контролно-пропускателни пунктове на вход и изход за леки автомобили. На българо-турската граница  на ГКПП \"Андреево\", ГКПП \"Лесово\" и ГКПП \"М.Търново\" трафикът е интензивен на вход за леки автомобили. На българо-македонската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.25", "title": "ГД \"Гранична полиция\": Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2018/08/25/2559937/premierat-boyko-borisov-ponedelnik-shte-bade-obyaven-za-den-na-natsionalen-traur-v-pamet-na-zhertvite-ot-tezhkata-katastrofa-kray-svoge.html", "text": "С решение на Министерски съвет понеделник ще бъде обявен за ден на национален траур в памет на жертвите от тежката катастрофа край Своге. Това написа премиерът Бойко Борисов в профила си във  „Фейсбук“ . „Правителството изказва своите съболезнования на близките на загиналите. В тяхна памет националните флагове на всички държавни институции ще бъдат свалени наполовина“, пише още премиерът.", "date": "2018.08.25", "title": "Премиерът Бойко Борисов: Понеделник ще бъде обявен за ден на национален траур в памет на жертвите от тежката катастрофа край Своге"}
{"url": "http://www.focus-news.net/news/2018/08/25/2559935/liderat-na-bsp-korneliya-ninova-izrazyavam-nay-iskreni-saboleznovaniya-na-semeystvata-i-blizkite-na-zaginalite-v-katastrofata-kray-svoge.html", "text": "Изразявам най-искрени съболезнования на семействата и близките на загиналите в катастрофата край Своге. Пожелавам на пострадалите пълно възстановяване. Благодарим на лекарите, които спасяват човешки живот и им желаем сили. Това написа в профила си във  „Фейсбук“  лидерът на БСП Корнелия Нинова.", "date": "2018.08.25", "title": "Лидерът на БСП Корнелия Нинова: Изразявам най-искрени съболезнования на семействата и близките на загиналите в катастрофата край Своге"}
{"url": "http://www.focus-news.net/news/2018/08/25/2559936/reuters-afrikanska-svinska-chuma-e-udarila-nay-golyamata-svineferma-v-rumaniya.html", "text": "Румъния потвърди избухването на смъртоносната африканска свинска чума в най-голямата свинеферма в страната и всички 140 000 животни ще бъдат евтаназирани, заявиха от офиса на румънската национална агенция по безопасност на храните „ANSVSA“ в събота, предава  Reuters . \r\n„В петък сутрин изпратих проби към националната изследователска лаборатория и тестовете потвърдиха наличието на вируса. От понеделник всички свине във фермата, или по-точно 140 000, ще бъдат умъртвени“, заяви директорът на свинефермата Гичу Драган пред държавната информационна агенция „Agerpres“. \r\nСпоред него фермите са използвали вода от намиращата се наблизо река Дунав. Той заяви, че е чул информации, че някои дребни производители са хвърляли трупове на инфектирани свине в Дунав, с което предполага че вирусът може да се е разпространил в речната вода. \r\n„Досега се фокусирахме върху сушата, а вирусът може да е дошъл от водата“, заяви Драган.  Йонислав Дочев", "date": "2018.08.25", "title": "Reuters: Африканска свинска чума е ударила най-голямата свинеферма в Румъния"}
{"url": "http://www.focus-news.net/news/2018/08/25/2559951/smolyan-nad-300-gaydari-shte-uchastvat-v-parviya-natsionalen-sabor-na-gaydata-apostol-kisyov-koyto-shte-se-provede-v-selo-stoykite-prez-septemvri.html", "text": "Над 300 гайдари ще участват в първия Национален събор на гайдата „Апостол Кисьов“, който ще се проведе на 22 и 23 септември в село Стойките, съобщиха  организаторите . Съборът по статут е културно събитие, което представя гайдарското изкуство в неговото инструментално и жанрово разнообразие и идеята е да се провежда ежегодно. \r\nСъборът носи името на фолклориста Апостол Кисьов, роден в село Стойките, възродил гайдарството в Родопите, създал десетки школи по каба гайда в различни селища в планината и организирал оркестър от 100 каба гайди – с първа концертна изява през 1961 г. на събора „Рожен”. През 1972 г., пак на същото място, той дирижира оркестър от 300 каба гайди – деца и възрастни, и 3500 души народен хор. Събитието е уникално, оценено като „чудо” от журналисти и чуждестранни специалисти-фолклористи. През 1981 г. вече е организирал 30 кръжока по гайда с 460 участници. И ако днес родопската каба гайда се радва на широка популярност, това се дължи на неговата самоотвержена апостолска дейност и творческото му себеотдаване. \r\nНационалният събор на гайдата се провежда под патронажа на Министерство на културата на Република България със съдействието на общинска и областна администрация Смолян. Организатор е Народно читалище „Пробуда-1903” – с. Стойките, с председател Мария Кисьова. Националният гайдарски събор цели съхраняване и развитие на гайдарското изкуство, културен обмен в тази област и популяризиране на родопската каба гайда, мотивиране и подкрепа на младите изпълнители. Събитието няма конкурсен характер. Очаква се срещата на изпълнители и публика да създаде празник, а професионалното общуване между инструменталистите да укрепи връзките им и да провокира нови идеи. \r\nЗа участие са поканени изпълнители на двата вида български гайди – каба, джура. На сцена ще се чуят индивидуални, камерни и оркестрови изпълнения на професионални и любители музиканти – българи и чужденци. Рамката на изпълненията е широка: автентичен фолклор, обработен фолклор и различен тип музициране, което извлича нови стойности от богатството на българския фолклор. \r\nНад 300 инструменталисти са подали заявка за участие в Събора. Сред тях са  оркестрите „101 каба гайди”, „100 каба гайди” и Детски гайдарски състав „Апостол Кисьов” от Смолян, Сборен гайдарски състав „Дельо хайдутин” /от Златоград, Мадан, Рудозем/,  Гайдарски състав „Петко войвода” – София, Гайдарски състав „Родопчани” – Пловдив, гайдарските състави от читалищата в гр. Девин, гр. Чепеларе и ОДК – Чепеларе, с. Широка лъка, с. Гела, с. Момчиловци, с. Зорница. Очакват се и гайдарите от НЧ „Николай Хайтов-1936” – Столична община. Ще се радваме на участието и на Формация „Тъпани и гайди”. \r\nВ дните на Първия национален събор на гайдата ще се чуе сборен гайдарски оркестър, чийто ядро е оркестър „101 каба гайди”. Със свои изпълнения ще се представи Ансамбъл „Борика” при НЧ „Пробуда-1903” – с. Стойките, създаден от Апостол Кисьов.", "date": "2018.08.25", "title": "Смолян: Над 300 гайдари ще участват в първия Национален събор на гайдата „Апостол Кисьов“, който ще се проведе в село Стойките през септември"}
{"url": "http://www.focus-news.net/news/2018/08/25/2559948/prodalzhava-razsledvaneto-na-aviokatastrofata-na-letishte-balchik-pri-koyato-zagina-52-godishen-pilot-obzor.html", "text": "Продължава разследването на авиокатастрофата на летище \"Балчик\", при която загина 52-годишен пилот. Самолетът е тръгнал на 24 август в 17.45 часа от летище \"Лесново\", като е летял в неконтролирано въздушно пространство на височина 3 100 метра. По-късно е преминал през въздушното пространство на летище \"Варна\" и в 18.54 часа е предаден за кацане на летище \"Балчик\". Пилотът е потвърдил, че е осъществил контакт с летище \"Балчик\" и се е насочил за кацане. При кацането самолетът се е ударил силно в пистата, преобърнал се е и се е запалил. Пилотът - 52-годишен бизнесмен от Варна, е загинал на място. В самолета не е имало други хора. Под надзора и ръководството на Окръжната прокуратура в Добрич веднага е образувано досъдебно производство, като разследването се извършва от следовател от Националната следствена служба с експерти от дирекцията по разследване на транспортни произшествия във въздушния, морския и железопътния транспорт към Министерството на транспорта. Целта на разследването е да бъдат установени причините и обстоятелствата, при които е настъпил инцидентът. Ще бъдат назначени съдебномедицинска и технически експертизи. Водеща версия за инцидента е неправилна преценка на пилота при подхода за кацане и евентуално усложнена метеорологична обстановка. На мястото на авиокатастрофата на летище \"Балчик\" през днешния ден отново бе направен оглед. Летището в Балчик е военно, но обслужва и граждански полети.", "date": "2018.08.25", "title": "Продължава разследването на авиокатастрофата на летище \"Балчик\", при която загина 52-годишен пилот (ОБЗОР)"}
{"url": "http://www.focus-news.net/news/2018/08/25/2559952/radio-svobodnya-evropa-makedoniya-aleksandar-vuchich-i-hashim-tachi-pristignaha-na-evropeyskiya-forum-v-alpbah-avstriya.html", "text": "Александър Вучич и Хашим Тачи пристигнаха на Европейския форум в Алпбах, Австрия,съобщава македонската редакция на радио  “Свободна Европа“ . \r\nВучич, преди откриването на \"Политическите дискусии\" на Европейския форум, където заедно с Тачи ще участват в дискусията \"Нови перспективи за разширяване на Европейския съюз\", каза, че ще разговаря с президента на Косово и с много международни партньори, на теми, които включват разрешаването на проблема с Косово. \r\n\"Това е труден въпрос и със сигурност това ще бъде една от основните теми за дискусия със Себастиан Курц Йоханес Хан, австрийският президент Ван дер Болен  и Тачи, заедно с представители на ЕС. Не очаквам нищо лесно, нищо просто. Но нека да видим дали можем да се доближим до нещо или сме все още толкова далеч, колкото сме били винаги \", каза Вучич. \r\nНа европейския форум в австрийския Алпбах днес се събират хиляди участници и официални представители, както и държавни глави. \r\nВучич и Тачи заедно участват във форума в Алпбах само две седмици преди следващия кръг на диалога в Брюксел, насрочен за 7 септември, който влиза в интензивна фаза, която трябва да завърши с постигане на споразумение за цялостна нормализация на отношенията между Белград и Прищина.  Юлиян Марков", "date": "2018.08.25", "title": "Радио „Свободня Европа“ (Македония): Александър Вучич и Хашим Тачи пристигнаха на Европейския форум в Алпбах, Австрия"}
{"url": "http://www.focus-news.net/news/2018/08/25/2559940/otvoren-e-telefon-za-informatsiya-za-blizki-na-postradalite-pri-intsidenta-s-avtobus-kray-svoge.html", "text": "„Горещ“ телефон за връзка на близките на пострадалите при тежкия пътен инцидент с автобус край Своге е отворен в ОДМВР-София, съобщиха от пресцентъра на  МВР . На 02 982 50 39 роднини на пострадалите могат да потърсят информация за настанените в столичните болници за оказване на медицинска помощ.", "date": "2018.08.25", "title": "Отворен е телефон за информация за близки на пострадалите при инцидента с автобус край Своге"}
{"url": "http://www.focus-news.net/news/2018/08/25/2559953/stoyan-kuzev-kmet-na-pazardzhishkoto-selo-yunatsite-golyama-chast-ot-zemedelskite-proizvoditeli-se-otkazvat-ot-otglezhdaneto-na-domati-i-chushki.html", "text": "Продукцията от чушки и домати, с които се слави пазарджишкото село Юнаците е в плачевно състояние, каза за  Радио „Фокус“-Пазарджик  Стоян Кузев, кмет на населеното място и добави, че сезонът, в който са се развивали зеленчуците, е бил изключително неблагоприятен и от прекомерната влага повечето от насажденията са се разболели и земеделците не са успели да ги спасят. По думите му голяма част от земеделските производители се отказват от отглеждането на такива култури, поради ниските изкупни цени, а от своя страна изкупвачите пък вдигат цената на зеленчуците. На кооперативния пазар в Пазарджик цената на доматите мина 2лв/кг. , а чушките, които започват да се търсят за приготвяне на лютеница и зимнина надхвърлят 2,50 лв./кг. \r\nРадослава МУРДЖЕВА", "date": "2018.08.25", "title": "Стоян Кузев, кмет на пазарджишкото село Юнаците: Голяма част от земеделските производители се отказват от отглеждането на домати и чушки"}
{"url": "http://www.focus-news.net/news/2018/08/25/2559941/ministar-kiril-ananiev-15-sa-zaginalite-v-intsidenta-kray-svoge-27-sa-raneni.html", "text": "13 души са загинали на място, а двама по път към болниците. Информацията, която имам засега, е че загиналите в инцидента са 15. Това каза на брифинг министърът на здравеопазването Кирил Ананиев по повод тежкия инцидент с автобус край Своге, предаде репортер на  Агенция „Фокус“ . „27 са ранените в различна степен. Те пътуват към четири болници, в които сме създали пълна организация. Това са „Пирогов“, ВМА,  „Св. Анна“ и УМБАЛ „Царица Йоанна - ИСУЛ“, обясни той. „И дневните, и нощните екипи работят. Целият медицински процес е организиран с апаратура, техника и персонал“, коментира Кирил Ананиев. „От кръвния център ни уведомиха, че е осигурена кръв от всички групи“, каза още здравният министър.", "date": "2018.08.25", "title": "Министър Кирил Ананиев: 15 са загиналите в инцидента край Своге, 27 са ранени"}
{"url": "http://www.focus-news.net/news/2018/08/25/2559954/sport-yuventus-pobedi-latsio-s-20.html", "text": "Футбол: Ювентус победи Лацио с 2:0. Миралем Пянич отбеляза първия гол със силен шут извън наказателното поле в 30-тата минута.  Кристиано Роналдо взе участие в мача и пропусна да реализира от непосредствена близост, но Манджукич засече рикоширалата топка и отбеляза втория гол в 75-тата минута. По-късно вечерта играят Наполи и Милан . Ювентус засега има две победи и пълен актив от 6 точки, а Лацио има 0 точки и две загуби.", "date": "2018.08.25", "title": "Спорт: Ювентус победи Лацио с 2:0"}
{"url": "http://www.focus-news.net/news/2018/08/25/2559944/ministar-kiril-ananiev-shestima-postradali-v-katastrofata-kray-svoge-sa-nastaneni-v-umbalsm-pirogov-chetirima-sa-v-tezhko-sastoyanie.html", "text": "Четири от случаите в „Пирогов“ са тежки, пациентите се подготвят за различни операции. За останалите двама все още не е решено дали ще бъдат оперирани. В определена степен има опасност за живота на четиримата пациенти в тежко състояние. Това каза на брифинг министърът на здравеопазването Кирил Ананиев по повод тежкия инцидент с автобус край Своге, предаде репортер на  Агенция „Фокус“ . „За „Пирогов“ са тръгнали 8 души, от които двама са починали по пътя. 6 души са настанени в болницата в момента“, обясни министърът. „Пострадалите при инцидента 27 души пътуват към различни болници. Ще се опитам да обиколя всички болници, в които са настанени. От тях има пациенти в по-тежко състояние и такива с по-леки травми“, коментира Кирил Ананиев. „Това, което видях в „Пирогов“ след инцидента е изумително. Работят различни екипи в зависимост от това в каква степен е пострадал пациентът. Това е изживяване, което ако не се види на живо, човек не може да го разбере. Благодаря на хората, които работят в „Пирогов“. Ще отида и в „Св. Анна“, за да проверя какво се случва и там“, каза още здравният министър.", "date": "2018.08.25", "title": "Министър Кирил Ананиев: Шестима пострадали в катастрофата край Своге са настанени в УМБАЛСМ „Пирогов“- четирима са в тежко състояние"}
{"url": "http://www.focus-news.net/news/2018/08/25/2559971/veliko-tarnovo-teatar-vesel-otkri-noviya-si-artistichen-sezon-s-uchastie-v-mezhdunaroden-festival.html", "text": "Куклен театър „Весел“ – Велико Търново откри новия си театрален сезон като гост на Петото издание на Международния фестивал „Дни на куклите”. Това съобщи  Веселин Василев, директор на театъра . На лятната сцена в Морската градина домакините от Държавен куклен театър – Бургас посрещнаха театри от Русия, Чехия, Турция и България. \r\nТеатър „Весел“ участва за втори път в престижния фестивал. Още с първото си гостуване с „Принцесата и граховото зърно” през 2016 г., търновските кукленици станаха едни от любимците на фестивалната публика. За участие в Петото издание на фестивала театър „Весел“ бе поканен с „Храбрият оловен войник” – спектакъл откровение, който разкрива вечните истини за човешкия живот – за любовта и верността, за силата да отстояваш себе си, за доброто, което въпреки всичко съществува. Заглавието е в репертоара на театъра повече от 17 години, но и досега вълнува семейната публика със своите послания. Неслучайно с „Храбрият оловен войник” кукленият театър е високо оценяван на международни форуми в цяла Европа, Азия и Африка. \r\nПрез новия сезон предстои съвместен проект с международна резиденция за артисти в лицето на норвежеца Ларс Нордби, както и участия в поредното издание на „Нощ на театрите”. В подготовка са и турнета в Доха (Катар), Будапеща (Унгария), Мумбай (Индия) и Хонолулу (Хавай). \r\nУспешно продължава проектът на кукления театър „Съботни спектакли за семейна публика” с подкрепата на Община Велико Търново. На сцената на търновския театър в салона на НЧ „Искра” ще се представи богат афиш от заглавия, подбрани от репертоара на театрите от Бургас, Сливен, Ямбол, Хасково, Стара Загора, Пловдив, Варна, Шумен, Русе, Търговище и Габрово. „Маша и Мечока”, „Карлсон”, „Снежанка”, „Франклин” и много други са новите премиерни спектакли, които предстоят. Изненада за любителите на кукленото театрално изкуство ще бъде и първото гостуване с куклени представления на театрите от Плевен и Пазарджик. Продължават и срещите с екипа на търновския куклен театър. \r\nПървият съботен спектакъл на „Весел“ е на 15 септември, от 11.00 часа, в салона на Народно читалище „Искра” – „Вълкът и седемте козлета”.", "date": "2018.08.25", "title": "Велико Търново: Театър „Весел“ откри новия си артистичен сезон с участие в международен фестивал"}
{"url": "http://www.focus-news.net/news/2018/08/25/2559974/inzh-vladislav-georgiev-dgs-varna-darvata-za-ogrev-tryabva-da-badat-markirani-s-kontrolna-gorska-obshtinska-ili-proizvodstvena-marka.html", "text": "Дървата за огрев трябва да бъдат маркирани с контролна горска, общинска или производствена марка. Това каза в интервю за  Радио „Фокус“ – Варна  инж. Владислав Георгиев, зам.-директор на ДГС „Варна“. „Важно е потребителите да следят доставените им дърва за огрев да бъдат маркирани с контролна горска, общинска или производствена марка. За закупените дърва гражданите получават електронен превозен билет, доказващ законният произход на дървесината. Необходимо е билетът и фактурата да се пазят до изразходването на дървата“, каза още инж. Владислав Георгиев. Той заяви, че документите трябва да се представят на контролните органи от Регионалната дирекция по горите или съответното горско стопанство при евентуална бъдеща проверка за незаконно съхранение на дървесина. \r\nМарияна ВАЛЕНТИНОВА", "date": "2018.08.25", "title": "Инж. Владислав Георгиев, ДГС „Варна“: Дървата за огрев трябва да бъдат маркирани с контролна горска, общинска или производствена марка"}
{"url": "http://www.focus-news.net/news/2018/08/25/2559976/tass-tezhko-vaorazheni-buntovnitsi-sa-se-sabrali-v-provintsiya-idlib-v-siriya.html", "text": "Няколко хиляди бойци с тежки оръжия и бронирани превозни средства са съсредоточени в сирийската провинция Идлиб за нападение срещу провинциите Хама и Алепо, които се намират под контрола на правителствените сили. Това  заяви пред репортери в събота ръководителят на руския Център за помирение на враждуващите страни в Сирия, генерал-майор Алексей Циганков, цитиран от  TACC . \r\nТой отново подчерта, че повече от 70% от територията на сирийска провинция Идлиб е под контрола на терористични групи, най-голямата от които е \"Хаят Тахрир ал-Шам\" (бивша \"Джебхад ал Нусра“). \r\n\"Миналата седмица лидерът на терористичната организация Абу Мохамед Ал-Джулани призова всички групи в Идлиб за \"джихад\" срещу светската сирийската държава. Няколко хиляди бойци с тежки оръжия и бронирани превозни средства са съсредоточени за офанзива срещу Хама и Алепо \", каза Циганков.  Юлиян Марков", "date": "2018.08.25", "title": "ТАСС: Тежко въоръжени бунтовници са се събрали в провинция Идлиб в Сирия"}
{"url": "http://www.focus-news.net/news/2018/08/25/2559950/ministar-kiril-ananiev-choveshki-i-sardechno-izrazyavam-saboleznovaniya-kam-blizkite-na-zaginalite-v-katastrofata-kray-svoge.html", "text": "Искам да изразя съвсем човешки и сърдечно моите съболезнования към близките и приятелите на загиналите. Това каза на брифинг министърът на здравеопазването Кирил Ананиев по повод тежкия инцидент с автобус край Своге, предаде репортер на  Агенция „Фокус“ . „За нас най-важно е пострадалите да се възстановят“, заяви министърът. В отговор на журналистически въпрос Кирил Ананиев уточни, че няма информация сред загиналите и пострадалите да има деца. \r\nНачалникът на Клиниката по неврохирургия в „Пирогов“ проф. д-р Николай Габровски обясни“ „Пътното произшествие е било тежко. Има пациенти с наранени крайници и гръден кош, травми в коремната област. Имаме пациент с фрактура на гръбнака“. „Тече интензивен диагностичен процес. Поне 24 часа ще бъдат необходими, за да имаме по-трайна информация. Всичко в момента е динамично, променя се буквално от минута до минута“, коментира той.", "date": "2018.08.25", "title": "Министър Кирил Ананиев: Човешки и сърдечно изразявам съболезнования към близките на загиналите в катастрофата край Своге"}
{"url": "http://www.focus-news.net/news/2018/08/25/2559978/futbol-botev-plovdiv-pobedi-bistritsa-s-20.html", "text": "Футбол: Ботев Пловдив победи Витоша Бистрица с 2:0 в двубой от 6-ия кръг на Първа лига. Головете за успеха на \"канарчетата\" реализираха Тодор Неделев и Густаво Афонсо, а Неделев уцели веднъж и гредата. \r\nСрещата започна с едноминутно мълчание в памет на жертвите от тежката автомобилна катастрофа край Своге. \r\nВ мач игран по-рано днес отборът на Левски (София) победи Етър (Велико Търново) като гост с 2:1 в мач от шести кръг на Първа професионална лига. На стадион „Ивайло“ гостите от София поведоха с гол на Жерсон Кабрал в 26-ата минута, а Станислав Костов удвои в 45-ата. Почетното попадение за домакините отбеляза Флорент Боджадж в 63-ата минута. Левски е водач в класирането с 16 точки и не може да бъде изместен от ЦСКА, които имат 12 точки и мач по-малко.", "date": "2018.08.25", "title": "Футбол: Ботев Пловдив победи Бистрица с 2:0"}
{"url": "http://www.focus-news.net/news/2018/08/25/2559949/predsedatelyat-na-parlamenta-tsveta-karayancheva-izrazyava-nay-dalboki-saboleznovaniya-kam-semeystvata-i-blizkite-na-zaginalite-pri-tezhkata-katastrofa-kray-svoge.html", "text": "Председателят на Народното събрание Цвета Караянчева изразява най-дълбоки съболезнования към семействата и близките на загиналите при тежката катастрофа с автобус в близост до Своге, съобщиха от пресцентъра на  Народното събрание .  \r\n“Покрусена съм от новината за ужасяващия пътен инцидент, при който загинаха български граждани”, заявява Цвета Караянчева. Тя изразява своето съчувствие и искрената си съпричастност. Председателят на парламента пожелава бързо възстановяване на ранените граждани.", "date": "2018.08.25", "title": "Председателят на парламента Цвета Караянчева изразява най-дълбоки съболезнования към семействата и близките на загиналите при тежката катастрофа край Своге"}
{"url": "http://www.focus-news.net/news/2018/08/25/2559973/ministar-valentin-radev-pochinalite-sled-katastrofata-kray-svoge-veche-sa-16.html", "text": "Починалите след катастрофата край Своге вече са 16. Това каза министърът на вътрешните работи Валентин Радев за тежкия инцидент с автобус край Своге, предаде репортер на  Агенция „Фокус“ . „Автобусът е бил с 34 пътници, единият от които е бил водачът“, посочи министърът. Той обясни, че автобусът е влязъл в съприкосновение с три автомобила, обърнал се е няколко пъти и е паднал в поречието на реката. „Имало е мантинела навсякъде, пътят е проследен. Разследващите органи работят и в момента“, коментира Валентин Радев. „Водачът на автобуса е настанен в ИСУЛ. В Своге са настанени шестима пострадали, там една жена е починала“, поясни вътрешният министър.", "date": "2018.08.25", "title": "Министър Валентин Радев: Починалите след катастрофата край Своге вече са 16"}
{"url": "http://www.focus-news.net/news/2018/08/25/2559980/kyustendil-kmetstvoto-v-selo-zhabokrat-organizira-traditsionna-zemlyacheska-sreshta.html", "text": "Кметството в село Жабокрът организира традиционна земляческа среща. Това съобщи за  Радио „Фокус” – Кюстендил  Милена Стоименова, председател на читалище „Съгласие” – село Жабокрът. Съборът ще започне на 26 август от 17.00 часа. В неговата организация се включва и местното читалище. „По време на събора ще бъде обявен и награден победителят в конкурса за най- красив двор. Това е Десетото юбилейно издание на конкурса”, каза Милена Стоименова. Специалното участие в земляческата среща ще е народната певица Ана- Мария. На сцената ще се изявят и съставите, и изпълнителите от двете читалища в Жабокрът. „Приятно е да се живее в село Жабокрът и затова младите хора не го напускат, а участват активно в земеделието и в културния живот”, каза Милена Стоименова. \r\nВенцеслав ИЛЧЕВ", "date": "2018.08.25", "title": "Кюстендил: Кметството в село Жабокрът организира традиционна земляческа среща"}
{"url": "http://www.focus-news.net/news/2018/08/25/2559981/gabrovo-kamenni-izobrazheniya-ot-vremeto-na-balgarskoto-vazrazhdane-predstavyat-v-etara.html", "text": "Осем занаятчии ще вземат участие в Майсторската надпревара по каменоделство – едно от най-важните събития по време на ХVІ Международен панаир на традиционните занаяти, който се провежда в Етнографски музей на открито „Етър”. През настоящата година събитието ще се случи в дни от 6 до 9 септември, каза за  Радио „Фокус“ – Велико Търново  от Етъра. Майсторите ще работят с камък, пресъздавайки предмет от Българското Възраждане. Второто произведение, с което ще се представят, е по техен избор. Осемте каменоделци, които ще участват в Надпреварата са Валерий Ганчев от с. Кунино, област Враца, Дарин Ганчев от София, Елин Георгиев от Аксаково, Индия Кърмова от София, Петър Кръстев от Роман, Петър Петров от село Беляковец, област Велико Търново, Румен Барфончофски от Враца и Филип Филипов от София. \r\nЗа Младежката секция от Майсторската надпревара по каменоделство са одобрени трима участници – Денис Христов и Иван Симеонов от Враца, както и Павел Гетов от Роман. \r\nЛуиза ТРАНЧЕВА", "date": "2018.08.25", "title": "Габрово: Каменни изображения от времето на Българското възраждане представят в Етъра"}
{"url": "http://www.focus-news.net/news/2018/08/25/2559975/zam-ministar-angel-popov-samnyavame-se-che-obarnaliyat-se-avtobus-kray-svoge-ne-e-minal-povtoren-tehnicheski-pregled.html", "text": "Утре сутринта ще го потвърдим, но съмненията ни са, че автобусът не е минал на повторна техническа проверка. Трябвало е да премине такъв в началото на август. Това каза на брифинг зам.-министърът на транспорта, информационните технологии и съобщенията Ангел Попов за тежкия инцидент с автобус край Своге, предаде репортер на  Агенция „Фокус“ . „Автобусът е собственост на фирма „Мобилус 5“ ООД, която притежава 6 МПС. Всички документи на фирмата са изправни“, обясни той. „Фирмата притежава лиценз, а шофьорът- психологическа годност“, посочи Ангел Попов. „Автобусът е от 2001 година. Всички автобуси след 10-годишна възраст преминават преглед два пъти в годината“, уточни зам.-министърът на транспорта. „Не мога да кажа дали в автобуса е имало колани, защото органите работят. Нямаме достъп до автобуса“, коментира той. „Имало е проливен дъжд, какво е повлияло на катастрофата ще покаже експертизата“, каза още Ангел Попов.", "date": "2018.08.25", "title": "Зам.-министър Ангел Попов: Съмняваме се, че обърналият се автобус край Своге не е минал повторен технически преглед"}
{"url": "http://www.focus-news.net/news/2018/08/25/2559977/zam-ministar-valentin-yovev-patnata-nastilka-v-rayona-na-tezhkata-avtobusna-katastrofa-ne-e-narushena.html", "text": "Пътната настилка не е нарушена, правят се измервания. Наклоните на пътното платно са нормални. Това каза на брифинг зам.- министърът на регионалното развитие и благоустройство Валентин Йовев за тежкия инцидент с автобус край Своге, предаде репортер на  Агенция „Фокус“ . „Мантинела има по цялото разстояние“, обяви той. „Най-вероятно в случая метеорологичната обстановка е била много тежка, имало е силен дъжд“, коментира Валентин Йовев. „Не мога да кажа до кога ще бъде затворен пътят, работи се“, посочи зам.-министърът. „За пътуващите от София към Своге обходният маршрут е през Искрец и Бучин проход. Обратният е през Костинброд и Бучин проход“, каза още Валентин Йовев.", "date": "2018.08.25", "title": "Зам.-министър Валентин Йовев: Пътната настилка в района на тежката автобусна катастрофа не е нарушена"}
{"url": "http://www.focus-news.net/news/2018/08/25/2559970/makfaks-katastrofira-avtobus-s-turisti-v-balgariya-15-sa-zaginali-i-27-sa-raneni.html", "text": "Най-малко 15 души са загинали, а 27 са били ранени при преобръщане на туристически автобус на шосе недалеч от София, съобщиха българските власти. 13 души са загинали  на място и двама по пътя към болница, съобщиха медиите в България. Инцидентът е станал  на 20 км северно от София, предава  Макфакс . \r\nНа мястото на инцидента са изпратени 15 линейки от София, 3 от Враца и 3 от Монтана, съобщават властите. \r\nСпоред информация от българските медии автобусът по неизвестни причини е ударил няколко коли, обърнал се е и е паднал в дере в страни от пътя. Поради инцидента трафикът е прекъснат. Четири болници в столицата са мобилизирани, за да приемат ранените. \r\nПолицията заяви, че автобусът превозва туристи, които са пътували до близък манаститр. \r\nРанените са хоспитализирани, а някои са в критично състояние, каза медицинският персонал. Все още няма информация за самоличността  на пътниците. Правителството обяви 27 август понеделник за Ден на национален траур.  Юлиян Марков", "date": "2018.08.25", "title": "Макфакс: Катастрофира автобус с туристи в България – 15 са загинали и 27 са ранени"}
{"url": "http://www.focus-news.net/news/2018/08/25/2559972/tass-v-balgariya-stana-tezhka-avtobusna-katastrofa-zaginali-sa-15-dushi.html", "text": "В България в резултат на злополука с туристически автобус загинаха 15 души. Инцидентът е станал в Искърското  дефиле край град Своге около 17:30, предава  TACC . \r\nКакто съобщи на брифинг министърът на здравеопазването на България Кирил Ананиев, 13 души са загинали на мястото на инцидента и още двама - по време на транспортирането до болницата. 27 души са хоспитализирани с наранявания с различна тежест. \r\n\"Болниците работят с дневните и нощните дежурни екипи, които са снабдени с всичко необходимо за осигуряване на незабавна помощ на пострадалите, включително кръв  за преливане.\" - каза министърът. \r\nСпоред предварителната информация автобусът паднал от скала с височина около 20 метра и се е запалил (б. ред. - няма подобна информация за сега), причините за инцидента все още не са известни. Според български медии  автобусът е превозвал туристи, които са посетили манастир край Своге. \r\nВъв връзка с трагедията президентът на Република България Румен Радев отказа да участва в тържествата, посветени на 141-годишнината от героичните битки на прохода Шипка в Руско-турската освободителна война от 1877-1878 година. \r\nБългарското правителство обяви  в понеделник, 27 август, ден на национален траур.  Юлиян Марков", "date": "2018.08.25", "title": "ТАСС: В България стана тежка автобусна катастрофа, загинали са 15 души"}
{"url": "http://www.focus-news.net/news/2018/08/25/2559979/prezidentat-rumen-radev-poseti-nastanenite-v-umbalsm-pirogov-sled-tezhkata-katastrofa-s-avtobus-kray-svoge.html", "text": "Президентът Румен Радев посети настанените в УМБАЛСМ „Пирогов“ след тежката катастрофа с автобус край Своге, предаде репортер на  Агенция „Фокус“ . В „Пирогов“ са настанени шестима пострадали. Четирима от тях са в тежко състояние. При тежката автобусна катастрофа загинаха 15 души, а 27 бяха ранени.", "date": "2018.08.25", "title": "Президентът Румен Радев посети настанените в УМБАЛСМ „Пирогов“ след тежката катастрофа с автобус край Своге"}
{"url": "http://www.focus-news.net/news/2018/08/25/2559983/tass-shestnayset-sa-zaginalite-ot-avtobusnata-katastrofa-v-balgariya.html", "text": "Шестнайсет са загиналите от автобусната катастрофа в България, предава  TACC . \r\nПет души се намират в изключително сериозно състояние. Тези цифри са цитирани на брифинга на вътрешния министър Валентин Радев. \r\n\"Ние не сме готови да изясним подробностите за инцидента по това време\", каза ръководителят на МВР. \r\nПо-рано българският министър на здравеопазването Кирил Ананиев каза, че 13 души са загинали на място, още двама - по време на транспортиране до болницата. \r\nИнцидентът е станал в Искърското дефиле в района на град Своге около 17:00, когато в условия на лоша видимост и силен дъжд автобуса, в който са се намирали  членове на клуба на пенсионерите от село Световрачане и други села около София и  водача, който е ударил  три леки автомобила, счупил е  мантинелата  и е  паднал  от скала с височина около 20 метра. \r\nЗлополука в района на Своге е втората в събота след инцидента с пътнически автобус в следобедните часове на пътя от Бургас – Варна, където се е запалил туристически автобус, в който е имало 30 души. Благодарение на навременните действия на шофьора, всички туристи и техният багаж са били евакуирани, нито един от тях не е пострадал. Автобусът обаче е бил напълно унищожен от пожара.  Юлиян Марков", "date": "2018.08.25", "title": "ТАСС: Шестнайсет са загиналите от автобусната катастрофа в България"}
{"url": "http://www.focus-news.net/news/2018/08/25/2559982/prezidentat-rumen-radev-pirogov-e-institutsiya-i-znachenieto-y-se-vizhda-v-krizi-kato-dneshnata.html", "text": "Трябва да има по- стратегически поглед за „Пирогов“, това е не просто болница, а институция. Значението й се вижда много ясно в кризи като днешната. Това каза на брифинг президентът Румен Радев, който посети настанените в УМБАЛСМ „Пирогов“ след тежката катастрофа с автобус край Своге, предаде репортер на  Агенция „Фокус“ . „Това е мястото, където по най-бързия начин може да се получи адекватна помощ на високо професионално ниво и трябва да инвестираме точно в тези екипи“, обяви президентът. „От настанените в „Пиргов“ само една жена е контактна, поговорих с нея. С добро самочувствие е, чакат я деца и внуци. Поне при нея нещата ще бъдат добре“, посочи Румен Радев и допълни, че състоянието на останалите пострадали е наистина тежко. „Това, което правят екипите на проф. Габровски в „Пирогов“ е наистина невероятно. Те са големи професионалисти, с големи сърца. Борбата е за живота на всеки един от пострадалите“, заяви държавният глава. „Надяваме се прекрасните ни лекари да направят всичко възможно, така че хората да оцелеят“, коментира Радев и уточни, че е в постоянна връзка с министъра на здравеопазването Кирил Ананиев и на вътрешните работи Валентин Радев. „Обикновено при катастрофа цялата отговорност се хвърля към КАТ, но те на практика само регистрират. Проблемът е много по-дълбок. Касае се за наистина адекватно и пълно разбиране на проблема“, изтъкна Румен Радев. „Проблемът трябва да се реши с обединението на много институции, не е само МВР и КАТ, които имат водеща роля. Тук е и Министерството на регионалното развитие за пътищата, Министерството на транспорта за цялостната система на курсове и издаване на книжки. И в Министерството на образованието също има много работа“, каза още президентът.", "date": "2018.08.25", "title": "Президентът Румен Радев: „Пирогов“ е институция и значението й се вижда в кризи като днешната"}
{"url": "http://www.focus-news.net/news/2018/08/25/2559984/vma-mazh-e-v-tezhko-no-stabilno-sastoyanie-sled-katastrofata-kray-svoge.html", "text": "Двама души са транспортирани във Военномедицинска академия след инцидента, станал по-рано днес в района на Искърското дефиле. Това съобщиха на лечебното заведение на официалната си страница във  „Фейсбук“ . Мъж (роден 1988 г.) е с черепно - мозъчна травма, гръдна травма, шийна травма, фрактура на дясно рамо, фрактура на лумбални прешлени. Пациентът е в тежко, но стабилно състояние. В средно тежко състояние, с множество контузии, без фрактури, е и другата пострадала (родена 1965 г.), докарана във ВМА. И двамата пациенти са настанени в реанимацията на ВМА.", "date": "2018.08.25", "title": "ВМА: Мъж е в тежко, но стабилно състояние след катастрофата край Своге"}
{"url": "http://www.focus-news.net/news/2018/08/25/2559985/ministar-valentin-radev-utre-v-mvr-predstoi-sreshta-na-institutsiite-vav-vrazka-s-tezhkiya-intsident-kray-svoge.html", "text": "Психолози от Института на МВР са ангажирани да окажат помощ след тежкия инцидент с автобус в района на Своге. Те помагат както на близки на загиналите и пострадалите, така и на спасителите – пожарникари и полицаи. Има свидетели на случилото се, включително и сред хората от автобуса. Шофьорът е оцелял, настанен е в столична болница, той е и собственик на фирмата. Това каза на брифинг от мястото на инцидента министърът на вътрешните работи Валентин Радев, съобщиха от пресцентъра на  МВР . До момента загиналите са 16, пострадалите са настанени за оказване на медицинска помощ в столични болници. Има щети и по ударени от автобуса автомобили, но няма тежко ранени от тях.  \r\nМинистър Радев изказа своите и на ръководството на МВР дълбоки съболезнования към близките на загиналите.", "date": "2018.08.25", "title": "Министър Валентин Радев: Утре в МВР предстои среща на институциите във връзка с тежкия инцидент край Своге"}
