{"url": "http://www.focus-news.net/news/2019/09/16/2699342/proektat-shumen-zeleniyat-grad-prevrashta-parkovete-v-grada-v-svoeobrazna-botanicheska-gradina.html", "text": "Проектът „Шумен – зеленият град“  превръща парковете в града в своеобразна ботаническа градина. Дендрологичният маршрут, създаден по проекта, беше представен на пресконрефенция с участието на проф. Димчо Захариев от Шуменския университет, Веселин Жечев, преподавател в СУ „Сава Доброплодни“ и Силвина Симеонова от Научно-образователния център за наука, технологии, инженерство, математика и изкуства „STEAM“ – Шумен, предаде репортер на  Радио „Фокус“-Шумен . 80 дървета и храсти в Градската градина, парковете до сградата на Общината, до пл. „Оборище“ и до хотел „Шумен“, както и този до мемориален комплекс „Създатели на българската държава“, са обозначени с информационни табели. Те предлагат богата, включително и визуална информация за разпространението на вида, любопитни факти за начина му на живот или неговата употбреба, както и други данни, обикновено достъпни в специализираните ботанически издания. „Целта на нашият проект беше да направим ботаническа градина, която да бъде общодостъпна, с безплатен вход и парковете на града, които обикновено се възприемат като място за почивка, да се превърнат и в място за образование“, обясни проф. Захариев. Той отбеляза, че разходката по дендрологичния маршрут „Шумен-зеленият град“ отнема не повече от половин ден. 21 табели за различни интересни видове са поставени в Градската градина, а в парка до Общината - 27. „Идеята за този проект е ценна, тъй като целим децата сами да достигат до информацията по нестандартен път. Разхождайки се в града те ще получават информация за растителни видове, както от Близкия изток, така и от новия свят и които всъщност са доста екзотични за България“, обясни Веселин Жечев. „Инициативата за този проект съвпада и с нашата цел - да се излезе от класната стая, да се откъснат децата от чистата теория и да получават информация и да опознават природата чрез пряк досег и наблюдение“, заяви Силвина Симеонова от „STEAM“ – Шумен.  Сред интересните дървесни видове в градските паркове на Шумен е ливанският кедър. „Това е много популярно дърво през древността, използвано е при градежа на  Соломоновия храм, от него  са изработвани и саркофазите на фараоните в древен Египет. Чимширът, който познаваме добре е дърво с много тежка дървесина, той се води силно отровно растение. Среща се смърч, корените на това дърво могат да останат живи в продължение на почти 10 000 години. Има и Райска ябълка, това е еднополово растение, има мъжки и женски дървета, като от само себе си те могат да променят пола си“, разказа проф. Захариев. Сред парковите дървета в Шумен е и тисът - дърво, което може да отслабва и дебелее. Проектът „Шумен-зеленият град“ предвижда информацията от табелите и снимки на интересните видове да бъдат публикувани в книга албум, като се очаква тя да излезе в електронен формат до края на месеца. \r\nИвелина ИВАНОВА", "date": "2019.09.16", "title": "Проектът „Шумен – зеленият град“ превръща парковете в града в своеобразна ботаническа градина"}
{"url": "http://www.focus-news.net/news/2019/09/16/2699341/sport-livarpul-nauchi-eventualnite-sapernitsi-na-svetovnoto-klubno-parvenstvo.html", "text": "Футбол: Ливърпул научи евентуалните съперници на Световното клубно първенство - катарския Ал Сад, или Янген Спор от Нова Каледония, или мексиканския Монтерей. \r\nДомакините на турнира Ал Сад и шампионите в Зона Океания Юнген Спор ще имат директен мач помежду си на 11 декември. Победителят от него ще получи правото да се изправи срещу първенеца на Северна Америка Монтерей 3 дни по-късно и победителя от този двубой ще играе с Ливърпул на 18 декември.", "date": "2019.09.16", "title": "Спорт: Ливърпул научи евентуалните съперници на Световното клубно първенство"}
{"url": "http://www.focus-news.net/news/2019/09/16/2699346/predimno-tezhkotovarni-avtomobili-patuvat-v-posoka-za-gkpp-dunav-most-2-vav-vidinska-oblast.html", "text": "Предимно тежкотоварни автомобили пътуват в посока за ГКПП „Дунав мост 2“, съобщиха за  Радио „Фокус“-Видин  от Областно пътно управление-Видин. На места по път I-1 Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.09.16", "title": "Предимно тежкотоварни автомобили пътуват в посока за ГКПП „Дунав мост 2“ във Видинска област"}
{"url": "http://www.focus-news.net/news/2019/09/16/2699343/na-signal-za-zapaleno-starnishte-i-oshte-11-obazhdaniya-za-pozhari-v-suhi-trevi-i-otpadatsi-reagiraha-ognebortsi-ot-velikotarnovska-oblast.html", "text": "На сигнал за запалено стърнище и още 11 обаждания за пожари в сухи треви и отпадъци реагираха огнеборци от Великотърновска област. Това съобщават за  Радио „Фокус“ – Велико Търново  от Областна дирекция „Пожарна безопасност и защита на населението“ в старата столица. Обаждането за горящо стърнище в землището на село Бутово, община Павликени, е от 18.17 часа вчера. Собствеността на имота не е установена, но по случая се работи. Данни за пострадали и щети няма. Останалите сигнали са за горящи отпадъци в районите на селата Ореш, Драганово, Камен, Малки чифлик, Лесичери и град Лясковец. Обаждания за запалени сухи треви са от  Раданово, Стражица, Добри дял, Свищов и Горски долен тръмбеш \r\n \r\n„Фокус“ припомня, че глобата за предизвикване на умишлен пожар в сухи треви може да е от 200 до 2000 лв. Санкциите са два вида – административни и наказателни. Според една от разпоредбите в Закона за опазване на земеделските земи нарушителите могат да бъдат наказвани с глоба от 1500 до 6000 лева. Това е санкция, която се налага на ползвателите на земеделската земя, на която е извършено изгаряне на стърнища. Чл. 330 и л. 331 от Наказателния кодекс предвиждат лишаване от свобода от 1 до 8 години за нарушителите. Гражданин, запалил стърнище, в следствие на което е предизвикал пожар в горски фонд, може да бъде наказан с лишаване от свобода до 3 години и глоба от 500 до 5000 лева. \r\n \r\nЛуиза ТРАНЧЕВА", "date": "2019.09.16", "title": "На сигнал за запалено стърнище и още 11 обаждания за пожари в сухи треви и отпадъци реагираха огнеборци от Великотърновска област"}
{"url": "http://www.focus-news.net/news/2019/09/16/2699347/predstoyashti-mezhdunarodni-sabitiya-za-17-septemvri-agentsiya-fokus.html", "text": "*** \r\n  Откриване на 74-ата редовна сесия на ООН \r\n \r\n*** \r\n  Извънредни парламентарни избори \r\n \r\n*** \r\n  Върховният съд решава за спирането на работата на парламента \r\n \r\n*** \r\n  Среща на премиерите на Русия и Китай \r\n \r\n*** \r\n  Първа сесия на новата градска Дума \r\n \r\n*** \r\n  Протест срещу изборни фалшификации \r\n \r\n*** \r\n  Задържаният за шпионаж  бивш американски морски пехотинец ще обжалва задържането си \r\n \r\n*** \r\n  Европейският парламент ще обсъди назначението на Кристин Лагард за президент на ЕЦБ \r\n \r\n*** \r\n  Пресконференция на управителя на града Кари Лам \r\n \r\n*** \r\n  Среща на Ангела Меркел са йорданския крал Абдула Втори \r\n \r\n*** \r\n  Издаване на мемоарите на Едуард Сноудън \r\n \r\n*** \r\n  Обявяване на предварителните резултати от президентските избори \r\n \r\n*** \r\n  Ежегодна ислямска финансова конференция", "date": "2019.09.16", "title": "Предстоящи международни събития за 17 септември  (Агенция \"Фокус\")"}
{"url": "http://www.focus-news.net/news/2019/09/16/2699345/rumyana-petrova-ppmg-antim-i-vidin-uchilishteto-e-svyat-dom-v-koyto-se-vliza-s-uvazhenie-kam-horata-koito-se-grizhat-za-vashite-detsa.html", "text": "Училището е свят дом, в който се влиза с уважение към хората, които се грижат за вашите деца. С тези думи Румяна Петрова, директор на ППМГ „Антим I“ във Видин, откри учебната година, предаде репортер на  Радио „Фокус“ – Видин . Тя посочи, че днешният празник е традиционен за българското училище. „За  нас – голямото семейство на Видинската математическа, той е и много специален. Изпратихме една трудна учебна година. С много успехи за нашите ученици на олимпиади и състезания, но и с тревогите на споделеното съжителство с още две видински училища заради ремонтните дейности, които се извършват в сградата ни.  Благодаря на колегите за разбирането, съпричастността и подкрепата, които проявиха за това време към нас и нашите ученици. Благодарности към Общината и строителната фирма, която изпълнява проектните дейности – без тях днес нямаше да сме вече в своя дом. На 5 и 8 клас ще кажа - поздравления за вашия избор!“, заяви Румяна Петрова.  \r\nТя отбеляза, че доброто образование не означава само да научиш отлично формулите и дефинициите. Важна част от изграждането на учениците като личности е умението да създават доверие и да градят приятелства. „Учете и се забавлявайте! Успявайте за себе си, защитавайте името на нашето училище и ние ще се гордеем с вас! Уважаеми родители! Не забравяйте, че училището е свят дом, в който се влиза с уважение към хората, които се грижат за вашите деца. Продължавайте да вярвате в нас и да ни подкрепяте! Уважаеми колеги! Бъдете здрави и продължавайте да правите това, в което сте най-добри: да водите към познание и да вдъхновявате!“, каза Румяна Петрова. \r\nГости в първия учебен ден в двора на обновената сграда на училището бяха кметът на Община Видин инж. Огнян Ценков, областният управител Албена Георгиева, старши експертът в Регионалното управление на образованието във Видин Ирена Водова, председателят на Училищното настоятелство Лиляна Цанова, председателят на Обществения съвет на МГ Таня Кълцева, президентът на фирмата, която извършва ремонтните дейности Валентин Кръстев. Всички те поздравиха учениците, учителите и родителите, дошли на празника. Водосвет извърши Видинският Митрополит Даниил, който благослови обновения дом и бъдещите начинания на всички, които от днес всеки ден ще влизат в Зеленото училище. \r\nПредседателят на училищното настоятелство Лиляна Цанова подари вратовръзки, част от представителното облекло на МГ, на кмета на Видин и на областния управител, с пожелание винаги да се чувстват част от живота на Зеленото училище. \r\nАнна ЛОЗАНОВА", "date": "2019.09.16", "title": "Румяна Петрова, ППМГ „Антим I“-Видин:  Училището е свят дом, в който се влиза с уважение към хората, които се грижат за вашите деца"}
{"url": "http://www.focus-news.net/news/2019/09/16/2699344/170-parvolatsi-vlyazoha-v-obshtinskite-uchilishta-na-teritoriyata-na-obshtina-dolni-chiflik.html", "text": "2100 ученици, от които 170 първокласници пристъпиха училищните прагове в община Долни чифлик. Това съобщиха от  Общината . В най-голямото училище – СУ „Васил Левски“ в град Долни чифлик, тържеството по повод първия учебен ден от новата учебна година започна точно в 09.00 часа. Гости на празника бяха кметът на общината Красимира Анастасова, бивши директори и учители, свързали своя професионален път с това училище, много родители. Празничната обстановка се допълваше и от музикалните композиции, изпълнени от Общинския детско-юношески духов оркестър с диригент Димо Коритаров и ръководител Снежана Янкова. Директорът на училището Мария Христова честити първия учебен ден на всички присъстващи. Тя припомни, че най-важната мисия на образованието днес е да подготви учениците така, че те да са конкурентоспособни на връстниците си по цял свят. Г-жа Христова представи класните ръководители на новосформираните класове и по стародавна традиция изля менче с вода на училищния праг за късмет на ученици и учители. „Първият учебен ден е празник, който посвещаваме на духа и знанието“ – каза в приветственото си слово Красимира Анастасова. Тя пожела на учителите здраве, духовни сили и удовлетворение от свършената работа – „Нека любовта на вашите ученици бъде най-ценният дар за труда ви“, каза тя. Кметът на Долни чифлик насърчи учениците да пазят традициите на своето училище, да множат успехите му и да почитат труда на своите преподаватели, както и да не се отказват от мечтите си, „защото те са вашите криле!“. Освен пожелания за спорна учебна година всички първолаци получиха и подарък от кмета на общината – книжка с български народни приказки с лично пожелание от Красимира Анастасова.", "date": "2019.09.16", "title": "170 първолаци влязоха в общинските училища на територията на Община Долни чифлик"}
{"url": "http://www.focus-news.net/news/2019/09/16/2699351/35-studenti-shte-se-obuchavat-v-spetsialnost-meditsinska-sestra-i-20-v-spetsialnost-akusherka-prez-novata-godina-vav-filiala-v-shumen-na-meditsinski-universitet-varna.html", "text": "35 студенти ще се обучават в специалност „медицинска сестра“ и 20 в специалност „акушерка“ през новата година във филиала в Шумен на Медицински университет (МУ)-Варна. Това стана ясно по време на тържествена церемония, а която беше открита новата академична учебна година, предаде репортер на  Радио „Фокус“-Шумен . Водосвет за здраве отслужи отец Димитър, архиерейски наместник на Шуменска духовна околия. Поздравителни адреси до Филиала в Шумен бяха изпратени от ректора на Медицински университет „Проф. д-р Параскев Стоянов“-Варна проф. д-р Красимир Иванов и кметът на Община Шумен Любомир Христов.  \r\n„Отсега нататък вие сте част от динамично развиващ се, иновативен и  модерен медицински университет. От днес правите една от най-важните стъпки към бъдещото си развитие, избирайки утвърдена институция с близо 60 годишна история. Знанието е прозорец към света. Ние сме тук, за да ви помогнем да отворите широко този прозорец, за да можете да откриете един нов свят – този на науката!“, се посочва в приветствието на ректора на МУ-Варна. Директорът на Филиала в Шумен проф. Соня Тончева също пожела „На добър час“ студентите. Тя припомни, че в Шумен образованието на медицински сестри е стартирало в 1950 година.   \r\n„Това е утвърдена школа и ние сме горди, че продължаваме традициите“, заяви проф. Тончева. Тя посочи, че днес се открива една учебна година, изпълнена с много емоции и ентуасиазъм. „Имаме по-голям прием – 35 медицински сестри, в това число и трима мъже. Много се радвам, защото мъжете навлизат в тази трудна професия. Акушерките са 21“, каза проф. Тончева. Извършен е ремонт на сградата, обособена е нова аудитория за 80 души, която ще носи името на първата директорка на Медицинското училище в Шумен Елисавета Паникян. На 19 октомври от 11.00 часа в зала „Арена Шумен“ ще бъдат изпратени и първите дипломанти на шуменския филиал на Медицинския университет във Варна. В двете специалности завършват 42 души. \r\nИвелина ИВАНОВА", "date": "2019.09.16", "title": "35 студенти ще се обучават в специалност „медицинска сестра“ и 20 в специалност „акушерка“ през новата година във филиала в Шумен на Медицински университет-Варна"}
{"url": "http://www.focus-news.net/news/2019/09/16/2699348/s-malko-nad-228-000-leva-obshtina-svishtov-realizira-proekt-za-patronazhna-grizha-za-vazrastni-hora-i-litsa-s-uvrezhdaniya.html", "text": "Проект „Патронажна грижа за възрастни хора и лица с увреждания в Община Свищов” вече се изпълнява на територията на община Свищов, съобщиха от пресцентъра на  Общината . \r\nОсновна цел на проекта е подобряване качеството на живот и възможностите за социално включване на хората с увреждания и възрастните хора, чрез осигуряване на мрежа от мобилни интегрирани здравно-социални услуги в домашна среда – патронажна грижа и изграждане на капацитет за предоставянето им. \r\nДейностите стартираха на 1 юли и продължават до 1 октомври 2020 година. Услугата ще се оредиставя пряко 12 месеца. Финансирането е в размер на 228 272,16 лв., от които 34 240,82 лв. са осигурени чрез националния бюджет. \r\nПотребители, които желаят да ползват мобилни интегрирани почасови здравно–социални услуги в домашна среда – патронажна грижа могат да бъдат: \r\n- възрастни хора над 65 годишна възраст (навършили 66 години), с ограничения или невъзможност за самообслужване; \r\n- хора с увреждания и техните семейства. \r\nЗа ползване на услугата патронажна грижа по проекта не се заплаща месечна потребителска такса. \r\nВсяко лице ще получи услуги до 2 часа дневно, за 12 месеца, считано от 01.10.2019 г., предоставени от екип от обучени по проекта специалисти, включващи: \r\n- медицински специалисти:  фелдшер, 4 медицински сестри и  1 рехабилитатор; \r\nспециалисти по социални дейности (18 социални асистенти и 2 социални работници); \r\n- психолог; \r\n- шофьор. \r\nОбщата идея на проекра е да се помогне на възрастните хора да изживеят старините си достойно, защото правото на достоен живот е изконно за всеки човек.", "date": "2019.09.16", "title": "С малко над 228 000 лева Община Свищов реализира проект за патронажна грижа за възрастни хора и лица с увреждания"}
{"url": "http://www.focus-news.net/news/2019/09/16/2699353/dvama-dushi-sa-postradali-v-katastrofata-na-avtomagistrala-hemus-v-rayona-na-selo-nevsha.html", "text": "Двама души са пострадали в катастрофата на автомагистрала „Хемус“ в района на село Невша. Това съобщиха за  Агенция „Фокус“  ОМВР – Варна. Сигналът е получен около 16.50 часа на тел 112. Сблъскали са се два леки автомобила - „Нисан“ и „Мазда“. По първоначални данни, „Мазда“-та, управлявана от 30-годишен мъж, е застигнала и блъснала другата кола, управлявана от 32-годишна жена. В следствие на това „Нисан“-ът пада в крайпътна нива, като са пострадали 32-годишната жена и неин спътник, който е също на 32-годишен. Двамата са откарани в болнично заведение за изясняване на травмите. По-сериозно е пострадал мъжът.  \r\nБояна МАРКОВА", "date": "2019.09.16", "title": "Двама души са пострадали в катастрофата на автомагистрала „Хемус“ в района на село Невша"}
{"url": "http://www.focus-news.net/news/2019/09/16/2699349/trafikat-po-patishtata-v-slivenska-oblast-v-parviya-raboten-den-ot-sedmitsata-e-intenziven-no-nyama-zadrastvaniya.html", "text": "Трафикът по пътищата в Сливенска област в първия работен ден от седмицата е интензивен, но няма задръствания. Пътните настилки са сухи и нормално проходими, съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок - до 30 септември 2019 г. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок - до 31 октомври 2019 г.", "date": "2019.09.16", "title": "Трафикът по пътищата в Сливенска област в първия работен ден от седмицата е интензивен, но няма задръствания"}
{"url": "http://www.focus-news.net/news/2019/09/16/2698994/predstoyashti-sabitiya-v-stranata-za-16-septemvri-agentsiya-fokus.html", "text": "*** \r\n \r\nОт 11.45 часа на „Дондуков 2“ президентът Румен Радев ще се срещне с министъра на външните работи на Индонезия Рътно Марсуди. \r\n \r\n*** \r\n \r\nОт 10.00 часа в 18 СУ „Уилям Гладстон“ президентът Румен Радев ще открие новата учебна година. \r\n \r\n*** \r\n \r\nОт 9.30 часа в Първо основно училище „Васил Левски“ в Костинброд вицепрезидентът Илияна Йотова ще открие новата учебна година. \r\n \r\n*** \r\n \r\nОт 9.00 часа в министърът на образованието и науката Красимир Вълчев ще открие учебната година в Първа английска езикова гимназия. В 10.30 часа министърът ще присъства на тържеството в НПМГ „Акад. Любомир Чакалов“.  \r\n \r\n \r\n*** \r\n \r\nОт 9.30 часа в Министерството на външните работи вицепремиерът и министър на външните работи Екатерина Захариева ще се срещне с министъра на външните работи на Кралство Норвегия Ине Сьорайде. В 09.50 часа ще започне пленарна среща между делегациите, а в 11.00 министрите ще направят изявление. \r\n \r\n*** \r\n \r\nОт 10.00 часа министърът на земеделието, храните и горите Десислава Танева ще открие академичната година в Тракийския университет. Събитието ще се състои във Форума на университета в Студентски град. \r\n \r\n*** \r\n \r\nОт 11.00 часа министърът на културата Боил Банов ще открие новата учебна година в Националния учебен комплекс по култура с лицей за изучаване на италиански език и култура в кв. „Горна баня“. \r\n \r\n \r\n*** \r\n \r\nОт 9.00 часа кметът на София Йорданка Фандъкова ще присъства на откриването на учебната година в Първа Английска гимназия и 112 основно училище „Стоян Заимов“ на бул. „Александър Дондуков“ 60. \r\n \r\n*** \r\n \r\nОт 9.00 часа началникът на политическия кабинет на министъра на културата Ваня Бедрова ще даде старт на новата учебна година в Националното училище за изящни изкуства „Илия Петров”. \r\n \r\n*** \r\n \r\nОт 10.00 часа заместник-министърът на културата Амелия Гешева ще приветства учителите, родителите и учениците в Националното училище за танцово изкуство. \r\n \r\n*** \r\n \r\nОт 10.00 часа зам.-министърът на културата Румен Димитров ще поздрави учителите, родителите и учениците в Националната гимназия за приложни изкуства „Свети Лука“. \r\n \r\n*** \r\n \r\nОт 10.00 часа лидерът на БСП – София Калоян Паргов и общински съветници от левицата в Столичен общински съвет ще се включат в тържествата по случай първия учебен ден. Калоян Паргов ще участва в празника на Втора английска гимназия „Томас Джеферсън“ в ж.к. „Стрелбище“ на ул. „Траяновa врата“ 26. Иван Таков ще присъства на тържеството в 134-то СУ „Димчо Дебелянов“ на ул. „Пиротска“ 78. Николай Николов ще е в 19-о СУ „Елин Пелин“ на ул. „Яков Крайков“ 16. Альоша Даков ще се включи в откриването на учебната година в 119-о СУ „Акад. Михаил Арнаудов“ на ул. „Латинка“ 11. Борис Цветков ще бъде на първия учебен ден в 133-то „А. С. Пушкин“ на ул. „Цар Иван Шишман“ 1. \r\n \r\n*** \r\n \r\nОт 10.30 часа парламентарният секретар на Министерство на културата Весела Щерева ще присъства на откриването на учебната година в Националната професионална гимназия по полиграфия и фотография.  \r\n \r\n \r\n*** \r\n \r\nОт 14.20 часа в Национална галерия „Квадрат 500“ министър Боил Банов и министърът на външните работи на Индонезия Н. Пр. Ретно Марсуди ще открият индонезийска представителна колекция. \r\n \r\n*** \r\n \r\nОт 10.00 часа заместник-министърът на образованието и науката Деница Сачева ще участва в откриването на учебната година в 19-то СУ „Елин Пелин“. \r\n \r\n \r\n \r\n*** \r\n \r\nОт 12.00 часа, гражданският кандидат за кмет Мая Манолова ще обсъди с представители на дясно-центристки формации гражданска платформа за управление на столицата. \r\n \r\n \r\n*** \r\n \r\nОт 10.00 часа в София хотел Балкан ще се състои Българо-индонезийски бизнес форум с участието на министъра на външните работи на Република Индонезия Н. Пр. Ретно Марсуди. \r\n \r\n*** \r\n \r\nОт 11.00 в Голямата зала на Руския културно-информационен център ще се състои Международна конференция и среща на съучениците на Ивановския интернационален детски дом (Интердом), в която ще вземат участие над 100 випускника от Австрия, Азербайджан, България, Канада, Китай, Конго, Еквадор, Германия, Гърция, Хондурас, Кения, Латвия, Мексико, Молдавия, Русия, Словения, Испания, Великобритания и САЩ.  \r\n \r\n \r\n*** \r\n \r\nОт 11.00 часа в аула „Максима“ на Национална спортна академия „Васил Левски” тържествено ще бъде открита учебната 2019/2020 година. \r\n \r\n*** \r\n \r\nОт 11.30 часа на терасата на етаж 8 на НДК ще се състои пресконференция на открито за представяне на откриващия български филм и премиерните заглавия от програмата на Киномания.  \r\n \r\n*** \r\n \r\nОт 18.00 часа в Мраморното фоайе на Столична библиотека ще се проведат концерт с участието на проф. Йосиф Радионов (цигулка) и изложба на художника Андрей Михайлов под надслов „София, моя любов!“. Те са посветени на празника на София - 17 септември.  \r\n \r\n*** \r\n \r\nОт 19.00 часа в Централния военен клуб ще се състои концерт на Камерен ансамбъл „Софийски солисти  \r\n \r\n*** \r\n \r\nОт 19.00 часа в Дома на киното ще се състои премиера на филма „Съ нами Богъ“ . \r\n \r\n*** \r\n \r\nОт 9.30 часа на пл. „Никола Вапцаров” кметът на Общината Георги Икономов ще приветства учениците по повод новата учебна година. \r\n \r\n*** \r\n \r\nОт 9.00 часа кметът на Община Благоевград д-р Атанас Камбитов ще открие новата учебна 2019/2020 година в ПГСАГ „Васил Левски“. В 10.00 часа кметът ще поздрави учители и ученици в V СУ „Георги Измирлиев“. \r\n \r\n*** \r\n \r\nОт 8.30 часа до 9.30 часа в района на СУ „Св. св. Кирил и Методий“ и ОУ „Александър Георгиев – Коджакафалията“ приказни герои ще помагат на учениците да пресичат пешеходните пътеки в близост до учебните заведения. От 9.00 часа до 11.30 часа в двора на ОУ „Елин Пелин“ в к-с „Меден рудник“ служители на „Пътна полиция“, Българския червен кръст и Сдружение „SOS – ПТП“ ще запознаят учениците с правилата за безопасно движение по пътищата и оказването на първа долекарска помощ. Събитията са част от програмата на Европейската седмица на мобилността, която ще се проведе от 16 до 22 септември в Бургас. \r\n \r\n*** \r\n \r\nОт 9.00 часа във Факултета по медицина на Университет „Проф. д-р Асен Златаров“ на официалното откриване на учебната година ще присъстват кметът Димитър Николов и зам.-кметът по здравеопазване, социални дейности и спорт д-р Лорис Мануелян. \r\n \r\n*** \r\n \r\nВ 09.00 часа в ОУ „П. К. Яворов“ зам.-кметът по образование и култура Йорданка Ананиева ще присъства на откриването на учебната година. \r\n \r\n*** \r\n   \r\nОт 09.00 часа в ППМГ „Академик Никола Обрешков“ зам.-кметът по финанси, бюджет и икономически дейности Красимир Стойчев ще открие учебната година. \r\n \r\n*** \r\n \r\nОт 09.00 часа в ОУ „Васил Априлов“ зам.-кметът по европейски политики и околна среда Руска Бояджиева ще открие учебната година.  \r\n \r\n*** \r\n \r\nОт 09.00 часа в Професионалната гимназия по строителство, архитектура и геодезия „Кольо Фичето” – Бургас зам.-кметът по строителство, инвестиции и регионално развитие Чанка Коралска ще открие учебната година. \r\n \r\n*** \r\n \r\nВ 09.30 часа в Професионалната гимназия за чужди езици „Васил Левски“ зам.-кметът по образование и култура Йорданка Ананиева ще присъства на откриването на новата учебна година. \r\n \r\n*** \r\n \r\nОт 10.00 часа кметът Димитър Николов ще присъства на тържеството  по случай откриването на новата учебна година в Професионалната гимназия по механоелектротехника и електроника. \r\n \r\n*** \r\n \r\nОт 10.30 часа в централата на ГЕРБ на ул. „Конт Андрованти“ 5 ще се проведе приемна на народния представител от ГЕРБ Иван Вълков. \r\n \r\n*** \r\n \r\nОт 12.00 часа в затвора в Дебелт ще се проведе официална церемония по откриване на учебната година за лишените от свобода. \r\n \r\n*** \r\n \r\nОт 14.00 часа в училището към Затворническо общежитие „Дебелт“ заместник-министърът на правосъдието проф. Николай Проданов ще открие новата учебна година. \r\n \r\n*** \r\n \r\nОт 16.00 часа във филиала на Националната художествена академия кметът Димитър Николов ще открие новата академична година. \r\n \r\n*** \r\n \r\nОт 10.00 часа в двора на Медицински университет – Варна ще се състои празнична церемония за откриването на новата академична година. \r\n \r\n*** \r\n \r\nОт 14.30 часа в клуба на ВМРО - Варна на ул. „Цар Симеон“ 26 министърът на отбраната на Република България и председател на ВМРО - БНД Красимир Каракачанов ще представи кандидата за кмет на Варна за предстоящите местни избори, подкрепен от ВМРО - БНД. \r\n \r\n*** \r\n \r\nОт 8.30 часа кметът Даниел Панов ще открие учебната година в ОУ „Патриарх Евтимий“. В 8.45 часа Панов ще бъде в ОУ „Бачо Киро“. От 9.00 часа той ще присъства в ПМГ „Васил Друмев“. От 10.00 часа кметът ще открие учебната година в СУ „Емилиян Станев“. \r\n \r\n*** \r\n \r\nОт 12.00 часа в парковото пространство край паметника „Майка България“ кметът Даниел Панов ще открие изложбата „Десет причини да остана в моето Велико Търново“.  \r\n \r\n*** \r\n \r\nОт 9.00 часа кметът на Община Видин Огнян Ценков ще присъства на тържеството по случай откриването на новата 2019/2020 учебна година в СУ „Цар Симеон Велики“. То ще се състои в ОУ „Отец Паисий“ (бившето II-ро). В 10.00 часа ще поздрави учениците и учителите в ППМГ „Екзарх Антим I“. \r\n \r\n*** \r\n \r\nОт 8.30 часа кметът на Община Враца Калин Каменов ще открие новата учебна година в НУ „Св. Софроний Врачански“. В 09.00 часа той ще присъства на тържеството в ППМГ „Акад. Иван Ценов“, а в 09.30 часа – в СУ „Христо Ботев“. От 10.00 часа кметът ще бъде в ДГ „Европейчета“, от 10.30 часа в СУ „Васил Кънчов“, а в 11.00 часа – в Професионална техническа гимназия „Н. Й. Вапцаров\". \r\n \r\n*** \r\n \r\nОт 10.00 часа в двора на МУ - Варна ще се проведе тържествено откриване на новата академична година.  \r\n \r\n*** \r\n \r\nОт 17.00 часа в храм „Св. Софроний Врачански” ще пристигне честната глава на св. Климент Охридски и с това ще започнат честванията по повод 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация. Честната глава ще бъде посрещната от Врачанския митрополит Григорий, след което ще бъде отслужено празнично вечерно богослужение. \r\n \r\n*** \r\n \r\nОт 19.30 часа в района на бившата казарма ще бъде открит традиционният есенен панаир в Гоце Делчев. \r\n \r\n*** \r\n \r\nОт 09.30 часа кметът на Община Дупница ще бъде гост на откриването на новата учебна година в Основно училище „Климент Охридски”.  \r\n \r\n*** \r\n \r\nОт 09.00 часа кметът на Община Кюстендил Петър Паунов ще открие новата учебна година в ПМГ „Професор Емануил Йорданов”.   \r\n \r\n*** \r\n \r\nОт 10.00 часа кметът на Община Кюстендил Петър Паунов ще открие новата учебна година в Основно училище „Паисий Хилендарски”.  \r\n \r\n*** \r\n \r\nОт 8.30 часа заместник-министърът на образованието и науката Таня Михайлова ще открие новата учебна година в село Александрово. В 9.15 часа тя ще присъства на откриването в Националната гимназия по ветеринарна медицина в Ловеч. В 10.00 часа Михайлова ще бъде в ПЕГ „Екзарх Йосиф I“, а в 11.00 часа - в училище „Свети Седмочисленици“. \r\n \r\n*** \r\n \r\nОт 16.30 часа пред сградата на Община Нова Загора ще се проведе протест срещу обгазяване от инсталация за биогаз на фирма „Енерджи 2“ ООД – част от групата ГРАДУС.  \r\n \r\n*** \r\n \r\nОт 8.00 часа в храма „Св. Иван Рилски“ ще се състои молебен и водосвет за успех и благополучие на учениците през новата учебна година. \r\n \r\n*** \r\n \r\nОт 8.30 до 13.00 часа в район „Северен“ ще се проведе акция за безвъзмездно кръводаряване. Всеки желаещ може да дари кръв в заседателната зала на Районната администрация на бул. „Цар Борис ІІІ Обединител”. \r\n \r\n*** \r\n \r\nОт 9.15 часа в зала 1 на Апелативния съд ще се състои заседание по дело, образувано след протест на Прокуратурата срещу присъда на Окръжен съд – Пловдив, с която главният архитект на Община Асеновград К. А. и бизнесменът М. З. са признати за невинни по обвинение за подкуп.  \r\n \r\n*** \r\n \r\nОт 10.00 часа в зала 1 на Апелативния съд ще се състои заседание по дело, образувано след протест на Окръжна прокуратура - Хасково срещу оневиняването на ирански гражданин, обвинен за трафик на близо 156 килограма суров морфин на обща стойност над  5.7 милиона лева. \r\n \r\n*** \r\n \r\nОт 10.30 часа зам.-министърът на земеделието, храните и горите Янко Иванов ще открие академичната година в Аграрния университет в града. \r\n \r\n*** \r\n \r\nОт 10.30 часа в СУ „Димитър Матевски“ в жк. „Тракия“ заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще открие новата учебна година. \r\n \r\n*** \r\n \r\nВ 11.00 часа в зала 5 на Окръжния съд ще се проведе заседание по делото срещу Илия Ст., обвинен за убийството на научен сътрудник в Институт по растителни генетични ресурси гр. Садово. Убийството е извършено по особено мъчителен начин за убития и с особена жестокост. \r\n \r\n*** \r\n \r\nВ 11.00 часа, в пресклуба на БТА  ще се състои пресконференция на ПП „Свобода“. Лидерът ѝ Ивайло Дражев ще обяви кандидатът за кмет на Пловдив и водач на листата за общински съветници. \r\n \r\n*** \r\n \r\nВ 11.00 часа в АМТИИ „Проф. Асен Диамандиев“ ще се открие тържествено 56-ата си учебна година.   \r\n \r\n*** \r\n \r\nОт 13.30 часа в зала 1 на Апелативния съд ще се проведе заседание по делото срещу трима мъже, обвинени за контрабанда на 103 килограма хероин през ГКПП „Капитан Андреево“. \r\n \r\n*** \r\n \r\nОт 13.30 часа в Пловдивския университет ще бъде представена новата магистърска програма „Киберсигурност“ на университета. \r\n \r\n*** \r\n \r\nВ 14.45 часа в зала 2 на Районния съд ще се проведе заседание по делото срещу Красимир Ф., който към инкриминирания период е изпълнителен директор на „Кариери“ АД - Пловдив, и синът му Петър Ф., обвинени в причиняване на имотна вреда на 5 дружества. \r\n \r\n*** \r\n \r\nВ 15.00 часа в зала 1 на Районния съд ще се проведе заседание по делото срещу Кристиян К., обвинен за това че спомогнал на Антония Л., извършила престъпления, да избегне наказателно преследване. \r\n \r\n*** \r\n \r\nОт 18.30 часа до 19.45 часа пред сградата на Окръжната прокуратура на площад „Съединение“ ще се проведе протест.  \r\n \r\n*** \r\n \r\nОт 10.00 часа заместник-министърът на образованието и науката Петър Николов ще открие новата академична година в Русенския университет „Ангел Кънчев“. \r\n \r\n*** \r\n   \r\nОт 9.00 часа в училищата в община Силистра ще се състои тържествено откриване на новата учебна година. \r\n \r\n*** \r\n \r\nОт 8.30 часа кметът Живко Тодоров ще присъства на тържеството по случай новата учебна година в СУ „Иван Вазов“. В 9.30 часа той ще открие учебната година в СУ „Железник“. От 10.30 часа ще се включи в церемонията за началото на новата академична година в Тракийския университет, а от 11.30 часа и в откриването на многофункционалната спортна зала „Арена Академика“ в университета. \r\n \r\n*** \r\n \r\nОт 9.00 часа в шест старозагорски училища - НУМСИ „Христина Морфова“, Начално училище „Кольо Ганчев“, СУ „Иван Вазов“, СУ „Васил Левски“, 6-то ОУ „Св. Никола“ и 4-то ОУ „Кирил Христов“, ще се проведе акцията по раздаване на учебни тетрадки по родолюбие. \r\n \r\n*** \r\n \r\nОт 9.30 часа за,-кметът по образование Иванка Сотирова ще бъде гост на Девето основно училище „Веселин Ханчев“ по повод откриването на новата учебна година. Тя ще посети и Детска градина „Мечо Пух“ в 10.30 часа. \r\n \r\n*** \r\n \r\nОт 9.30 часа зам.-кметът инж. Янчо Калоянов ще открие учебната година в Професионална гимназия по строителство, архитектура и геодезия „Любор Байер“ \r\n \r\n*** \r\n \r\nОт 13.00 часа в зала 203 на Община Стара Загора кметът Живко Тодоров ще подпише Споразумение за сътрудничество с Регионалния съвет на КНСБ. \r\n \r\n*** \r\n \r\nОт 18.30 часа в зала „Байер“ ще бъде открита юбилейната изложба на Сашо Сандев „Времето“. \r\n \r\n*** \r\n \r\nОт 19.00 часа в Драматичния театър ще бъде представен спектакълът „Прелестите на изневярата“  на Драматичен театър „Гео Милев“.  \r\n \r\n*** \r\n   \r\nОт 9.30 часа ще се състои официалното откриване на новата учебна година в СУ „Сава Добропродни“.  \r\n  \r\n***  \r\n   \r\nОт 10.00 часа ще се състои тържествено откриване на учебната година в Профилирана езикова гимназия „Н.Вапцаров“.  \r\n \r\n***   \r\n   \r\nОт 13.00 часа в офиса на БТА-Шумен Демократична България - Шумен ще представи кандидата си за кмет за Община Шумен.  \r\n   \r\n*** \r\n   \r\nОт 13.30 часа в залата на Областния информационен център Научно-образователния център за наука, технологии, инженерство, математика и изкуства „СТЕАМ“ – Шумен и участниците в инициативата за създаване на туристическата атракция – дендрологичен маршрут „Шумен – зеленият град“ ще дадат брифинг. \r\n \r\n*** \r\n \r\nОт 18.30 часа на площад „Кристал“ ще се проведе дефиле, с което ДКТ „Васил Друмев“ ще открие 164-ия си сезон.  \r\n \r\n*** \r\n \r\nОт 9.00 часа кметът на Ямбол Георги Славов ще бъде гост на откриването на новата учебна година в ОУ „Любен Каравелов“. От 13.30 часа кметът ще сподели празненството по повод първия учебен ден и в ПГ „Васил Левски“. \r\n \r\n*** \r\n \r\nОт 10.00 часа главният секретар на Министерството на образованието и науката Албена Михайлова ще присъства на тържеството за откриване на новата учебна година в Езикова гимназия „Васил Карагьозов“.", "date": "2019.09.16", "title": "Предстоящи събития в страната за 16 септември (Агенция „Фокус“)"}
{"url": "http://www.focus-news.net/news/2019/09/16/2699355/sport-grigor-dimitrov-zapazi-pozitsiyata-si-v-svetovnata-ranglista.html", "text": "Тенис: Първата ракета на България Григор Димитров запази 25-ото място в световната ранглиста по тенис. Той се състезава през миналата седмица, като остана с актив от 1432 точки. \r\nСлед участието си в Откритото първенство на САЩ Димитров прогресира с 53 места в подреждането. В Ню Йорк той отстъпи на полуфиналите от Данийл Медведев. Новак Джокович (Сърбия) продължава да води с 9865 точки, следван от испанеца Рафаел Надал с 9225 точки и от швейцареца Роджър Федерер със 7130 точки.", "date": "2019.09.16", "title": "Спорт: Григор Димитров запази позицията си в световната ранглиста"}
{"url": "http://www.focus-news.net/news/2019/09/16/2699350/tass-zavarshi-tristrannata-sreshta-na-prezidentite-na-rusiya-turtsiya-i-iran.html", "text": "Завърши  тристранната среща на президентите на Русия, Турция и Иран, предава  TACC . \r\nСтраните се срещнаха за да обсъдят сирийската криза, както и други регионални въпроси. В момента се провежда пресконференция. \r\nПоследната среща в този формат се проведе през месец февруари. \r\n \r\n  Юлиян Марков", "date": "2019.09.16", "title": "ТАСС: Завърши  тристранната среща на президентите на Русия, Турция и Иран"}
{"url": "http://www.focus-news.net/news/2019/09/16/2699352/vladimir-putin-saglashenieto-za-razplashtane-v-natsionalni-valuti-mezhdu-rusiya-i-turtsiya-prakticheski-e-zavarsheno.html", "text": "Русия и Турция почти приключиха работата по подготовката на междуправителствено споразумение за разплащане в национални валути. Според уебсайта на Кремъл, руският президент Владимир Путин е казал това на разговори с турския президент Реджеп Тайип Ердоган в Анкара, предава  TACC . \r\n\"На 3 септември предадохме на турските си приятели проект на междуправителствено споразумение за разплащане в национални валути\", каза руският лидер. \"Ще ви помолим да отговорите на това възможно най-скоро. Освен това, това е резултат от действителната съвместна работа и работата е почти завършена.\" \r\nПутин припомни, че на 5 октомври Москва ще бъде домакин на международния форум „Руска енергийна седмица. \"Ще се радваме да видим турската делегация на най-високо ниво, ако президентът Ердоган намери време\", заяви руският лидер. Според него една от темите на диалога ще бъде развитието на инфраструктурата и доставките на газ, включително като се вземе предвид изпълнението на проекта „Турски поток“. \"Би било интересно да представим нашата визия за по-нататъшна работа в тази посока\", каза Путин. \r\nТой каза, че Руската федерация и Турция са постигнали значителни резултати през миналата година, като размерът на търговията е достигнал над 25 млрд. долара. \"За съжаление тази година има корекция\", добави президентът на Руската федерация. \"Ние вярваме, че това се дължи и на някои ограничителни мерки от страна на нашите турски партньори по продуктите на руската металургична и химическа промишленост, имам предвид торове.\" „Бихме помолили нашите турски приятели да обърнат внимание на това и да им обърнат по-голямо внимание при преговори с руски партньори“, заключи той. \r\n \r\n  Юлиян Марков", "date": "2019.09.16", "title": "Владимир Путин: Съглашението за разплащане в национални валути между Русия и Турция практически е завършено"}
{"url": "http://www.focus-news.net/news/2019/09/16/2698998/prodalzhava-gaseneto-na-pozhara-v-rayona-na-rilskiya-manastir-obzor.html", "text": "Пожарът е локализиран на площ около 9-10 дка до този момент. Комисар Тошко Бързилов, началник „Национален оперативен център“ към ПБЗН каза за Агенция „Фокус“, че днес на място са работили 106 души – 25 пожарникари, 42 души от Югозападно държавно предприятие, 14 служители на Национален парк „Рила”, 12 доброволци и служители на горското стопанство в този район и 10 души от Рилския манастир. Бързилов допълни, че е участвал и хеликоптер от Българската армия в гасенето. „Направени бяха неимоверни усилия да бъде закарана вода до мястото на пожара“, посочи още той. По думите му тази нощ ще има екипи от пожарникари и охрана на мястото.  „Хеликоптерната армия е работи от 9.00 часа и подпомага нашите действия с подаване на вода с помпи вода, но на този етап е рано да се каже, че пожарът е ограничен напълно“, посочи той. Пожарът се гаси трудно, защото е предимно тор и има пораснал мъх. Комисар Бързилов подчерта, че няма пострадали. Всички хора са инструктирани. \r\nСигналът за пожара в района на Сухото езеро в Рила е получен около 9.00 часа на 14 септември. Огънят се е простирал на площ от 2 дка. Пожарът е във високата част на Рила и затова е труднодостъпно за техника и работата е предимно на ръка. Следобед пожарът се разрасна на 3 декара площ. 15 служители на пожарната, 20 служители на Национален парк \"Рила\" и 20 служители на Югозападното предприятие са се включили в гасенето. В 15.24 ч. вертолет Ми-17 от авиобаза \"Крумово\" излетя, за да окаже помощ в гасенето на пожара. Огънят е обхванал трудно достъпен терен на височина 1 800 – 2 000 метра и това налага използването на вертолета.", "date": "2019.09.16", "title": "Продължава гасенето на пожара в района на Рилския манастир (ОБЗОР)"}
{"url": "http://www.focus-news.net/news/2019/09/16/2699354/the-jerusalem-post-izraelskiyat-premier-e-bil-gotov-da-otmeni-izborite-i-da-zapochne-voyna-s-gaza.html", "text": "Израелският премиер Бенямин Нетаняху е бил готов да започне война с  Газа, което щеше да отложи общите избори, предвидени за вторник, съобщи израелският вестник Haaretz, цитиран от англоезичното издание  The Jerusalem Post . \r\nHaaretz  съобщи, че съветникът по националната сигурност Меир Бен-Шабат се е срещнал с Ханан Мелцер, ръководител на Централната избирателна комисия, по настояване на главния  прокурор Авичай Манделблит за възможна военна операция. \r\nСпоред публикацията, акцията е прекратена миналия вторник „в последния момент“ от Манделблит, който е заявил, че планът изисква одобрението на кабинета за сигурност. \r\nСлед публикуването на информацията в понеделник, лидерът на \"синьо-белите\" и бивш началник-щаб на израелската армия Бени Ганц написа в социалната мрежа „Туитър\", че \"Нетаняху отиде твърде далеч с политически цели. Сега той губи и иска да ни вкара във война, за да отложи изборите. Това е сценарий, подходящ за сериала „Къща от карти“ а не за държавата Израел. “ \r\nКандидатът от Демократичния съюз и бивш заместник-началник на щаба Яир Голан заяви, че Нетаняху не е действал от гледна точка на сигурността, но може би е искал да подобри позицията си преди изборите. \r\n„Какво застави Нетаняху да разгледа мащабна военна операция и какъв беше балансът за премерен отговор? Имаше ясна преценка за сигурността тук, лична обида или желание за подобряване на позициите преди избори, \"попита той в в „Туитър“.\" Вероятно никога няма да разберем, …“ \r\nДва дни след ракетния огън, за който се смята, че е изстрелян от палестинската групировка  „Ислямски джихад“, Нетаняху предупреди, че Израел може да няма друг избор, освен да започне военна операция в Газа, за да свали „Хамас“. \r\n„Изглежда няма да има друг избор, освен да започнем широкомащабна кампания в Газа - каза Нетаняху“. „Вероятно няма да има избор, освен да свалим режима на „Хамас“. Хамас не упражнява своя суверенитет в Ивицата Газа и не предотвратява атаките.“ \r\n \r\n  Юлиян Марков", "date": "2019.09.16", "title": "The Jerusalem Post: Израелският премиер е бил готов да отмени изборите и да започне война с Газа"}
{"url": "http://www.focus-news.net/news/2019/09/16/2698999/tass-sasht-smyatat-che-liderat-na-britanskite-leybaristi-dzheremi-korbin-mozhe-da-zapochne-da-predava-razuznavatelni-danni-na-rusiya-ako-stane-premier.html", "text": "b> Лондон.   Ако ръководителят на Лейбъристката партия на Великобритания Джереми Корбин стане министър-председател, е възможно той да започне да предава конфиденциална информация на руските и на иранските власти, се казва американски доклад, предава  ТАСС , като се позовава на британския вестник  The Daily Telegraph . \r\nДокладът е съставен от бивши съветници на президента на САЩ Доналд Тръмп, откъси от които бяха публикувани в електронното издание на вестника.  \r\nДокладът, чиито автор е професора от военния колеж на Американската армия Азим Ибрахим, призовава Тръмп  да не предоставя на Лондон поверителна информация, както и да се застъпи за намаляване на ролята на Обединеното кралство в НАТО, ако Лейбъристката партия на Джеръми Корбин спечели евентуални предсрочни общи избори и той бъде избран за премиер. \r\n„Препоръчително е от страна на САЩ да обмислят сериозно намаляването на ролята или изключването на правителството под ръководството на Корбин от групата „Петте очи “, както и временно понижение на статута (на Лондон) в НАТО“, заключава докладът. \r\nТекстът на доклада отбелязва „голям риск информацията, предавана на Корбин и неговите съюзници, особено за Иран и Русия, да бъде застрашена“.  \r\n\"Корбин може активно да застане на страната на Русия и да блокира или възпрепятства всякакви действия, които му се струват враждебни на интересите (руският президент) Путин\", се казва в доклада. \r\nПредставител на лейбъристите от своя страна каза, че Корбин ще положи всички усилия за защита на британския народ, а неназован източник в Лейбъристката партия посочи, че авторите на информацията са представители на Републиканската партия на САЩ, които „разбира се, искат да спасят властта“ на „пудела“ на американският президент Доналд Тръмп Борис Джонсън. \r\n \r\n  Теодор Пенев \r\n***", "date": "2019.09.16", "title": "ТАСС: САЩ смятат, че лидерът на британските лейбъристи Джереми Корбин може да започне да предава разузнавателни данни на Русия, ако стане премиер"}
{"url": "http://www.focus-news.net/news/2019/09/16/2699000/voice-of-america-nato-tryabva-da-raboti-za-osiguryavaneto-na-bezopasni-izbori-v-afganistan-smyata-amerikanski-general.html", "text": "Съюзниците от НАТО трябва да очакват „увеличено насилие“ по време на предстоящите президентски избори в Афганистан и да работят за безопасността на страната, съобщава  Voice of America , цитирайки думите на генерала от военновъздушните сили на САЩ Тод Уолтърс. \r\nТой заяви пред репортери, че изборите „вероятно няма да са перфектни“, но НАТО ще „планира и изпълни“ задачите си за осигуряването на безопасност на изборите в страната на 28 септември. \r\n„Имаше много драма свързана с Афганистан и в този момент сигналът, който изпращаме към нашите партньори в НАТО е, че САЩ са ангажирани и алиансът е ангажиран (за безопасността) и мисията ни все още остава“, заяви Уолтърс. \r\nБританският маршал от Кралските военновъздушни сили на Великобритания Стюърт Пийч добави, че няма разделения в алианса по отношение на Афганистан. \r\n„Влязохме в Афганистан заедно и всякакви промени ще правим заедно“, заяви той. \r\nПо-рано стана ясно, че преговорите за мир с групировката на талибаните в страната са се провалили, след като Доналд Тръмп отмени планираните разговори с висши представители на движението.  \r\n \r\n  Теодор Пенев \r\n***", "date": "2019.09.16", "title": "Voice of America: НАТО трябва да работи за осигуряването на безопасни избори в Афганистан, смята американски генерал"}
{"url": "http://www.focus-news.net/news/2019/09/16/2698997/predsedatelyat-na-parlamenta-tsveta-karayancheva-pretarpya-paten-intsident-obzor.html", "text": "Председателят на парламента Цвета Караянчева претърпя пътен инцидент. При катастрофата освен председателят на Народното събрание са пострадали още двама души. Инцидентът е станал на пътя Шумен – Силистра. Сигналът е подаден малко след 10.30 часа днес. \r\nПо първоначални данни на  МВР  на главен път Шумен – Силистра на около 150 м след разклона за село Върбак 31-годишната водачка на лек автомобил „АУДИ А4“ на ляв завой навлязла в опесъчен участък, загубила контрол над колата и се ударила в насрещно движещ се лек автомобил. Водачите са изпробвани за алкохол, пробите са отрицателни. \r\nЦвета Караянчева коментира инцидента с публикация във  фейсбук  профила си. Тя заяви, че е в добро състояние и изказа благодарността си за загрижеността на обществото. Вследствие на инцидента Караянчева е със счупена раменна става. Председателят на Народното събрание благодари на екипа в болницата в Шумен. \r\nОт  Национална служба за охрана  съобщиха, че предстои изясняване на причините и вината за катастрофата. От службата добавиха, че благодарение на бързата и точна реакция на водача на НСО са ограничени щетите от удара. От НСО коментираха още, че причина за пътния инцидент и вината за причиняването му ще бъдат установени в рамките на текущото разследване.", "date": "2019.09.16", "title": "Председателят на парламента Цвета Караянчева претърпя пътен инцидент (ОБЗОР)"}
{"url": "http://www.focus-news.net/news/2019/09/16/2699001/ria-novosti-ukrainskoto-vanshno-ministerstvo-obyavi-podgotovkata-na-paket-ot-predlozheniya-za-zhitelite-na-donbas.html", "text": "Ръководителят на Министерството на външните работи на Украйна Вадим Пристайко по време на годишния стратегически форум  в Ялта, заяви, че властите в страната подготвят редица предложения за улесняване на живота на хората, живеещи на територията на Донбас, която не е контролирана от Киев, предава  РИА Новости , като се позовава на украински източници. \r\nРъководителят на украинското външно министерство подчерта, че президентът на страната Владимир Зеленски иска да стигне до окончателно решение на ситуацията в Донбас. \r\nМерките ще бъдат свързани с поправяне на моста при Луганск и извеждане на украинските войски от областта. \r\n\"Готови сме да опростим живота на хората, за това е нужно те да слушат радиото и да гледат телевизия.“ \r\nМинистърът отбеляза, че тези мерки ще се различават от предложенията на предишните органи. \r\nПо-рано Зеленски обяви подготовката за изтегляне на силите за сигурност на Киев в Донбас на два етапа, първо от полигона Златово - Петровско, а след това на цялата територия, след което, според него, ще настъпи пълно прекратяване на огъня. \r\n \r\n  Теодор Пенев \r\n***", "date": "2019.09.16", "title": "РИА Новости: Украинското външно министерство обяви подготовката на пакет от предложения за жителите на Донбас"}
{"url": "http://www.focus-news.net/news/2019/09/16/2698996/parvo-poseshtenie-na-vanshen-ministar-na-indoneziya-v-balgariya-ot-25-g-nasam-obzor.html", "text": "Вицепремиерът и министър на външните работи Екатерина Захариева се срещна с индонезийския министър на външните работи Рътно Марсуди. Това е първо посещение на външен министър на Индонезия в България от 25 години насам. Рътно Марсуди е първата жена - министър на външните работи на Индонезия. \r\nВицепремиерът и министър на външните работи Екатерина Захариева и министърът на външните работи на Индонезия Рътно Марсуди се договориха България и Индонезия да активизират сътрудничеството във всички области като увеличат стокообмена си двойно за следващите 5 години. „Много се радвам, че след срещата ни в Монреал преди година, за 2018 г. стокообменът между двете страни се е увеличил с около 150 процента до 222 млн. долара, а за първите месеци на 2019 г. с повече от 300 процента. Но това е крайно недостатъчно за възможностите, които имаме. Затова съм убедена, че бизнес-форумът утре и смесеното заседание на двете правителства, за което се договорихме днес, ще доведат до удвояване на стокообмена за следващите 5 години“, заяви Екатерина Захариева. “Нека се събираме по-често и да активизираме икономическото сътрудничество. Нашето производство е много конкурентно способно. Дори изнасяме повече стоки за Германия, отколкото внасяме“, призова Екатерина Захариева. Вицепремиерът изрази надежда, че скоро ще бъдат подписани и споразумения за сътрудничество в сферата на образованието, както и в сферата на транспорта. „Българските пристанища могат да бъдат врата за индонезийските стоки на европейските пазари“, каза Екатерина Захариева. „Беше крайно време външен министър на Индонезия да дойде на посещение в София. България и страните от Централна и Източна Европа имат огромен потенциал. Стремежът ни е да подобрим отношенията си с България“, заяви Рътно Марсуди. Тя потвърди позитивните тенденции в търговските отношения и насърчи повече българи да посетят страната й: „Има 15 % ръст в посещенията на българи в Индонезия. Ние сме интересна дестинации с над 17 хиляди острова и имаме какво да предложим на туристите“. Екатерина Захариева и Рътно Марсуди обсъдиха възможностите за увеличаване на туристическия обмен, както и откриването в Индонезия на български визови центрове по модела на тези в Русия, Индия и Китай, които да улеснят посещенията на индонезийците в България. \r\nИндонезия е най-голямата мюсюлманска държава в света като почти 90 на сто от населението й изповядва исляма. Във фокуса на разговорите между Екатерина Захариева и Рътно Марсуди бе и сътрудничеството в сферата на междукултурните и междурелигиозни отношения в името на толерантността и борбата с дискриминацията. „Можем да изнасяме заедно познания за толерантност“, заяви външният ни министър, според която страните от ЕС и Индонезия трябва да работят заедно срещу дискриминацията. \r\nМинистър Захариева потвърди подкрепата на България за Индонезия по всички европейски въпроси. Индонезия е приоритетен партньор на България в Югоизточна Азия, с нарастваща политическа и икономическа тежест като най-голям член на Асоциацията на страните от Югоизточна Азия (АСЕАН), член на Г-20, както и като третата най-многолюдна демокрация в света. \r\n \r\nТеодора ПАТРОНОВА", "date": "2019.09.16", "title": "Първо посещение на външен министър на Индонезия в България от 25 г. насам (ОБЗОР)"}
{"url": "http://www.focus-news.net/news/2019/09/16/2699003/aleksis-tsipras-gord-sam-s-dogovora-ot-prespa-zapazihme-gratskiya-harakter-na-kulturnoto-nasledstvo-na-makedoniya.html", "text": "Лично аз съм много горд с Договора от Преспа, договор, който ще остане в историята, заяви лидерът на гръцката опозиционна партия СИРИЗА Алексис Ципрас, отговаряйки на пресконференция в рамките на международния панаир в Солун, цитиран от кореспондента на Македонската информационна агенция (МИА) и македонското електронно издание  “МКД“ \r\nБившият гръцки премиер коментира политическата цена, казвайки, че въпреки че е огромна, той не се колебае и се гордее, че е направил това, тъй като това е крачка напред за Гърция и за укрепване на доверието в страната, съобщава кореспондентът на МИА от Солун. \r\n\"Споразумението от Преспа е споразумение, което ще остане  в историята. Аз лично съм много горд с него, два пъти горд, защото не отстъпих въпреки очевидната политическа цена, която бих платил, след като видях абсолютно лицемерната позиция на тогавашния опозиционен лидер. Два пъти съм горд. Веднъж съм горд, че разсякох Гордиевия възел във външната ни политика, поставяйки основите и предпоставките за мир и добросъседство, като създадох съюзник, който за съжаление имахме като враг срещу нас в предишни години. Ние запазихме гръцкия характер, културното наследство на Македония “, каза Ципрас. \r\nПо отношение на реакциите на гражданите, особено от северната част на страната, бившият гръцки премиер ги призова да седнат и да помислят трезво дали Гърция с Договора от Преспа спечели или загуби позиции, особено дали страната спечели или загуби, когато спечели съюзник в регионът не е оставил отворена вратата за, както каза Ципрас, „трети страни да играят решаваща роля в Балканския регион, и по-специално на границата“. Успоредно с това той отново критикува „Нова демокрация“ за лицемерната им позиция по сделката. \r\n„Нека седят трезво и като цяло направят собствени изводи за онази лицемерна позиция, лицемерието на тогавашната опозиция, която говореше за предателство, и сега казва за тази иначе „коварна сделка“, че не само ще се придържа към нея, но и ще следи за нейното изпълнение, както Дора Бакояни каза. Нека всички стигнат до заключение за това кое е популизъм и кое не е популизъм “, каза Ципрас на днешната пресконференция в Солун, отговаряйки на въпрос на журналист. \r\n \r\n  Юлиян Марков \r\n***", "date": "2019.09.16", "title": "Алексис Ципрас: Горд съм с договора от Преспа, запазихме гръцкия характер на културното наследство на Македония"}
{"url": "http://www.focus-news.net/news/2019/09/16/2699006/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Атаките по саудитската петролна индустрия и рисковете за световната икономика, както и проблемите в управляващта коалиция в Молдова са сред темите в руския печат. \r\n*** \r\n \r\n Въздушният удар на хутите с дронове върху най-важните енергийни съоръжения на Саудитска Арабия и суровите изявления на САЩ срещу Иран могат да се превърнат в нова пълномащабна война в Близкия изток. Саудитска Арабия вече призна загубата на половината от производството на петрол. Експертите прогнозират увеличение на цените на петрола над 100 долара за барел и нова глобална икономическа криза, пише руският вестник  “Взгляд“ . \r\nВ неделя Саудитска Арабия призна загубата на половината от производството си на петрол поради терористични атаки с дронове срещу петролната компания „Сауди Арамко“. Атака бе извършена срещу най-големия в света комплекс за рафиниране на нефт, както и рафинерия, в която се намира второто по големина нефтено находище на кралството. \r\n \r\nМинистърът на енергетиката на Саудитска Арабия Абдел Азиз бин Салман заяви, че производството на петрол на „Сауди Арамко“ е намаляло с 50% в резултат на атаките. Освен това, според него, „нападението доведе и до прекратяване на свързаното производство на газ в размер на около 2 милиарда кубически фута, който се използва за производство на 700 хиляди барела втечнен природен газ, което ще намали наполовина запасите на етан и втечнен природен газ “. \r\nВ същото време въобще не се говори за бързо възстановяване на производството: Телевизионният канал Al Jazeera, позовавайки се на собствени източници, заяви, че сроковете се измерват не в дни, а в седмици. \r\nПрави впечатление, че отговорността за нападението бе поета от йеменските бунтовници хути. Съединените щати обаче не вярват в тази версия и обвиняват в участие в атаките Иран. Вашингтон вече заплаши Иран със съкрушителен удар върху петролните съоръжения, което би трябвало да повлияе на \"лошото поведение\" на Техеран. \r\nМеждувременно Иран не се уплаши от заплахите на САЩ и припомни, че американските военни съоръжения са под строг контрол. По-специално командирът на военно-въздушните сили на Ислямския революционен гвардейски корпус (КСИР) Амир Али Хаджизаде каза, че става дума за две американски бази и един американски кораб. \r\n\"Базата Ал-Удейд (разположена в Катар), базата Ал-Зафра (разположена в ОАЕ) и един американски кораб в Оманския залив са под прицел и в случай на реакция от Америка, ние ще ги ударим\", каза той пред РИА Новости. \r\nЕксперти твърдят, че атаката с дронове върху саудитските петролни съоръжения е акт на война. Това може да се превърне в пълномащабен конфликт в случай на изпълнение на американски заплахи срещу Иран. Междувременно дългосрочното намаляване на производството на петрол ще доведе до по-високи цени на черното злато и тогава цената може да достигне повече от 100 долара за барел. \r\nПредседателят на Съвета по външна и отбранителна политика Федор Лукянов каза пред вестник  „Взгляд“, че ситуацията е много по-сериозна, отколкото може да изглежда. Всичко това рискува да се превърне в съвсем реална криза, каза той. \r\n„Атака на йеменски хути с помощта на десет дрона на две саудитски рафинерии сериозно подкопава енергийната сигурност в света. Ситуацията е много тревожна, защото за разлика от други случаи никой нищо не отрича. Потенциално възниква реална криза. Хутите поеха отговорност, тоест това е акт на война. Което засяга такава важна област от международния живот като глобалните доставки на петрол. Естествено, САЩ и големите държави няма да пренебрегнат това. Възможно е да възникне много опасна ситуация - не въображаема криза, а много реална “, каза политологът. \r\nВ същото време той добави, че обвиненията и заплахите от страна към Иран от САЩ вече не изненадват никого. „Обменът на такива заплахи като цяло е рутина в отношенията между САЩ и Иран. Но думите, както винаги, ще бъдат по-силни от действията, както обикновено се случва. Тръмп е известен като човек, който не обича да нанася удари. Особено тези, които наистина водят до последствия. Засега ще остане на риторично ниво. Всички обаче разбират, че може да последва опасна ескалация “, добави Лукянов. \r\nСпоред него сега би било полезно да се започне дипломатическа инициатива с цел предотвратяване на ескалация както в петролния сектор, така и в отношенията между Саудитска Арабия и Иран. \r\n\"Русия дори трябва да направи това, защото има добри отношения с Иран и Саудитска Арабия\", каза експертът. \r\nСпоред политолога всички се интересуват от устойчив петролен сектор: „САЩ не просто обещаха да компенсират„ всякакви смущения на петролния пазар “. Те могат да дадат част от своите ресурси и резерви на пазара. През последните години работим много тясно със Саудитска Арабия, за да направим пазара на петрола управляем и стабилен. И никой не се нуждае от такива форсмажорни обстоятрелства “, каза експертът. \r\nМеждувременно политическият анализатор от Института за управление на комуникациите Марат Баширов отбеляза в канала си в социалната мрежа „Телеграм“, че \"атаките с рояци от малки дронове“ ще се превърнат в най-вероятното оръжие на бъдещето срещу инфраструктурни съоръжения. „Наземните системи за противовъздушна отбрана, унищожаващи такива летателни средства, все още се развиват, а за ефективни въздушни дронове - изтребители чуваме само на някои изложби. Следователно за известно време нашите енергийни съоръжения, същата петролна индустрия, също ще бъдат застрашени. Всички те са на открито и техните опасни технологични елементи не са бронирани. Те нямат чадъри за противовъздушна отбрана и цялата защита е предназначена за физическо проникване по земя “, пише експертът. \r\nЗаместник-директорът на Института за социален анализ и прогнозиране, Владимир Назаров, заяви пред вестник „Взгляд“, че развитието на ситуацията и загубите зависят от това колко бързо Саудитска Арабия ще върне производството на същото ниво. \r\n„След няколко дни производството ще бъде много по-ниско, отколкото беше, няма от какво да се притеснявате. Защото има много големи резерви, включително в САЩ и Япония. Ако ситуацията се влоши, последиците ще бъдат сериозни “, каза експертът. \r\nНазаров отбеляза, че Вашингтон със своите заплахи срещу Иран само влошава ситуацията на петролния пазар. Изпълнението на заплахи може да повтори увеличението на цените, което се наблюдаваше по време на войната срещу Ирак. \r\n„Заплахите на САЩ могат да изострят ситуацията. Последният път, когато САЩ започнаха война срещу Ирак, цените скочиха много. Това може да се повтори, ако САЩ започнат мащабна операция срещу Иран. Невъзможно е да се оцени вероятността, това е нещо непредвидимо. \r\nДосега администрацията на Тръмп не изпълнява своите заплахи, както беше в случая със Северна Корея. И срещу Китай тяхната реторика ескалира, но ми се струва, че те просто искат да затегнат позицията си колкото е възможно повече в процеса на преговори. Те не искат да стигнат до края, а просто искат да сплашват. Да се надяваме, че същото е и по отношение на Иран, а не подготовката за война, която не може да бъде изключена “, каза политологът. \r\n \r\nАко САЩ изпълнят заплахите си, реакцията на Иран ще играе роля. Но ако те бомбардират петролни съоръжения, това ще бъде началото на войната, отбеляза експертът. \r\nДоцент Алисен Алисенов заяви пред изданието, че е нанесен мощен удар върху саудитския петролен сектор. Ситуацията обаче може да се развие в полза на Русия. Той обясни, че икономическият отговор на събитията в Саудитска Арабия е различен. Тя може да бъде разделена на реакцията на инвеститорите в краткосрочен и дългосрочен план. \r\n„Производството на петрол в Саудитска Арабия спадна след атаката. Това ще стимулира пазара за повишаване на цените. Степента, в  която производството е намалено, ще бъде много значима за петролния пазар. Заплахата от нападение върху иранските петролни съоръжения не подобрява ситуацията. Ако не друго, пазарът няма да е готов за значително увеличение на цените на петрола тъй като световната икономика се забави, търсенето спадна, няма и перспективи за растеж “, каза икономистът. \r\nВ същото време той подчерта, че намаляване на производството на петрол в Саудитска Арабия ще бъде в полза на Русия. \r\n„Това ще бъде плюс за нас в краткосрочен план, защото повишаването на цените на петрола ще увеличи натрупването на парични запаси, тъй като Централната банка активно купува чуждестранна валута за Министерството на финансите. В такъв период тези покупки могат да бъдат рекордни, това ще позволи формирането на резерви с ускорени темпове. И това може да допринесе за решението на Министерството на финансите да намали фискалната тежест, но много ще зависи от това колко е значителен ръстът на покупките “, обясни Алисенов. \r\nВ същото време експертът добави, че Съединените щати не желаят повишаването на цените на петрола, така че е малко вероятно те да нанесат удар върху иранските петролни съоръжения. Той отбеляза също, че атаката с дронове срещу Саудитска Арабия не е била случайна. \r\n„Можеше да е била планирана, за да се засили санкционният натиск срещу Иран, тъй като предишните опити на САЩ да постигнат това с помощта на световната общност не бяха особено успешни. И това събитие може вече да се превърне в повод за удар върху Иран и реакцията на Запада вече няма да е толкова сурова. Защото Западът също не иска повишаването на цените и тарифите на петрола, тъй като световната икономика се забавя, включително в еврозоната. \r\nАко бъдат нанесени удари срещу иранските петролни съоръжения, тогава цените на горивата ще нараснат бързо. Тази стъпка носи огромни рискове. Техеран ще отговори в този случай, ще има мащабен конфликт, който ще предизвика огромно увеличение на цените. Тогава ще се достигне цена, много по-висока от 100 долара за барел “, заключи експертът. \r\nНеговото мнение се споделя от анализатори и търговци от Reuters. Според експерти, след атака с дронове в Саудитска Арабия, цените могат да скочат 5-10 долара за барел в първия търговски ден. В дългосрочен план цените могат да се повишат до 100 долара за барел. \r\n*** \r\n \r\n Атаката с дронове върху петролната инфраструктура на Саудитска Арабия е тревожно събитие за петролния пазар, заяви говорителят на Кремъл Дмитрий Песков пред  \"Ведомости\" . \r\n„Разбира се, всяка такава турбуленция не допринася за стабилизирането на енергийния пазар“, каза той, като отбеляза, че президентът, „разбира се, е запознат с тези събития“. \r\nСпоред Песков саудитската страна не е потърсила помощ от Русия и други страни. „Не се знае дали имат нужда от помощ. Едва ли. Самите те имат всички необходими възможности “, обясни говорителят. \r\nПрез нощта на 14 септември “Сауди Арамко”, националната петролна компания на Саудитска Арабия, беше нападната с дронове. По-специално беше атакуван най-големият в света комплекс за рафиниране на нефт, разположен в източната част на страната. Това доведе до намаляване на производството на петрол в Саудитска Арабия наполовина - с 5,7 милиона барела на ден. \r\nЙеменските бунтовници хути поеха отговорност за нападението, но САЩ поставиха под въпрос участието им и обвиниха иранските власти за случилото се. Техеран отхвърля тези твърдения. \r\n*** \r\n \r\n Управляващата коалиция в Молдова може да се разпадне, пише руският вестник  „Независимая газета“  в материал, представен без редакторска намеса. \r\nУникалността на настоящата ситуация в Молдова - след избирането на президента и новия парламент - се крие в нестандартната управляваща коалиция, създадена от левите и десни партии. Социалистическата партия, водена от председателя на парламента Зинаида Гречани, получи повече гласове от другите парламентарни партии. Но й липсваха мандатите да създаде парламентарно мнозинство. Социалистите, чийто неформален лидер е президентът Игор Додон, имаха два варианта: да се обединят с Демократическата партия на Молдова(ДПМ), която управляваше Молдова преди изборите, или с блока на десни партии АКУМ (Сега- бел. прев.). Съюзът с демократите щеше бъде възприет негативно от електората на социалистите, който подобно на привържениците на АКУМ се опитва да отстрани от властта всички, които са свързани с Демократическата партия и нейния лидер, олигарх аВладимир Плахотнюк. Той буквално държеше контрола над страната в ръцете си, в резултат на това Молдова беше наречена в Европа „превзета от олигарсите държава“. Неприязънта към старото правителство бе подсилена от факта, че с негово участие бяха ограбени три молдовски банки, в които пенсионерите също пазеха парите си. Те все още не са намерили и не са върнали 1 милиард долара, въпреки че бившият премиер Владимир Филат е арестуван по случая на „кражбата на века“, а друг бивш глава на правителството Юри Леанка е обвинен в участие в измамна сделка заедно с редица други висши служители. Вярно е, че те са на свобода, а някои напуснаха  страната като Владимир Плахотнюк, който сега не се знае къде живее: или в САЩ, или в Швейцария. Новото правителство заплашва да го намери с помощта на Интерпол, но обикновените граждани на Молдова, които сега трябва да върнат откраднатите от първите лица на страната пари в бюджета на републиката, не вярват в добрия край на историята. На първо място, защото новите власти чуват въпрос: как бяха освободени престъпниците от страната, но все още нямат отговор на него. \r\nВъпреки това мнозина в Молдова се надяват, че управляващата коалиция, представена от многоизмерни партии, ще изведе републиката от кризата, в която се намира. Освен това създаването на коалицията беше приветствано от Руската федерация, ЕС и САЩ. Ако съюзът на десни и леви не се разпадне, тогава страната ще има надежда за бъдещето, а партньорите на Молдова ще имат модел, който може да се използва в други проблемни страни, например Украйна. \r\nКоя е слабата точка на коалицията? На първо място, това са външнополитическите вектори на партиите членки. Социалистите, за които половината от населението на страната гласува са за възстановяване на връзките с Русия и, трябва да отбележим, успешно работят в тази посока. Това е особено вярно за президента Додон, който се радва на доверието на Владимир Путин и затова се стреми към търговските предимства на страната, отварянето към руския пазар, както и понижаването на цените на газа. Успехът на социалистите на източния фронт не е много популярен за премиера Мая Санду, която е ориентирана към САЩ и би искала да намали влиянието на Русия върху страната си. Тя обаче разбира, че хората се нуждаят от конкретни действия, а не от обещания. Това, което Додон направи за молдовските фермери, селяни и компании - доставчиците на храни в Руската федерация, вече оцениха. Защото Санду трябва да каже, че и тя е за развитието на връзки с Русия, но премиерът не забравя да припомни: руските войски трябва да бъдат изтеглени от Приднестровието и е добре миротворците да си тръгнат с тях. Това в Кишинев се обяснява с факта, че в Молдова няма война почти 30 години и няма да има нова. Следователно е достатъчно да се въведат международни граждански наблюдатели в зоната на бивши военни операции вместо миротворци. Вярно е, че това не се одобрява в Приднестровието. Но как да бъдат накарани жителите на непризнатата република да се съгласят с позицията на Кишинев? Президентът на Приднестровието Вадим Красноселски заяви пред  НГ, че това е празно начинание, тъй като Тираспол няма намерение да отстъпи от собствената си позиция и това е независимост и сближаване с Русия. \r\n \r\nВъпреки това Кишинев се надява на промени в приднестровския политически сектор. В същото време президентът Додон се опитва да използва метода с моркова, обещавайки на приднестровците щастлив съвместен живот, а на руското ръководство - перспективите за разширяване на влиянието на Москва върху Молдова като цяло. Десните партии искат да върнат Приднестровието под свой контрол, но в същото време не дават нищо в замяна, както на региона, така и на Москва. Блокът АКУМ обикновено предпочита да не води разговори с Москва, но западните партньори го съветват да прави друго. А Санду обещава да посети Москва. Първоначално ставаше дума за посещение на 12 септември, но в този ден тя заяви, че все още не знае кога ще отиде в Русия. А на 16 септември Санду ще посети САЩ. \r\n \r\nПрез изминалата седмица министърът на външните работи на Молдова Николае Попеску пристигна в руската столица. Той се срещна с министъра на външните работи на Русия Сергей Лавров и ръководителя на комисията по външните работи  на Съвета на федерацията на Руската федерация Константин Косачов. Попеску отбеляза, че Република Молдова (РМ) възнамерява да нормализира отношенията с Русия при условие, че „не се преразглежда споразумението за асоцииране между Република Молдова и Европейския съюз, не се преразглежда участието на страната в зоната за свободна търговия на ОНД, не се преразглежда и отговорно е да продължим сътрудничеството си с НАТО по индивидуален план за действие. \" „Но отново, предвид нашия неутралитет като държава“, каза той. И добави: \"Основата на външната ни политика и основата на отношенията ни с Руската федерация е, че ще продължим да настояваме за необходимостта от изтегляне на руските войски и оръжия от Приднестровието.\" \r\n \r\nМеждувременно Игор Додон се опитва да поддържа коалицията. Онзи ден той каза, че в близко бъдеще може да бъде подписано ново споразумение между Партията на социалистите и блока АКУМ. \r\nРъководителят на РМ отбеляза, че вижда готовността за това на лидерите на десния блок Мая Санду и вицепремиера Андрей Настасе в рамките на дискусиите, проведени с тях в последните дни. Президентът на Република Молдова потвърди, че възнамерява да предаде послание на правителството през следващата седмица. \r\nНо може би всичко зависи от Санду. Вероятно тя ще определи позицията си за коалицията след пътуване до САЩ. \r\nМеждувременно в Кишинев те започнаха да говорят за безполезността на сегашната коалиция. Политологът, бивш посланик на Република Молдова в Руската федерация Анатол Царану изрази мнение, че на извънредния конгрес на Демократическата партия, проведен миналата седмица, формацията трябваше да предложи на блока АКУМ да управляват страната заедно и да отстранят социалистите от коалицията. \r\n \r\nСпоред Царану това би трябвало да се направи, за да се консолидира европейският курс на Република Молдова. За да постигне тази цел, ДПМ трябваше да направи сериозни отстъпки на АКУМ, каза той. Бившият премиер, лидер на Демократическата партия Павел Филип, обаче каза, че в момента партията не планира да предложи на социалистите или на блока АКУМ да реорганизират или преконфигурират управляващото мнозинство, политическата партия има свой дневен ред. \r\nТака социалистите и АКУМ ще продължат да управляват страната. Ако се разведат, тогава мнозинство няма да има, което е желанието на демократите, които мечтаят за отмъщение. В тази ситуация посещението на Санду в Москва е важно. Известно е, че тя възнамерява да обсъди два проблема с Дмитрий Медведев: доставката на руски газ за Молдова и уреждането на приднестровския конфликт. Но тя, всъщност, няма какво да обсъжда. На неотдавнашна среща с ръководителя на мисията на ОССЕ в републиката Клаус Нойкирх Санду заяви, че уреждането на приднестровския конфликт е невъзможно без унищожаване на схемите за контрабанда и корупция в региона. \r\n„Намирането на бързо политическо решение на приднестровския проблем в момента е много трудно и първата стъпка трябва да бъде премахване на корупцията и схемите за контрабанда в региона в сътрудничество с украинските власти. Няма да можем да решим проблема с Приднестровието, докато някои политици от двата бряга на Днестър, както и от Украйна печелят много пари поради неконтролируемостта на региона от легитимните власти на републиката “, каза Санду. Тя потвърди, че \"правителството на Молдова е отворено за сътрудничество с ОССЕ за уреждането на приднестровския конфликт въз основа на териториалната цялост и суверенитет на Република Молдова\". Остава да видим дали Мая Санду е готова да сътрудничи по този въпрос с Москва, коментира изданието. \r\n***", "date": "2019.09.16", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/09/16/2699391/the-independent-boris-dzhonsan-izbyagna-preskonferentsiya-v-lyuksemburg-zaradi-shumni-protesti-sreshtu-nego.html", "text": "Борис Джонсън избягна пресконференция в Люксембург заради шумни протести срещу него, пише британският вестник  The Independent . \r\nКсавиер Бетел, премиерът на Люксембург, продължи да говори с пресата без британския премиер - застанал до празен подиум. \r\nВ атака на неспособността на Обединеното кралство да представи нови предложения за край на безизходицата около Брекзит, Бетел каза , аплодиран от множеството, че „часовникът тиктака“ и се обърна към  Джонсън: „Спрете да говорите и действайте“. \r\nБорис Джонсън беше в Люксембург, за да се срещне с премиера на страната и с Жан-Клод Юнкер, председател на Европейската комисия, за първи път лице в лице. \r\nНо след като издържа подигравки и освирквания по пътя от събралите се протестиращи, Джонсън си тръгна, без да направи обещаната си изява пред медиите. Източник от правителството на Обединеното кралство заяви, че вместо това ще направи изявление насаме с телевизионни оператори далеч от събраната публика и пресата. \r\nКоментирайки неловката ситуация премиерът на великото херцогство каза на събраните медии: „Демонстрацията е право и също така е важно да можем да комуникираме и де се изслушваме взаимно.“ Попитан за намерението на  Джонсън да наруши  закона за блокиране на Брекзит без споразумение Бетел добави,  че подобен ход на правителството „няма да се случи в Люксембург“. \r\nИзточник на Даунинг Стрийт заяви, че Джонсън е поискал пресконференцията да бъде преместена вътре далеч от обществеността, но че искането е отказано от правителството на Люксембург. \r\n \r\n  Юлиян Марков", "date": "2019.09.16", "title": "The Independent: Борис Джонсън избягна пресконференция в Люксембург заради шумни протести срещу него"}
{"url": "http://www.focus-news.net/news/2019/09/16/2699002/tass-poslanikat-na-sasht-v-belgrad-prizova-sarbite-da-poglednat-v-po-shiroka-perspektiva-na-bombardirovkite-ot-1999-godina.html", "text": "Напускащият посланик на САЩ в Сърбия Кайл Скот в прощалното си интервю призова сърбите да погледнат \"по-широката перспектива\" на НАТО по отношение на бомбардировките в Югославия от 1999 г. Интервю с американски дипломат беше публикувано в неделя от австрийския вестник Kurier, цитиран от  TACC . Материалът е представен без редакторска намеса и направените оценки са на ТАСС. \r\n\"Нито Сърбия, нито Съединените щати не могат да върнат времето назад. Но можем да разгледаме по-широката перспектива на 1999 г. Опитах се да припомня, че отношенията между Съединените щати и Сърбия исторически погледнато са били предимно отлични, с изключение на 90-те години и събитията по време на режима на Милошевич. Минаха 20 години оттогава, последната тенденция е да продължим напред и да подобрим отношенията си, и ние имаме много добра основа за такъв напредък \", заяви Скот. \r\n \r\n Косовският въпрос \r\n \r\nКоментирайки ситуацията в Косово и замразяването на диалога между Белград и Прищина, Скот отбеляза, че САЩ искат да възстановят диалога, застъпвайки се за премахването на стопроцентовите търговски мита, наложени от Прищина върху сръбски стоки, но не могат да оказват натиск върху косовските власти. \"Онези, които го казват (за необходимостта от натиск на САЩ върху Косово - коментар на ТАСС), не могат да приемат, че Косово е независима и суверенна държава. Не можем да насилваме нито Косово, нито Сърбия\", заяви посланикът, отбелязвайки, че споразумението между Белград и Прищина \"би било в интерес на хората на Сърбия, Косово, но и в интерес на целия регион, ЕС и САЩ\". \r\n\"Сигналът ни е ясен: Съединените щати искат Косово да премахне митата, така че диалогът с Белград да започне отново. Сега е важно Прищина да избере ново правителство, да бъдат отменени митата за стоки от Сърбия и Босна и Херцеговина и този диалог да продължи\", каза Скот. \r\n \r\n Подкрепа за европейския път на Сърбия \r\n \r\nОсвен това американският посланик изрази подкрепа за европейския път на Сърбия: „Сърбия е избрала стратегическа цел - присъединяването към ЕС, това е стратегическа цел, която САЩ подкрепят и искат да помогнат на Сърбия и нейните лидери по този път“. \r\nГоворейки за двустранните отношения между САЩ и Сърбия, дипломатът припомни, че американските „инвестиции в страната достигнаха 4 милиарда долара и благодарение на американските компании се появиха 20 хиляди работни места в различни сектори на сръбската икономика“. \r\nВ същото време Кайл Скот напомни на Белград за необходимостта „да работи по-интензивно върху развитието на върховенството на закона, ефективността на правосъдието и по-голямата свобода на медиите“. \r\n \r\n Бомбардировките на НАТО \r\n \r\nНа 24 март 1999 г. НАТО започна военна операция срещу Съюзна република Югославия. Ръководството на алианса определи \"предотвратяването на геноцида на албанското население в Косово\" като главна причина за въздушно-настъпателната операция \"Съюзна сила\". Според НАТО по време на операцията, продължила 78 дни, самолетите на страните от Алианса са извършили 38 хиляди полета, като целта на повече от 10 хиляди от тях е била да извърши бомбардировъчни атаки. \r\nСпоред военни експерти са изстреляни 3 хиляди крилати ракети, хвърлени са около 80 хиляди тона бомби, включително касетъчни бомби и обеднен уран. По сръбски данни от 3500 до 4000 души са убити в резултат на въздушните удари, около 10 хиляди са ранени, две трети от които са цивилни. \r\nСпоред сръбски експерти, през трите месеца на бомбардировките над Югославия от силите на НАТО, на територията на Сърбия са хвърлени 15 тона обеднен уран. След това страната зае първо място по брой онкологични заболявания в Европа, а през първите 10 години от момента на атентата в страната около 30 хиляди души се разболяха от рак, като от 10 до 18 хиляди от тях починаха. \r\nМатериалните щети възлизат на 100 млрд долара. Бомбардировките на петролни рафинерии и нефтохимически инсталации доведоха до заразяване на водната система на страната с токсични вещества. \r\nСпоред сръбския учен Любиша Ракич количеството обеднен уран, паднало на територията на балканските държави по време на агресията на НАТО, би било достатъчно за създаване на 170 атомни бомби, подобни на тези, които САЩ хвърлиха върху Хирошима на 6 август 1945 г. \r\n \r\n  Юлиян Марков \r\n***", "date": "2019.09.16", "title": "ТАСС: Посланикът на САЩ в Белград призова сърбите да „погледнат в по-широка перспектива“  на бомбардировките от 1999 година"}
{"url": "http://www.focus-news.net/news/2019/09/16/2699008/pregled-na-mezhdunarodnite-novini-do-0600-agentsiya-fokus.html", "text": "Атаките върху съоръженията на „Сауди Арамко“  в Саудитска Арабия застрашават сигурността в региона. Това се посочва в изявление на външнополитическата служба на ЕС, разпространено в неделя в Брюксел, цитирано от  TACC . \r\n\"Атаката с дронове срещу две петролни съоръжения в Саудитска Арабия представлява реална заплаха за регионалната сигурност. В момент, когато напрежението в региона нараства, тази атака подкопава непрекъснатите усилия за деескалация и диалог. Европейският съюз отново призовава за максимална сдържаност и деескалация\", отбеляза ЕС, подчертавайки необходимостта от „установяване на факти и определяне на отговорността за нападението“. \r\nВ събота вечер предприятията на „Сауди Арамко“ в източната част на страната бяха атакувани от 10 дрона. Отговорността за това поеха йеменските бунтовници хути от движението „Ансар Аллах“. По-специално беше атакуван най-големият нефтопреработвателен комплекс в света в близост до град Абкайк, където живеят много западни специалисти, както и нефтена рафинерия в района на Хурайс, в която се намира второто по големина нефтено находище на кралството. След атаките и на двата обекта избухна силен пожар. По-късно властите заявиха, че пожарът е локализиран. \r\nДържавният секретар на САЩ Майкъл Помпео обвини Иран за участие в нападения върху петролни съоръжения в Саудитска Арабия. Според него \"няма доказателства, че атаките са били от Йемен\". От своя страна иранското външно министерство нарече твърденията на Помпео неоснователни. \r\n*** \r\n \r\n „САЩ трябва да се извинят за бомбардировките над Югославия през 1999 г. и да платят обезщетение на близките на починалите и ранените. Това мнение изрази в неделя официалният представител на руското външно министерство Мария Захарова, цитирана от  TACC . \r\n\"Но всъщност, Щатите първо трябва да се извинят на бомбардираните,  да платят обезщетение за убитите, както и за ранените и загубили здравето си поради използването на боеприпаси с обеднен уран. И едва тогава, създавайки правилна, а не бомбено-токсична основа, да призовават за „движение напред “, написа тя на страницата си в социалната мрежа „Фейсбук“ \r\nТака Захарова коментира думите на напускащия посланик на САЩ в Белград Кайл Скот, който каза, че сърбите трябва да разглеждат събитията през 1999 г. от „по-широка перспектива“ и ги призова да подобрят отношенията със САЩ. \r\n*** \r\n \r\n Избухна горски пожар на остров Закинтос, което  накара властите да евакуират жителите на някои къщи в село Кери, в южната част на острова, както и 120 туристи, отседнали в хотел там, пише електронното издание на гръцкия вестник  Kathimerini .  \r\nТуристите бяха отведени с автобус до друг хотел  в близкия курорт Каламаки. \r\n*** \r\n \r\n Сръбският премиер Ана Бърнабич подкрепи тазгодишния гей-парад в Белград и се появи на него със своята партньорка Милица Джурджевич, информира македонският телевизионен канал “Сител“ . \r\n„Искам да благодаря на целия екип за организацията. Мисля, че отново се изпраща послание за мир и толерантност, което трябва да запазим в Сърбия. Мисля, че вървим в правилната посока и парадът служи за повишаване на информираността. За мен е важно днес да говорим за европейското право и за ЛГБТ общността, а не да се разделяме политически, що се отнася до правата на човека. Всяка година става по-лесно а това е когато имате правителство, което ще гарантира, че всички имат еднакви условия“, каза Бърнабич. \r\nНа въпрос дали законът за регистрираното партньорство и джендър идентичността, предложен от ЛГБТ общността, ще бъде приет, сръбският премиер заяви, че всеки закон се нуждае от мнозинство в парламента и припомни, че за него също се е говорело, докато тя е била министър на държавната администрация и местната власт. \r\nТя заяви, че държавата също е работила с НПО по проект на закон за регистрираните партньорства. \r\n\"Ще говоря за закона с колегите си. Представител съм на всички граждани. Застъпвам се за правата на всички в Сърбия\", каза Бърнабич. \r\nИначе днес около 16:00 часа местно време (17:00 часа българско време) имаше сблъсък между някои противници на парада и служители на жандармерията. Те се опитаха да пресекат участниците в парада, но полицията им попречи и те легнаха на улицата в знак на неподчинение. \r\nСръбските медии съобщават за най-малко петима души, арестувани за причиняване на инциденти на тазгодишния парад, проведен под мотото „Не отричам“. \r\n*** \r\n \r\n Константин Косачов, председателят на Комисията по външните работи на Съвета на федерацията, счита обвиненията на САЩ срещу Иран за нападения върху предприятия на „Сауди Арамко“, разположени в Саудитска Арабия, за недоказани, цитира думите му  TACC . \r\n„Значението на тези откровено недоказани обвинения, разбира се, е разбираемо: не трябва да отслабваме натиска върху Техеран, който продължава да увеличава дипломатическите усилия за разрешаване на ситуацията около страната, включително в диалог с европейските съюзници на САЩ. Мисля, че има още един фактор: Белият дом иска да покаже на първо място на Конгреса, че с напускането на основния „ястреб“ Джон Болтън, външната политика на Америка в никакъв случай не е станала „гълъбова“. Особено в иранска посока “, написа Косачов на страницата си в социалната мрежа „Фейсбук“ в неделя. \r\nСенаторът отбеляза, че макар Иран да има определено влияние върху хутите, които поеха отговорността за атаките, \"няма причина да обвиняваме Техеран в този случай\". „Е, с изключение на едно: за Вашингтон Иран, като пионер, е отговорен за всичко лошо, което се случва в Близкия изток“, добави Косачов. \r\nРуският сенатор нарече атаките срещу саудитските петролни съоръжения сериозен удар по регионалната енергетика, „което потвърждава, че мирът все още е много далеч“. \"Но в интерес на истината трябва да се отбележи, че Саудитска Арабия е дълбоко замесена в конфликта в Йемен и без Иран. Хутите имат собствени сметки за разчистване с Рияд, включително заради участието му в нападения срещу граждански цели в Йемен\", заяви ръководителят на външната комисия, припомняйки, че в началото на септември бе обстрелян затвор и десетки хора бяха убити. „Следователно опитът отново да се играе картата на Иран тук абсолютно не е полезен за никого, освен за Белият дом“, завърши Косачов. \r\n*** \r\n \r\n Руският премиер Дмитрий Медведев ще посети Сърбия следващия месец, за да отбележи 75-годишнината от освобождението на Белград във Втората световна война, информира македонският телевизионен канал  “Сител“ \r\nСпоред информация от кабинета на сръбския президент Александър Вучич, той е благодарил на Медведев по телефона за всичко, което Русия прави за националните интереси на Сърбия в Косово. \r\nВъншният министър и вицепремиер в оставка на Косово Беджет Пацоли заяви, че Русия и Сърбия искат разделяне на Косово. \r\n„Разделението на Косово съществува само в мечтите на Кремъл и Белград. Но това никога няма да се случи. Териториалната цялост на Косово е недосегаема. Ще го признаете рано или късно “, написа Пацоли в социалната мрежа “Туитър“.  \r\nРеакцията му идва след изявление на руския посланик в Сърбия Александър Боцан-Харченко, който заяви в интервю за базирания в Белград вестник „Политика“, че Русия не подкрепя разделянето на Косово, но добави, че не разбира \"защо разделянето на Косово би създало прецедент в Европа”. \r\n*** \r\n \r\n Атаката с дронове върху петролната инфраструктура на Саудитска Арабия е тревожно събитие за петролния пазар, заяви говорителят на Кремъл Дмитрий Песков пред  \"Ведомости\" . \r\n„Разбира се, всяка такава турбуленция не допринася за стабилизирането на енергийния пазар“, каза той, като отбеляза, че президентът, „разбира се, е запознат с тези събития“. \r\nСпоред Песков саудитската страна не е потърсила помощ от Русия и други страни. „Не се знае дали имат нужда от помощ. Едва ли. Самите те имат всички необходими възможности “, обясни говорителят. \r\nПрез нощта на 14 септември “Сауди Арамко”, националната петролна компания на Саудитска Арабия, беше нападната с дронове. По-специално беше атакуван най-големият в света комплекс за рафиниране на нефт, разположен в източната част на страната. Това доведе до намаляване на производството на петрол в Саудитска Арабия наполовина - с 5,7 милиона барела на ден. \r\nЙеменските бунтовници хути поеха отговорност за нападението, но САЩ поставиха под въпрос участието им и обвиниха иранските власти за случилото се. Техеран отхвърля тези твърдения. \r\n*** \r\n \r\n Бомба в хладилен камион  в близост до болница в град Ал-Рай, държан от подкрепяните от Турция сирийски бунтовници в Северна Сирия, уби 11 цивилни в неделя, съобщи Сирийската обсерватория за човешки права, базирана в Лондон, цитирана от  AFP . \r\nНикой не пое отговорност за атентата в града - вторият такъв смъртоносен взрив в район, контролиран от протурските бунтовници от юни. \r\nТурските войски и съюзническите сирийски бунтовници започнаха военна операция както срещу групировката „Ислямска държава“, така и срещу кюрдските бойци в Северна Сирия през 2016 г., като завзеха Ал-Рай и близкия град Азаз. \r\nПрез юни друга кола-бомба уби 19 души в близост до оживен пазар и джамия в Азаз. \r\n*** \r\n \r\n Бъдещето на Сирия принадлежи на нейния народ, заяви в неделя иранският президент Хасан Роухани, цитиран от  Anadolu Agency . \r\nТой заяви това пред репортери на летището в Техеран преди да отпътува за Анкара, за да присъства на тристранна среща с лидерите на Русия и Турция относно Сирия. \r\n\"Освен стабилността и сигурността на региона, надявам се, че тристранната среща на върха в Анкара ще предприеме ефективни стъпки и че трите страни могат да се споразумеят да помогнат на народа и бъдещето на Сирия\", каза той. \r\n„Винаги сме подчертавали, че бъдещето на Сирия принадлежи на хората на тази страна и другите държави трябва да помагат на сирийския народ в това отношение“, каза Роухани. \r\nТой припомни, че срещата на върха в понеделник ще бъде петата среща на този формат през последните две години и половина, подчертавайки, че трите държави \"са били гаранти на прекратяването на огъня в Сирия\". \r\nРоухани каза, че борбата с тероризма и противодействието на чуждата намеса в Сирия, връщането на сирийските бежанци, възстановяването и конституционната реформа, както и изборите през 2021 г. са сред важните въпроси, които ще бъдат обсъдени на срещата на върха. \r\nИранският президент заяви, че все още има части от Сирия, които са изправени пред проблеми, включително източния регион на Ефрат и добави, че незаконното присъствие на САЩ нарушава мира в Сирия. \r\nТой каза, че основните тревоги на трите държави-гаранти са намесата и агресията на Израел в Сирия и подкрепата му за терористите, както и атаките на еврейската държава срещу сирийския народ и инфраструктура. \r\nИранският президент продължи да настоява, че регионалните въпроси трябва да бъдат решавани от регионалните държави чрез диалог. \r\nРоухани каза, че САЩ подкрепят Саудитска Арабия и ОАЕ в Йемен, като им доставят оръжие. \"Ако искаме пълна сигурност в региона, намесата на САЩ трябва да спре.\" \r\nРоухани каза също, че отношенията на Иран с Русия и Турция са \"много приятелски\". \r\n\"Готови сме да имаме приятелски отношения с всички наши съседи. Най-добрият начин да разрешим икономическите проблеми на страната ни е да имаме тесни икономически връзки със съседите си\", завърши той.", "date": "2019.09.16", "title": "Преглед на международните новини до 06:00 (Агенция „Фокус“)"}
{"url": "http://www.focus-news.net/news/2019/09/16/2699009/niggg-zemetresenie-s-magnitud-27-po-skalata-na-rihter-e-registrirano-v-rayona-na-smolyan.html", "text": "Земетресение с магнитуд 2,7 по скалата на Рихтер е регистрирано в района на Смолян. Това сочи справка на сайта на  Национален институт по геофизика, геодезия и география . Земетресението е регистрирано в 03.05 часа тази сутрин и е на дълбочина 12 км.", "date": "2019.09.16", "title": "НИГГГ: Земетресение с магнитуд 2,7 по скалата на Рихтер е регистрирано в района на Смолян"}
{"url": "http://www.focus-news.net/news/2019/09/16/2699007/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Предстоящата среща между Борис Джонсън и Жан-Клод Юнкер в Люксембург, правото на независимост на Шотландия и Северна Ирландия и конференцията на либерал-демократите в Борнемут са сред темите на британския печат. \r\n*** \r\n \r\n  Министър-председателят на Великобритания Борис Джонсън ще заяви пред председателя на Европейската комисия Жан Клод Юнкер, че ще пренебрегне указа на парламента и няма да дискутира или приема предложение за удължаване на срока за Брекзит, дори и ако не бъде постигната сделка, заявиха представители на правителството в Лондон, пише  The Guardian . \r\nТвърдолинейното послание на премиера към Брюксел означава, че Великобритания ще напусне Европейският съюз на 31 октомври, независимо от последствията. Това вероятно ще предизвика допълнително напрежение в парламента, където по-рано депутатите гласуваха указ, който задължава Джонсън да поиска от Брюксел удължаване на срока за Брекзит. \r\nПо време на работна неформална среща в Люксембург, където ще присъства и главният преговарящ за Брекзит Мишел Барние, Джонсън се очаква да заяви пред Юнкер, че Лондон и Брюксел са заставени да постигнат сделка. Въпреки това, ако споразумение не е постигнато, премиера ще даде да се разбере, че Великобритания ще напусне ЕС без такова. \r\nИзточник на правителството заяви, че няма шанс Брекзит да бъде забавен.  \r\n„Премиерът няма да преговаря забавяне по време срещата  на (Европейския съвет) в Брюксел“, заяви той, като уточни, че това все пак може да предизвика правни проблеми. \r\n„Очакваме да има голяма съдебна битка веднага след 19 (октомври) и опит да бъде премахнат указът, с който министър-председателят няма да се съобрази при никакви обстоятелства. Консервативните депутати, които искат нова отсрочка не разбират, че подобно развитие вероятно ще разбие партията и ще постави (Джеръми) Корбин като премиер“, добави държавният служител. \r\nПо-рано Джонсън се обърна към избирателите си, като обърна внимание на опозицията и гласувания акт, който го задължава да търси отсрочка. \r\n„Нека Корбин и неговите подстрекатели не ви заблуждават. От една страна, те казват, че не искам сделка. От друга, искат да ме принудят да търся отсрочка. И двете неща са грешни. Аз се стремя да постигна сделка, но също така ще прекратя несигурността и ще ни изведа (от ЕС) на 31 октомври“, заяви Джонсън. \r\nГоворителят за Брекзит на Лейбъристката партия Кийр Стармър заяви, че министър-председателят трябва да помисли внимателно преди да използва нелегална стратегия. \r\n„Ако Борис Джонсън иска да нарушава закона, тогава последствията ще са сериозни“, заяви той. \r\n„Парламентът е поставил сериозни правни задължения на Джонсън да подсигури отсрочка и да спре Брекзит без сделка до края на Октомври. Ако той смята, че парламента ще стои безучастно докато той нарушава закона, тогава той греши“, добави Стармър. \r\n*** \r\n \r\n  Британските граждани са готови да оставят Северна Ирландия и Шотландия да решат дали искат да останат част от Великобритания след Брекзит, пише вестник  The Independent , като се позовава на статистика на BMG Research. \r\nСпоред допитването значително по-голямата част от британската общественост вярва, че на двата субекта трябва да бъде разрешено да проведат референдуми, в Шотландия за независимост, а в Северна Ирландия за присъединяване към Република Ирландия. \r\nЛидерът на Националната партия на Шотландия, Иън Блекфорд нарече резултатите „много важни“ и каза, че те показват, че би било „неприемливо правителството на Борис Джонсън да се опитва да блокира нов референдум за независимост\". \r\nБившият секретар на Северна Ирландия Питър Хейн добави, че резултатите потвърждават притесненията му, че Брекзит може да забърза разпада на Великобритания.  \r\nСпоред статистиката 45% от допитаните граждани на Англия, Шотландия и Уелс смятат, че правителството трябва да позволи да бъде проведен референдум за ирландската граница, срещу 30%, които смятат, че такава инициатива трябва да бъде спряна. \r\nНа въпроса дали след Брекзит Северна Ирландия трябва да бъде оставена да реши дали да остане в състава на Обединеното кралство или да се присъедини към Република Ирландия, 52% отговарят позитивно срещу едва 19%, които се противопоставят на това. \r\n„Брекзит и особено Брекзит без сделка е зелена светлина за шотландските националисти да натиснат за референдум и подобно за ирландските републиканци“, смята Хейн. \r\n„Винаги съм се страхувал, че Брекзит ще направи разпада на Великобритания по-възможен и тази анкета го потвърждава. Вече видяхме и други допитвания, които показват, че консерваторите (подкрепящи Брекзит) искат да напуснем Европейския съюз, дори ако това значи Шотландия и Северна Ирландия да напуснат Обединеното кралство“, добави още той. \r\nНикола Стърджън, първият министър на Шотландия заяви, че ще инициира нов референдум за независимост до края на годината, което е въпрос, залегнал в предизборната кампания на Шотландската национална партия.  \r\nНо премиера Борис Джонсън на визитата си в Шотландия заяви, че не вижда защо трябва да се „връща“ към резултатите от референдума през 2014 г., когато Единбург реши да остане в състава на Обединеното кралство. \r\nИън Блекфорд коментира резултатите, като ги нарече „много важни за движението за независимост“. \r\n„Това е много важна анкета, тя показва че мнозинството от хората във Великобритания, не само в Шотландия, вярват че трябва да имаме възможност да решим собственото си бъдеще“, заяви той. \r\n„От тази анкета става ясно, че хората и парламента на Шотландия трябва да решат дали да има още един референдум за независимост“, добави Блекфорд. \r\n„Нищо чудно, че подкрепата за независимост е на рекордно ниво. Хората заслужават да имат избор за по-добро бъдеще от Брекзит, който Великобритания ни налага против волята ни“, заяви още той. \r\n*** \r\n \r\n Лидерът на Либерал-демократите Джо Суинсън заяви, че на бившия премиер Дейвид Камерън \"не може да бъде простено\" за свикване на референдум за членството в ЕС, цитира думите й лондонският вестник  The Evening Standard  . \r\nТя заяви това след като Камерън каза, че „наистина съжалява“ за разделенията, причинени от резултата от референдума. \r\n\"Не, не прощавам на Дейвид Камерън за свикване на референдума\", заяви лидерът на либерал-демократите. \r\n„Мисля, че толкова голяма част от проблемите, с които се сблъскваме в момента, произтичат от шокиращо погрешната преценка на Дейвид Камерън в поставянето на интересите на Консервативната партия пред националния интерес. \r\n\"Това е модел, който виждаме оттогава у консерваторските премиери. Всичко това е с цел Консервативната партия да може да остане единна по въпроса за Европа, когато бъдещето на нашата страна е поставено на риск.\" \r\nВ неделя членовете на партията гласуваха на конференцията в Борнемут за отмяната на член 50 в манифеста на партията за следващите избори. \r\nНа втория ден на конференцията партията се раздели емоционално със сър Винс Кейбъл, бившият лидер на партията, който обяви, че ще се оттегли на следващите избори. \r\nВ последната му реч като депутат от партията, 76-годишният политик събра много овации \r\nСър Винс прогнозира, че повече депутати ще се откажат от основните партии и ще се присъединят към либерал-демократите и обвини лидера на лейбъристите Джеръми Корбин, че се отнася към Брекзит „цинично“.", "date": "2019.09.16", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/09/16/2699013/nimh-dnes-shte-e-slanchevo-okolo-i-sled-obyad-nad-iztochna-balgariya-shte-ima-razkasana-visoka-oblachnost.html", "text": "Днес ще бъде слънчево, около и след обяд над Източна България с разкъсана висока облачност. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология  към БАН. Ще духа слаб вятър, предимно от запад-северозапад. Максималните температури ще са между 27° и 32°. Атмосферното налягане ще се понижи, но ще се задържи по-високо от средното за месеца. \r\nПо Черноморието ще бъде слънчево, около и след обяд с разкъсана висока облачност. Максималните температури ще бъдат между 24° и 27°. Температурата на водата е 24-25°. Вълнението на морето ще бъде  2-3 бала. \r\nНад планините ще бъде предимно слънчево. Ще духа слаб до умерен запад-северозападен вятър. Максималната температура на височина 1200 метра ще е около 22°, на 2000 метра – около 14°.", "date": "2019.09.16", "title": "НИМХ: Днес ще е слънчево, около и след обяд над Източна България ще има разкъсана висока облачност"}
{"url": "http://www.focus-news.net/news/2019/09/16/2699011/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта ще бъде ясно. Ще духа слаб юг-югозападен вятър. Минималните температури ще са между 10° и 15°. На 16.09.2019 г. ще бъде слънчево, около и след обяд над Източна България с разкъсана висока облачност. Ще духа слаб вятър, предимно от запад-северозапад. Максималните температури ще са между 27° и 32°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението в посока Варна от км 49+000 до км 51+581 се осъществява с повишено внимание поради извършване на ремонтни дейности по съоръжение при км 51+360 в аварийната лента. Скоростта е ограничена до 70 км/ч. Срок 23.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 17.09.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 17.09.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III - 5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 18.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС:  \r\nПът III-306: Движението по път III-306 Луковит – Червен Бряг от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Срок до 13.11.2019 г. \r\nОбходен маршрут: по улица „Завоя на Черна“ и по улица „Княз Борис I“ до път I-3 и обратно. \r\nРемонтни дейности:  \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 20.09.2019 г.; \r\nПът III-112: Движението по път ІІІ-112 с. Д-р Йосифово – Монтана от км 37+825 до км 47+806 е ограничено за всички МПС поради ремонтни дейности на асфалтовата настилка. \r\nОбходен маршрут: Славотин – Долна Рикса – Клисурица – Винище – Долна Вереница – Монтана – Студено Буче и обратно. Срок до 20 .09.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 16.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 25.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 18.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 30.09.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 е ограничено поради извършване на ремонтни работи. Участъкът се сигнализира с пътни знаци. \r\nОбходен маршрут: от разклона за с. Ценово посока гр. Чирпан през обиколния път II-66. Срок до 20.09.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.16", "title": "Актуална пътна обстановка"}
{"url": "http://www.focus-news.net/news/2019/09/16/2699014/predstoyashti-mezhdunarodni-sabitiya-za-16-septemvri-agentsiya-fokus.html", "text": "*** \r\n  Среща на президентите на Русия, Турция и Иран за уреждане на конфликта в Сирия \r\n \r\n*** \r\n  Конференция за енергийните ресурси в Източното Средиземноморие \r\n \r\n*** \r\n  Среща на Жан-Клод Юнкер с британския премиер Борис Джонсън и пресконференция \r\n \r\n*** \r\n  Среща на министрите на външните работи на страните от ЕС за Брекзит \r\n \r\n*** \r\n  Годишна конференция на Международната агенция за атомна енергия (МААЕ) на ООН \r\n \r\n*** \r\n  Визита на китайския премиер Ли Къцян \r\n \r\n*** \r\n  Ежегодни военни учения с участието на 128 хиляди военнослужещи \r\n \r\n*** \r\n  Кралят приема политическите партии за търсене на изход от политическата криза \r\n \r\n*** \r\n  100 дни от началото на масовите антиправителствени протести \r\n \r\n*** \r\n  Среща на ръководството на ХДС \r\n \r\n*** \r\n  Среща на японската принцеса Како с австрийския президент Александър Ван дер Белен", "date": "2019.09.16", "title": "Предстоящи международни събития за 16 септември (Агенция \"Фокус\")"}
{"url": "http://www.focus-news.net/news/2019/09/16/2699012/predstoyashti-sabitiya-v-stranata-za-16-septemvri-agentsiya-fokus.html", "text": "*** \r\n \r\nОт 11.45 часа на „Дондуков 2“ президентът Румен Радев ще се срещне с министъра на външните работи на Индонезия Рътно Марсуди. \r\n \r\n*** \r\n \r\nОт 10.00 часа в 18 СУ „Уилям Гладстон“ президентът Румен Радев ще открие новата учебна година. \r\n \r\n*** \r\n \r\nОт 9.30 часа в Първо основно училище „Васил Левски“ в Костинброд вицепрезидентът Илияна Йотова ще открие новата учебна година. \r\n \r\n*** \r\n \r\nОт 9.00 часа в министърът на образованието и науката Красимир Вълчев ще открие учебната година в Първа английска езикова гимназия. В 10.30 часа министърът ще присъства на тържеството в НПМГ „Акад. Любомир Чакалов“.  \r\n \r\n \r\n*** \r\n \r\nОт 9.30 часа в Министерството на външните работи вицепремиерът и министър на външните работи Екатерина Захариева ще се срещне с министъра на външните работи на Кралство Норвегия Ине Сьорайде. В 09.50 часа ще започне пленарна среща между делегациите, а в 11.00 министрите ще направят изявление. \r\n \r\n*** \r\n \r\nОт 10.00 часа министърът на земеделието, храните и горите Десислава Танева ще открие академичната година в Тракийския университет. Събитието ще се състои във Форума на университета в Студентски град. \r\n \r\n*** \r\n \r\nОт 11.00 часа министърът на културата Боил Банов ще открие новата учебна година в Националния учебен комплекс по култура с лицей за изучаване на италиански език и култура в кв. „Горна баня“. \r\n \r\n \r\n*** \r\n \r\nОт 9.00 часа кметът на София Йорданка Фандъкова ще присъства на откриването на учебната година в Първа Английска гимназия и 112 основно училище „Стоян Заимов“ на бул. „Александър Дондуков“ 60. \r\n \r\n*** \r\n \r\nОт 9.00 часа началникът на политическия кабинет на министъра на културата Ваня Бедрова ще даде старт на новата учебна година в Националното училище за изящни изкуства „Илия Петров”. \r\n \r\n*** \r\n \r\nОт 10.00 часа заместник-министърът на културата Амелия Гешева ще приветства учителите, родителите и учениците в Националното училище за танцово изкуство. \r\n \r\n*** \r\n \r\nОт 10.00 часа зам.-министърът на културата Румен Димитров ще поздрави учителите, родителите и учениците в Националната гимназия за приложни изкуства „Свети Лука“. \r\n \r\n*** \r\n \r\nОт 10.00 часа лидерът на БСП – София Калоян Паргов и общински съветници от левицата в Столичен общински съвет ще се включат в тържествата по случай първия учебен ден. Калоян Паргов ще участва в празника на Втора английска гимназия „Томас Джеферсън“ в ж.к. „Стрелбище“ на ул. „Траяновa врата“ 26. Иван Таков ще присъства на тържеството в 134-то СУ „Димчо Дебелянов“ на ул. „Пиротска“ 78. Николай Николов ще е в 19-о СУ „Елин Пелин“ на ул. „Яков Крайков“ 16. Альоша Даков ще се включи в откриването на учебната година в 119-о СУ „Акад. Михаил Арнаудов“ на ул. „Латинка“ 11. Борис Цветков ще бъде на първия учебен ден в 133-то „А. С. Пушкин“ на ул. „Цар Иван Шишман“ 1. \r\n \r\n*** \r\n \r\nОт 10.30 часа парламентарният секретар на Министерство на културата Весела Щерева ще присъства на откриването на учебната година в Националната професионална гимназия по полиграфия и фотография.  \r\n \r\n \r\n*** \r\n \r\nОт 14.20 часа в Национална галерия „Квадрат 500“ министър Боил Банов и министърът на външните работи на Индонезия Н. Пр. Ретно Марсуди ще открият индонезийска представителна колекция. \r\n \r\n*** \r\n \r\nОт 10.00 часа заместник-министърът на образованието и науката Деница Сачева ще участва в откриването на учебната година в 19-то СУ „Елин Пелин“. \r\n \r\n \r\n \r\n*** \r\n \r\nОт 12.00 часа, гражданският кандидат за кмет Мая Манолова ще обсъди с представители на дясно-центристки формации гражданска платформа за управление на столицата. \r\n \r\n \r\n*** \r\n \r\nОт 10.00 часа в София хотел Балкан ще се състои Българо-индонезийски бизнес форум с участието на министъра на външните работи на Република Индонезия Н. Пр. Ретно Марсуди. \r\n \r\n*** \r\n \r\nОт 11.00 в Голямата зала на Руския културно-информационен център ще се състои Международна конференция и среща на съучениците на Ивановския интернационален детски дом (Интердом), в която ще вземат участие над 100 випускника от Австрия, Азербайджан, България, Канада, Китай, Конго, Еквадор, Германия, Гърция, Хондурас, Кения, Латвия, Мексико, Молдавия, Русия, Словения, Испания, Великобритания и САЩ.  \r\n \r\n \r\n*** \r\n \r\nОт 11.00 часа в аула „Максима“ на Национална спортна академия „Васил Левски” тържествено ще бъде открита учебната 2019/2020 година. \r\n \r\n*** \r\n \r\nОт 11.30 часа на терасата на етаж 8 на НДК ще се състои пресконференция на открито за представяне на откриващия български филм и премиерните заглавия от програмата на Киномания.  \r\n \r\n*** \r\n \r\nОт 18.00 часа в Мраморното фоайе на Столична библиотека ще се проведат концерт с участието на проф. Йосиф Радионов (цигулка) и изложба на художника Андрей Михайлов под надслов „София, моя любов!“. Те са посветени на празника на София - 17 септември.  \r\n \r\n*** \r\n \r\nОт 19.00 часа в Централния военен клуб ще се състои концерт на Камерен ансамбъл „Софийски солисти  \r\n \r\n*** \r\n \r\nОт 19.00 часа в Дома на киното ще се състои премиера на филма „Съ нами Богъ“ . \r\n \r\n*** \r\n \r\nОт 9.30 часа на пл. „Никола Вапцаров” кметът на Общината Георги Икономов ще приветства учениците по повод новата учебна година. \r\n \r\n*** \r\n \r\nОт 9.00 часа кметът на Община Благоевград д-р Атанас Камбитов ще открие новата учебна 2019/2020 година в ПГСАГ „Васил Левски“. В 10.00 часа кметът ще поздрави учители и ученици в V СУ „Георги Измирлиев“. \r\n \r\n*** \r\n \r\nОт 8.30 часа до 9.30 часа в района на СУ „Св. св. Кирил и Методий“ и ОУ „Александър Георгиев – Коджакафалията“ приказни герои ще помагат на учениците да пресичат пешеходните пътеки в близост до учебните заведения. От 9.00 часа до 11.30 часа в двора на ОУ „Елин Пелин“ в к-с „Меден рудник“ служители на „Пътна полиция“, Българския червен кръст и Сдружение „SOS – ПТП“ ще запознаят учениците с правилата за безопасно движение по пътищата и оказването на първа долекарска помощ. Събитията са част от програмата на Европейската седмица на мобилността, която ще се проведе от 16 до 22 септември в Бургас. \r\n \r\n*** \r\n \r\nОт 9.00 часа във Факултета по медицина на Университет „Проф. д-р Асен Златаров“ на официалното откриване на учебната година ще присъстват кметът Димитър Николов и зам.-кметът по здравеопазване, социални дейности и спорт д-р Лорис Мануелян. \r\n \r\n*** \r\n \r\nВ 09.00 часа в ОУ „П. К. Яворов“ зам.-кметът по образование и култура Йорданка Ананиева ще присъства на откриването на учебната година. \r\n \r\n*** \r\n   \r\nОт 09.00 часа в ППМГ „Академик Никола Обрешков“ зам.-кметът по финанси, бюджет и икономически дейности Красимир Стойчев ще открие учебната година. \r\n \r\n*** \r\n \r\nОт 09.00 часа в ОУ „Васил Априлов“ зам.-кметът по европейски политики и околна среда Руска Бояджиева ще открие учебната година.  \r\n \r\n*** \r\n \r\nОт 09.00 часа в Професионалната гимназия по строителство, архитектура и геодезия „Кольо Фичето” – Бургас зам.-кметът по строителство, инвестиции и регионално развитие Чанка Коралска ще открие учебната година. \r\n \r\n*** \r\n \r\nВ 09.30 часа в Професионалната гимназия за чужди езици „Васил Левски“ зам.-кметът по образование и култура Йорданка Ананиева ще присъства на откриването на новата учебна година. \r\n \r\n*** \r\n \r\nОт 10.00 часа кметът Димитър Николов ще присъства на тържеството  по случай откриването на новата учебна година в Професионалната гимназия по механоелектротехника и електроника. \r\n \r\n*** \r\n \r\nОт 10.30 часа в централата на ГЕРБ на ул. „Конт Андрованти“ 5 ще се проведе приемна на народния представител от ГЕРБ Иван Вълков. \r\n \r\n*** \r\n \r\nОт 12.00 часа в затвора в Дебелт ще се проведе официална церемония по откриване на учебната година за лишените от свобода. \r\n \r\n*** \r\n \r\nОт 14.00 часа в училището към Затворническо общежитие „Дебелт“ заместник-министърът на правосъдието проф. Николай Проданов ще открие новата учебна година. \r\n \r\n*** \r\n \r\nОт 16.00 часа във филиала на Националната художествена академия кметът Димитър Николов ще открие новата академична година. \r\n \r\n*** \r\n \r\nОт 10.00 часа в двора на Медицински университет – Варна ще се състои празнична церемония за откриването на новата академична година. \r\n \r\n*** \r\n \r\nОт 14.30 часа в клуба на ВМРО - Варна на ул. „Цар Симеон“ 26 министърът на отбраната на Република България и председател на ВМРО - БНД Красимир Каракачанов ще представи кандидата за кмет на Варна за предстоящите местни избори, подкрепен от ВМРО - БНД. \r\n \r\n*** \r\n \r\nОт 8.30 часа кметът Даниел Панов ще открие учебната година в ОУ „Патриарх Евтимий“. В 8.45 часа Панов ще бъде в ОУ „Бачо Киро“. От 9.00 часа той ще присъства в ПМГ „Васил Друмев“. От 10.00 часа кметът ще открие учебната година в СУ „Емилиян Станев“. \r\n \r\n*** \r\n \r\nОт 12.00 часа в парковото пространство край паметника „Майка България“ кметът Даниел Панов ще открие изложбата „Десет причини да остана в моето Велико Търново“.  \r\n \r\n*** \r\n \r\nОт 9.00 часа кметът на Община Видин Огнян Ценков ще присъства на тържеството по случай откриването на новата 2019/2020 учебна година в СУ „Цар Симеон Велики“. То ще се състои в ОУ „Отец Паисий“ (бившето II-ро). В 10.00 часа ще поздрави учениците и учителите в ППМГ „Екзарх Антим I“. \r\n \r\n*** \r\n \r\nОт 8.30 часа кметът на Община Враца Калин Каменов ще открие новата учебна година в НУ „Св. Софроний Врачански“. В 09.00 часа той ще присъства на тържеството в ППМГ „Акад. Иван Ценов“, а в 09.30 часа – в СУ „Христо Ботев“. От 10.00 часа кметът ще бъде в ДГ „Европейчета“, от 10.30 часа в СУ „Васил Кънчов“, а в 11.00 часа – в Професионална техническа гимназия „Н. Й. Вапцаров\". \r\n \r\n*** \r\n \r\nОт 10.00 часа в двора на МУ - Варна ще се проведе тържествено откриване на новата академична година.  \r\n \r\n*** \r\n \r\nОт 17.00 часа в храм „Св. Софроний Врачански” ще пристигне честната глава на св. Климент Охридски и с това ще започнат честванията по повод 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация. Честната глава ще бъде посрещната от Врачанския митрополит Григорий, след което ще бъде отслужено празнично вечерно богослужение. \r\n \r\n*** \r\n \r\nОт 19.30 часа в района на бившата казарма ще бъде открит традиционният есенен панаир в Гоце Делчев. \r\n \r\n*** \r\n \r\nОт 09.30 часа кметът на Община Дупница ще бъде гост на откриването на новата учебна година в Основно училище „Климент Охридски”.  \r\n \r\n*** \r\n \r\nОт 09.00 часа кметът на Община Кюстендил Петър Паунов ще открие новата учебна година в ПМГ „Професор Емануил Йорданов”.   \r\n \r\n*** \r\n \r\nОт 10.00 часа кметът на Община Кюстендил Петър Паунов ще открие новата учебна година в Основно училище „Паисий Хилендарски”.  \r\n \r\n*** \r\n \r\nОт 8.30 часа заместник-министърът на образованието и науката Таня Михайлова ще открие новата учебна година в село Александрово. В 9.15 часа тя ще присъства на откриването в Националната гимназия по ветеринарна медицина в Ловеч. В 10.00 часа Михайлова ще бъде в ПЕГ „Екзарх Йосиф I“, а в 11.00 часа - в училище „Свети Седмочисленици“. \r\n \r\n*** \r\n \r\nОт 16.30 часа пред сградата на Община Нова Загора ще се проведе протест срещу обгазяване от инсталация за биогаз на фирма „Енерджи 2“ ООД – част от групата ГРАДУС.  \r\n \r\n*** \r\n \r\nОт 8.00 часа в храма „Св. Иван Рилски“ ще се състои молебен и водосвет за успех и благополучие на учениците през новата учебна година. \r\n \r\n*** \r\n \r\nОт 9.00 часа кметът на Общината Вяра Церовска ще открие новата учебна година в училището в село Кладница. Тя ще бъде гост и на тържествата в СУРИЧЕ „Д.р Петър Берон“ в 10.00 часа. \r\n \r\n*** \r\n \r\nОт 8.30 до 13.00 часа в район „Северен“ ще се проведе акция за безвъзмездно кръводаряване. Всеки желаещ може да дари кръв в заседателната зала на Районната администрация на бул. „Цар Борис ІІІ Обединител”. \r\n \r\n*** \r\n \r\nОт 9.15 часа в зала 1 на Апелативния съд ще се състои заседание по дело, образувано след протест на Прокуратурата срещу присъда на Окръжен съд – Пловдив, с която главният архитект на Община Асеновград К. А. и бизнесменът М. З. са признати за невинни по обвинение за подкуп.  \r\n \r\n*** \r\n \r\nОт 10.00 часа в зала 1 на Апелативния съд ще се състои заседание по дело, образувано след протест на Окръжна прокуратура - Хасково срещу оневиняването на ирански гражданин, обвинен за трафик на близо 156 килограма суров морфин на обща стойност над  5.7 милиона лева. \r\n \r\n*** \r\n \r\nОт 10.30 часа зам.-министърът на земеделието, храните и горите Янко Иванов ще открие академичната година в Аграрния университет в града. \r\n \r\n*** \r\n \r\nОт 10.30 часа в СУ „Димитър Матевски“ в жк. „Тракия“ заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще открие новата учебна година. \r\n \r\n*** \r\n \r\nВ 11.00 часа в зала 5 на Окръжния съд ще се проведе заседание по делото срещу Илия Ст., обвинен за убийството на научен сътрудник в Институт по растителни генетични ресурси гр. Садово. Убийството е извършено по особено мъчителен начин за убития и с особена жестокост. \r\n \r\n*** \r\n \r\nВ 11.00 часа, в пресклуба на БТА  ще се състои пресконференция на ПП „Свобода“. Лидерът ѝ Ивайло Дражев ще обяви кандидатът за кмет на Пловдив и водач на листата за общински съветници. \r\n \r\n*** \r\n \r\nВ 11.00 часа в АМТИИ „Проф. Асен Диамандиев“ ще се открие тържествено 56-ата си учебна година.   \r\n \r\n*** \r\n \r\nОт 13.30 часа в зала 1 на Апелативния съд ще се проведе заседание по делото срещу трима мъже, обвинени за контрабанда на 103 килограма хероин през ГКПП „Капитан Андреево“. \r\n \r\n*** \r\n \r\nОт 13.30 часа в Пловдивския университет ще бъде представена новата магистърска програма „Киберсигурност“ на университета. \r\n \r\n*** \r\n \r\nВ 14.45 часа в зала 2 на Районния съд ще се проведе заседание по делото срещу Красимир Ф., който към инкриминирания период е изпълнителен директор на „Кариери“ АД - Пловдив, и синът му Петър Ф., обвинени в причиняване на имотна вреда на 5 дружества. \r\n \r\n*** \r\n \r\nВ 15.00 часа в зала 1 на Районния съд ще се проведе заседание по делото срещу Кристиян К., обвинен за това че спомогнал на Антония Л., извършила престъпления, да избегне наказателно преследване. \r\n \r\n*** \r\n \r\nОт 18.30 часа до 19.45 часа пред сградата на Окръжната прокуратура на площад „Съединение“ ще се проведе протест.  \r\n \r\n*** \r\n \r\nОт 10.00 часа заместник-министърът на образованието и науката Петър Николов ще открие новата академична година в Русенския университет „Ангел Кънчев“. \r\n \r\n*** \r\n   \r\nОт 9.00 часа в училищата в община Силистра ще се състои тържествено откриване на новата учебна година. \r\n \r\n*** \r\n \r\nОт 8.30 часа кметът Живко Тодоров ще присъства на тържеството по случай новата учебна година в СУ „Иван Вазов“. В 9.30 часа той ще открие учебната година в СУ „Железник“. От 10.30 часа ще се включи в церемонията за началото на новата академична година в Тракийския университет, а от 11.30 часа и в откриването на многофункционалната спортна зала „Арена Академика“ в университета. \r\n \r\n*** \r\n \r\nОт 9.00 часа в шест старозагорски училища - НУМСИ „Христина Морфова“, Начално училище „Кольо Ганчев“, СУ „Иван Вазов“, СУ „Васил Левски“, 6-то ОУ „Св. Никола“ и 4-то ОУ „Кирил Христов“, ще се проведе акцията по раздаване на учебни тетрадки по родолюбие. \r\n \r\n*** \r\n \r\nОт 9.30 часа за,-кметът по образование Иванка Сотирова ще бъде гост на Девето основно училище „Веселин Ханчев“ по повод откриването на новата учебна година. Тя ще посети и Детска градина „Мечо Пух“ в 10.30 часа. \r\n \r\n*** \r\n \r\nОт 9.30 часа зам.-кметът инж. Янчо Калоянов ще открие учебната година в Професионална гимназия по строителство, архитектура и геодезия „Любор Байер“ \r\n \r\n*** \r\n \r\nОт 13.00 часа в зала 203 на Община Стара Загора кметът Живко Тодоров ще подпише Споразумение за сътрудничество с Регионалния съвет на КНСБ. \r\n \r\n*** \r\n \r\nОт 18.30 часа в зала „Байер“ ще бъде открита юбилейната изложба на Сашо Сандев „Времето“. \r\n \r\n*** \r\n \r\nОт 19.00 часа в Драматичния театър ще бъде представен спектакълът „Прелестите на изневярата“  на Драматичен театър „Гео Милев“.  \r\n \r\n*** \r\n   \r\nОт 9.30 часа ще се състои официалното откриване на новата учебна година в СУ „Сава Добропродни“.  \r\n  \r\n***  \r\n   \r\nОт 10.00 часа ще се състои тържествено откриване на учебната година в Профилирана езикова гимназия „Н.Вапцаров“.  \r\n \r\n***   \r\n   \r\nОт 13.00 часа в офиса на БТА-Шумен Демократична България - Шумен ще представи кандидата си за кмет за Община Шумен.  \r\n   \r\n*** \r\n   \r\nОт 13.30 часа в залата на Областния информационен център Научно-образователния център за наука, технологии, инженерство, математика и изкуства „СТЕАМ“ – Шумен и участниците в инициативата за създаване на туристическата атракция – дендрологичен маршрут „Шумен – зеленият град“ ще дадат брифинг. \r\n \r\n*** \r\n \r\nОт 18.30 часа на площад „Кристал“ ще се проведе дефиле, с което ДКТ „Васил Друмев“ ще открие 164-ия си сезон.  \r\n \r\n*** \r\n \r\nОт 9.00 часа кметът на Ямбол Георги Славов ще бъде гост на откриването на новата учебна година в ОУ „Любен Каравелов“. От 13.30 часа кметът ще сподели празненството по повод първия учебен ден и в ПГ „Васил Левски“. \r\n \r\n*** \r\n \r\nОт 10.00 часа главният секретар на Министерството на образованието и науката Албена Михайлова ще присъства на тържеството за откриване на новата учебна година в Езикова гимназия „Васил Карагьозов“.", "date": "2019.09.16", "title": "Предстоящи събития в страната за 16 септември (Агенция „Фокус“)"}
{"url": "http://www.focus-news.net/news/2019/09/16/2699004/tv-21makedoniya-v-ponedelnik-shte-badat-osvobodeni-i-ostanalite-prokurori-ot-spetsializiranata-prokuratura.html", "text": "В понеделник ще бъдат освободени и останалите прокурори от Специализираната прокуратура, информира македонският телевизионен канал  ”TB 21” . \r\nСлед уволнението на Катица Янева от поста Специален прокурор в понеделник Съветът на прокурорите ще обсъди бъдещето на други прокурори, които са работили в Специализираната прокуратура (СП). Очаква се функциите им на специални прокурори също да бъдат прекратени, тъй като според закона за СП мандатът им не може да надвишава мандата на специалния прокурор. Вчера председателят на Съвета Ацо Колевски заяви, че най-вероятното решение ще бъде те да се върнат на предишните си работни места в прокуратурите, от където са дошли. Междувременно остава несигурно дали ще има сделка за приемане на нов закон за прокуратурата. Премиерът Зоран Заев заяви в интервю за „Сител“, че делата на СП трябва да имат бъдеще и че това е червена линия, която не може да бъде премината. Той каза, че СДСМ ще приеме опозицията да назначи ръководителя на новата прокуратура, ако бъде предложено разумно решение. \r\nВъпреки подобни предложения на Заев, опозиционната ВМРО-ДПМНЕ все още го обвинява днес, че иска да създаде нова Катица Янева. \r\n \r\nЛидерът на ДСИ Али Ахмети каза тези дни, че проблемът със Специалната прокуратура трябва да бъде решен от двете най-големи македонски партии. Той каза, че подкрепят закона и реформите в съдебната система, но каза, че чрез оценка и проверка на кадрите държавата ще бъде по-успешна в борбата с престъпността и корупцията. Политическият анализатор Насер Зибери каза пред „ТВ 21“, че специалните прокурори, които са разглеждали конкретни дела, трябва да продължат да ги представляват в съдилищата. \r\nПо-нататъшното ангажиране на прокурорите от СП би ускорило процеса, защото те са запознати, готови и само със специалното пълномощно на прокурора ще могат да продължат процеса там, където са назначени и това би било най-идеалното решение - или тези прокурори да се върнат на предишните си длъжности, преди да бъдат назначени в СП, или да бъдат преместени в компетентна прокуратура като Прокуратурата за организирана престъпност. \r\nДелата на СП вече са под юрисдикцията на главния прокурор Любомир Йовевски и засега няма съобщения, че правителството и опозицията могат да седнат отново, за да постигнат споразумение за новия закон за прокуратурата. \r\n \r\n  Юлиян Марков", "date": "2019.09.16", "title": "„ТВ 21“(Македония): В понеделник ще бъдат освободени и останалите прокурори от Специализираната прокуратура"}
{"url": "http://www.focus-news.net/news/2019/09/16/2699019/sport-uotford-i-arsenal-ne-uspyaha-da-se-pobedyat.html", "text": "Отборите на Уотфорд и Арсенал завършиха 2:2 на „Викъридж Роуд” в мач от петия кръг на Висшата Лига. Пиер-Емерик Обамеянг се опита да върне Арсенал на победния път, отбелязвайки два гола за „артилеристите” през първото полувреме, но Уотфорд успя да се върне в срещата. Попаденията за стършелите бяха дело на Том Клевърли и Роберто Перейра, който реализира от дузпа. Лондончани са 7-и във временното класиране с актив от 8 точки, а Уотфорд е на последното 20-о място с 2.", "date": "2019.09.16", "title": "Спорт: Уотфорд и Арсенал не успяха да се победят"}
{"url": "http://www.focus-news.net/news/2019/09/16/2699016/zapochva-novata-uchebna-godina.html", "text": "Днес започва новата учебна година. По данни на Министерствот на образованието и науката тази година броят на първокласниците в страната е над 60 000, а общо учениците са над 700 000. Държавата издирва 25 000 ученици, които не са открити на адресите си, а 19 000 са намерени, но родителите им отказват да ги пуснат на училище.  \r\nУчилищната мрежа в страната за учебната 2019/2020 година включва 4 411 институции, от които 2 367 училища, 1844 детски градини, 170 центрове, 23 общежития и 7 обсерватории. Най-много училища отварят врати в областите София-град, Пловдив и Бургас, като дни преди новата учебна година е открито и ново училище в град Бяла, област Русе.", "date": "2019.09.16", "title": "Започва новата учебна година"}
{"url": "http://www.focus-news.net/news/2019/09/16/2699010/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nПоради извършването на ремонтни дейности на съпределния граничен пункт Хамзабейли днес за времето от 09.00 часа до 14.00 часа на ГКПП „Лесово“ пропускането на леки и товарни автомобили на вход и изход ще бъде преустановено.   \r\nВъв връзка с извършване на ремонтно строителни дейности на ГКПП „Златарево“ за времето до 14 октомври 2019 г. движението през ГКПП „Златарево“ ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет ще работи само по светлата част на денонощието – от 08.00 часа до 22.00 часа.", "date": "2019.09.16", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/09/16/2699015/prezidentat-rumen-radev-shte-se-sreshtne-s-ministara-na-vanshnite-raboti-na-indoneziya-ratno-marsudi.html", "text": "От 11.45 часа държавният глава Румен Радев ще приеме на „Дондуков“ 2 министъра на външните работи на Република Индонезия Рътно Марсуди. Това съобщиха от  прессекретариата на държавния глава .", "date": "2019.09.16", "title": "Президентът Румен Радев ще се срещне с министъра на външните работи на Индонезия Рътно Марсуди"}
{"url": "http://www.focus-news.net/news/2019/09/16/2699017/tass-tsenata-na-nefta-se-uvelichi-s-138.html", "text": "Цената на фючърсите на петрола марка Brent при откриването на борсата ICE в Лондон се увеличи с 13,86% до $69,91 за барел, предава  ТАСС . \r\nПри това в първите минути цената на нефта достигна пикова цена от $71,95 за барел. За последно нефтът е бил на ниво $71 през май 2019 година. \r\nЦените на петрола се покачват на фона на съобщенията за удари на дронове по петролни съоръжения в Саудитска Арабия. \r\nСпоред The Wall Street Journal саудитските власти очакват националната петролна компания Saudi Aramco да възстанови производството на петрол до една трета до понеделник вечерта. Според изданието атаките срещу предприятията са намалили производството на петрол с 5,7 милиона барела на ден. \r\n \r\nПревод и редакция:", "date": "2019.09.16", "title": "ТАСС: Цената на нефта се увеличи с 13,8%"}
{"url": "http://www.focus-news.net/news/2019/09/16/2699023/ministar-desislava-taneva-shte-otkrie-akademichnata-godina-v-trakiyskiya-universitet-v-stara-zagora.html", "text": "Министърът на земеделието, храните и горите Десислава Танева ще открие академичната година в Тракийския университет в Стара Загора. Това съобщиха от пресцентъра на   Министерството на земеделието, храните и горите . Събитието ще се състои от 10.00 часа във Форума на университета в Студентски град.", "date": "2019.09.16", "title": "Министър Десислава Танева ще открие академичната година в Тракийския университет в Стара Загора"}
{"url": "http://www.focus-news.net/news/2019/09/16/2698995/pregled-na-osnovnite-temi-v-svetovniya-pechat-agentsiya-fokus.html", "text": "Миграционната политика на новото италианско правителство, противоречията между Израел и Русия за Сирия, неодобрение към така наречената \"Сделка на века\" от основния противник мана израелския премиер на предстоящите избори и възможността за сключване на пакт за взаимна защита между САЩ и Израел са сред темите на световния печат. \r\n*** \r\n \r\n Италия позволи на спасителен кораб на неправителствена организация да доведе 82 спасени в Средиземноморието мигранти, в първия тест за това как новото ляво правителството на Италия ще се справи със спорния въпрос за миграцията от Африка, пише американският вестник  The Wall Street Journal . \r\nНовата управляваща коалиция на лявоцентристката Демократическа партия и антисистемното движение „5 звезди“ заяви, че иска да се сложи край на твърдата политика на Матео Салвини, лидер на партията „Лига“, който като вътрешен министър през 2018-2019 г. влезе в новините, като забрани на много кораби за спасяване на мигранти да влизат в италианските пристанища. \r\nНо с проучвания на общественото мнение, които показват, че повечето италианци не искат съживяване на тежки средиземноморски миграционни потоци, правителството не иска да разгневи избирателите и да засили подкрепата за основния си противник Матео  Салвини. \r\n \r\nПроблемът със средиземноморската миграция е тест за това дали центристките правителства в Европа могат да уверят избирателите, че могат да контролират националните граници, намалявайки популярността на крайно десни партии като „Лигата“ на Салвини, които твърдят, че традиционните политици на Европа се провалят. \r\nНовото правителство, което встъпи в длъжност в началото на този месец, се отказа от острата антиимиграционна реторика на Салвини, но същността на неговата политика се промени по-малко от тона. \r\nРим накара кораба „Оушън Викинг“, управляван от НПО и „Лекари без граници“, да изчака в морето шест дни, преди да даде разрешение за акостиране. Разрешението дойде само след като други страни от Европейския съюз се съгласиха да вземат на борда някои от търсещите убежище. \r\n \r\nСалвини също пускаше корабите да акостират само след като страните от ЕС обещаят да обработят молбите за убежище. \r\nНеправителствените организации, които спасяват лицата, търсещи убежище от Африка, от често неподходящи лодки в Средиземноморието, казват, че са изправени пред постоянен натиск и несигурност къде могат да доведат мигрантите до безопасност. \r\n„Да се чака от няколко дни до няколко седмици е непоносимо. Призоваваме европейските държави да създадат ефективен, координиран и предсказуем механизъм, гарантиращ безопасни пристанища за слизане за хора, спасени в морето “, се казва в съобщение в събота Никола Стала, координатор за търсене и спасяване на борда на „Оушън Викинг“. \r\nНовото правителство се опитва да следва разумен път, заяви Матео Вила, изследовател по средиземноморска миграция в международния мозъчен тръст ISPI в Милано. „То иска да покаже, че миграцията в момента може да бъде управлявана, без груб тон и действия, но не иска да изглежда твърде меко за избирателите и настоява за прякото участие на други европейски страни.“ \r\nИталия се опитва да се измъкне от разглеждането на молбите случай по случай, за които страните от ЕС ще поемат търсещите убежище и да създаде система за справяне със спасените мигранти. \r\nРим проведе разговори с Берлин, Париж и властите на ЕС в Брюксел в стремеж да постигне автоматична формула за разпределение на мигрантите сред група държави от ЕС, които са съгласни да участват. \r\nПредишните опити за автоматично разпределение на средиземноморските мигранти в ЕС, за да се намали натискът върху  страни като Италия, не постигна успех. \r\nПредставители от двете партии казват, че знаят, че трябва да покажат резултати по отношение на имиграцията и застоялата икономика на Италия, ако искат да избегнат загубата от партията на Салвини на следващите избори. \r\n \r\n \r\n  Противоречията между Русия и Израел във връзка с бомбардировките срещу ирански цели в Сирия продължават, въпреки срещата между президентите на двете страни Владимир Путин и Бенямин Нетаняху, пише израелският вестник  The Jerusalem Post , като се позовава на The Independent Arabia.  \r\nСпоред информацията, Москва е предотвратила три израелски бомбардировки върху сирийски бази и дори е заплашила, че изтребителите, захождащи за въздушни нападения над тях ще бъдат сваляни, или от руските военновъздушни сили или от зенитно-ракетни установки С-400. Според източниците, тези заплахи са били отправяни два пъти, първият път през август, когато Москва е попречила да се осъществи бомбардировка в Касюн, където Кремъл е разположил батарея за противовъздушна отбрана. \r\nДруг въздушен удар е бил планиран върху други сирийски бази в страната, което е накарало израелският премиер Нетаняху да потърси среща с руският президент и да се опита да го убеди да игнорира израелските атаки в арабската страна. \r\nСпоред руски източници, Путин е решен да защити сирийският режим, включително от Израел. \r\nОсвен това руският президент е осъдил действията на Тел Авив в Ливан и е подчертал, че „не приема агресията срещу ливанския суверенитет“. Той е предупредил Нетаняху да прекрати незабавно въздушните си удари в Ливан и Сирия.  \r\n*** \r\n \r\n  Кандидатът на партия „Ямина“ за парламентарните избори в Израел Нафтали Бенет разкри това, което според него е част от отлаганият план на президентът на САЩ за споразумение между Тел Авив и Палестина, пише вестник  The Times of Israel . \r\nТой сподели фрагмент от плана в страницата си във „Фейсбук“, заедно карта, която показва „острови“ под израелски контрол, заобградени от по-голямата част на Западния бряг, заделена за палестинската страна. Картата също така показва долината на река Йордан като Израелска.  \r\nПоликът осъди плана като „ад“ за израелците в Западния бряг и заяви, че това би било дефакто край на проекта с израелските поселища там. \r\n„Време е да бъде разкрит – това е „островният план“ от сделката на века, който ще ни бъде наложен веднага след изборите“, пише Бенет.  \r\n„В черно виждате, а в бяло изолирани израелски островчета сред океан от Палестина, заобградени от 360 градуса от Хамас и други групировки“, добавя още той. \r\nБенет нарече картата „ад за всеки жител на региона“ и „край на проекта с поселищата“. \r\nТой добави, че премиера Нетаняху е „говорил за суверенитет над селищата“, но умишлено е избегнал темата за суверенитет над „Зона Ц“, която е около 60% от цялата контролирана от Израел територия в Западния бряг.  \r\n„Той обеща да няма повече евакуации на израелски поселища“, добави политикът. \r\n„Всичко това технчиески е вярно, но на практика планът изпраща земите на Израел в забвение. Няма израелец, който ще се съгласи да живее в анклав, заобграден от врага“, продължи Бенет, като обвини настоящият премиер, че се е опитал да скрие плана от обществеността преди изборите, преди да се зарече, че именно неговата партия ще спре изпълението на плана. \r\nНе се знае как Бенет може да е получил информация за плана, който е зорко пазена тайна на администрацията на Тръмп. \r\nГоворител на управляващата партия на Нетаняху обяви плана „фалшива новина“, като обвини Бенет в компроментиране на отношенията между Израел и американският президент. \r\n*** \r\n \r\n  Президентът на САЩ Доналд Тръмп заяви, че е разговарял с израелския министър-председател Бенямин Нетаняху и са обсъдили възможно сключване на пакт за взаимна защита между двете страни в ход, който може да помогне на Нетаняху в кампанията му дни преди президентските избори в Израел, пише турският вестник  Yeni Safak . \r\n„Днес разговарях по телефона с министър-председателя Нетаняху, за да обсъдим възможността да продължим напред с Договора за взаимна защита между САЩ и Израел, който допълнително ще закотви великолепният алианс между двете страни“, написа Тръмп в „Туитър“. \r\nТой добави, че очаква да продължи дискусиите с Нетаняху по-късно през месеца в кулоарите на сесията на Общото събрание на ООН в Ню Йорк. \r\nИзраелският премиер благодари на Тръмп, като заяви в съобщение, че страната му „никога не е имала по-добър приятел от Белия дом“, и добави, че очаква срещата им в ООН, за да преминат към подписването на „исторически Договор за взаимна защита между САЩ и Израел“. \r\nСъобщението на Доналд Тръмп, което идва дни преди парламентарните избори в Израел изглежда е насочено като ход, който да подпомогне Нетаняху, за да остане той на власт.  \r\nСпоред статистиката се очаква оспорвана надпревара, пет месеца след предишните избори, които настоящия премиер спечели, но не успя да формира коалиционно правителство.  \r\nПартията на Нетаняху се бори за електорат с центристката партия „Синьо и бяло“, водена от бившия командир на силите за сигурност Бени Ганц, който се възползва от потенциалните обвинения срещу опонента си за корупция.  \r\nВ интервю по израелския „Канал 12“, премиерът направи директно послание към избирателите си, базирани именно на договорът със САЩ.  \r\n„Ще осигуря за нас споразумение за защита, което ще ни осигури безопастност за десетилетия, но за това имам нужда от вашите гласове“, каза Нетаняху. \r\nНякои израелски държавни служители защитиха идеята за дефанзивен пакт с администрацията на Тръмп и САЩ, фокусиран върху гаранции за помощ в случай на конфликт с Иран.  \r\nАмериканският президент не издаде детайли по споразумението, но подобен договор може да задължи САЩ да подкрепят Тел Авив, ако страната бъде нападната. \r\nВъншният министър на страната, Израел Кац заяви по-рано, че договорът ще се отнася до конкретни проблеми – „ядрени заплахи и ракети с голям обсег, насочени от Иран към Израел“. \r\n„Имаме начини за офанзива и за дефанзива, но това би ни спестило нуждата от влагането на огромни ресурси в дългосрочен план в лицето на подобно заплахи“, заяви Кац пред израелски медии. \r\nГанц смята, че подобна сделка ще отнеме от страната нейната военна независимост. \r\n„Това не е каквото искаме. Никога не сме питали никой да се бие за нас. И никога не сме питали никой за разрешението му да защитава държавата Израел“, заяви още той. \r\n***", "date": "2019.09.16", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/16/2699021/ministar-ekaterina-zaharieva-shte-se-sreshtne-s-ministara-na-vanshnite-raboti-na-kralstvo-norvegiya-ine-syorayde.html", "text": "Вицепремиерът и министър на външните работи Екатерина Захариева ще се срещне с министъра на външните работи на Кралство Норвегия Ине Сьорайде. Това съобщиха от пресцентъра на  Министерството на външните работи . Това е първо посещение на норвежки външен министър в България от 15 години насам.  \r\nЕкатерина Захариева ще приеме Ине Сьорайде в Министерството на външните работи за разговор на четири очи в 09.30 часа, а в 09.50 часа ще започне пленарна среща между делегациите. В 11.00 министрите ще направят изявление.", "date": "2019.09.16", "title": "Министър Екатерина Захариева ще се срещне с министъра на външните работи на Кралство Норвегия Ине Сьорайде"}
{"url": "http://www.focus-news.net/news/2019/09/16/2699026/denyat-16-septemvri-v-balgarskata-istoriya.html", "text": "През 1794 г. Стойко Владиславов е избран от търновския митрополит за врачански епископ. Той приема името Софроний Врачански. Официалното ръкополагане в епископски сан става на 17 септември в Търново, а около 13 декември Софроний получава и султански берат за назначението си във Врачанската епархия. \r\n1843 г. - в Браила са арестувани 17 души, участващи в подготовката на Третия браилски бунт. Между заловените са капитан Васил Вълкович, Васил Ханджията, Панайот Кръчмарина, Иванчо Велюв и др.  \r\nПрез 1875 г. избухва Старозагорското въстание. \r\nПрез 1876 г. по време на Сръбско-турската война (1876 г.) при Гредетин (Сърбия) 2000 български доброволци начело с капитан Райчо Николов и войводата П. Хитов се сражават на страната на Сърбия. При подготовката им участва генерал-майор Иван Кишелски - първият българин с генералско звание. \r\n \r\n1972 г. \r\nЗапочва официалното посещение на генералния директор на ЮНЕСКО Рене Майо в България. \r\n \r\n1949 г. \r\nВеликото народно събрание приема нов Закон за БАН. Според него Академията е \"най-висшето държавно научно учреждение в страната и е подчинена на Министерския съвет\". Целта й е да развива теоретичните и приложни науки с оглед те да се използват планомерно и всестранно за строителството на социализма. \r\n \r\n1944 г. \r\nНа първото заседание на ЦК на БРСДП Коста Лулчев е избран за главен секретар. \r\n \r\n1913 г. \r\nПодписан е Цариградският мирен договор между България и Турция, според който Високата порта си връща Източна Тракия с Одрин, а България получава Малкотърновско, Свиленград и излаз на Бяло море на запад от устието на р. Марица. \r\n \r\n1908 г. \r\nКонстантин Хаджикалчов заминава на тайна мисия в Цариград. Целта е да се уредят спорните въпроси с Портата. Мисията завършва без успех. \r\n \r\n1907 г. \r\nОснован е Съюза на запасните офицери. \r\n \r\n1899 г. \r\nБългарското тайно революционно братство подписва обединителен протокол с БМОРК (Български македоно-одрински революционни комитети). \r\n \r\n1876 г. \r\nПо време на Сръбско-турската война (1876 г.) при Гредетин (Сърбия) 2000 български доброволци начело с капитан Райчо Николов и войводата Панайот Хитов се сражават на страната на Сърбия. При подготовката им участва генерал-майор Иван Кишелски - първият българин с генералско звание. \r\n \r\n1875 г. \r\nИзбухва Старозагорското въстание, организирано от Българския революционен централен комитет в Букурещ и ръководено от Стефан Стамболов, подпомаган от Захари Стоянов и Георги Икономов. \r\n \r\n1843 г. \r\nАрестувани са 17 души, участващи в подготовката на Третия браилски бунт. Между заловените са капитан Васил Вълкович, Васил Ханджията, Панайот Кръчмарина, Иванчо Велюв и др. \r\n \r\n1794 г. \r\nСтойко Владиславов е избран за врачански епископ. Той приема името Софроний Врачански. Официалното ръкополагане в епископски сан става на 17 септември в Търново, а около 13 декември Софроний получава и султански берат за назначението си във Врачанската епархия. В своето “житие” Софроний отбелязва по този повод: “И като станах архиерей, в тоя ден голяма радост имаше в митрополията. И у нас вкъщи имаше трапеза и голямо посрещане. После седях в Арбанаси три месеца, докато се приготвя и докато ми дойде фермана и повелението от Цариград”.  \r\n \r\n На тази дата са родени: \r\n \r\n1890 г. \r\nРоден е генерал-лейтенант Константин Лукаш. През 1909 г. завършва Военното училище в София, а през 1926 г. Военната академия. . От 1909 г. е произведен в чин подпоручик и назанчен за командир на взвод в 21-и пехотен полк. \r\nНа 1 януари 1940 г. е произведен в чин генерал-лейтенант. На 11 август 1941 г. е назначен за началник на Щаба на българската армия. На този пост е до 11 май 1944 г., когато е назначен за главен инспектор на войската. От 13 септември 1944 г. е в запаса. Осъден е на смърт от Народния съд и разстрелян на 15 март 1945 г. \r\nНагради: Орден \"За храброст\" 4-та степен, 2-ри клас; Орден \"Свети Александър\" с мечове по средата, 3-та и 4-та степен; Орден \"За военна заслуга\" 2-ра, 3-та , 4-та и 5-та степен с корона и военно отличие. \r\n \r\n На тази дата умират: \r\n \r\n1995 г.  \r\nУмира Румяна Димитрова Узунова - българска писателка, журналистка, литературен критик. Работи като редактор във в. “Учителско дело, в. “Литературен фронт” и др. Емигрира по политически причини в Париж през 1980 г. От септември 1981 г. е в нюйоркското бюро на “Свободна Европа”. Румяна Узунова се завръща в България през 1989 г. От 1991 г. ръководи българското бюро на радио “Свободна Европа”.  \r\n \r\n1932 г. \r\nУмира генерал-майор Александър Андреев Танев. Участва в Сръбско-българската война (1885 г.) като офицер в Лейбгвардейския ескадрон в боевете при Сливница, Цариброд и Пирот. През Балканската война (1912-1913 г.) участва с Втора конна бригада при пленяването на Мехмед Явер паша. През Първата световна война Танев е командир на кавалерийската дивизия и след това на Първа Софийска дивизия. \r\n \r\n1894 г. \r\nУмира Ангел Тихов Обретенов, син на Тонка Обретенова. Участва в четата на Хаджи Димитър и Стефан Караджа (1868 г.). Въз основа на спомените на Ангел Обретенов, Захари Стоянов пресъздава четническата епопея през 1868 г. в книгата \"Четите в България\". \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.16", "title": "Денят 16 септември в българската история"}
{"url": "http://www.focus-news.net/news/2019/09/16/2699020/vitseprezidentat-iliyana-yotova-shte-otkrie-uchebnata-godina-v-parvo-osnovno-uchilishte-vasil-levski-v-grad-kostinbrod.html", "text": "Вицепрезидентът Илияна Йотова ще открие учебната година в Първо основно училище „Васил Левски“ в град Костинброд. Това съобщиха от  прессекретариата на държавния глава . Тържеството е с начало 9.30 часа.", "date": "2019.09.16", "title": "Вицепрезидентът Илияна Йотова ще открие учебната година в Първо основно училище „Васил Левски“ в град Костинброд"}
{"url": "http://www.focus-news.net/news/2019/09/16/2699027/kmetat-na-sofiya-yordanka-fandakova-shte-prisastva-na-otkrivaneto-na-uchebnata-godina-v-parva-angliyska-gimnaziya-i-112-osnovno-uchilishte-stoyan-zaimov.html", "text": "В 9.00 часа кметът на София Йорданка Фандъкова ще присъства на откриването на учебната година в Първа Английска гимназия и 112 основно училище „Стоян Заимов“ на бул. „Александър Дондуков“ 60. Това съобщиха от пресцентъра на  Столична община . От тази учебна година двете училища ще разполагат с нов корпус с 22 кабинета, спортна зала, физкултурен салон и зала за танци.", "date": "2019.09.16", "title": "Кметът на София Йорданка Фандъкова ще присъства на откриването на учебната година в Първа Английска гимназия и 112 Основно училище „Стоян Заимов“"}
{"url": "http://www.focus-news.net/news/2019/09/16/2699028/ministar-boil-banov-i-ministarat-na-vanshnite-raboti-na-indoneziya-n-pr-retno-marsudi-shte-otkriyat-indoneziyska-predstavitelna-kolektsiya-v-natsionalna-galeriya-kvadrat-500.html", "text": "От 14.20 часа в Национална галерия „Квадрат 500“ в столицата министърът на културата Боил Банов и министърът на външните работи на Република Индонезия Н. Пр. г-жа Ретно Марсуди ще открият индонезийска представителна колекция – дарение за Музея, съобщиха от пресцентъра на  Министерството на културата . Това ще се случи по време на официалната визита на министъра на външните работи на Република Индонезия – Н. Пр. г-жа Ретно Марсуди, в присъствието на посланика на Република Индонезия у нас - Н. Пр. г-жа Сри Астари Расджид, която е вдъхновител и инициатор на дарението. До момента в колекцията на „Квадрат 500“ не е имало предмети от бита и културата от далечната държава.   \r\nТекстил, бижута от злато и сребро от различни етноси и острови, съдове за церемонии и съхранение на храна, кукли от индонезийския традиционен театър на сенките, са само някои от ценните близо 30 предмета, представящи  райони от о. Суматра (на запад) до индонезийска Папуа (на изток), които ще бъдат в представителната експозиция на Националната галерия. Ръчно рисуваният текстил, наричан батик, е национална гордост на Индонезия  и от 2009 г. е обявен от ЮНЕСКО за нематериално културно наследство на човечеството. От 17 септември 2019 българската публика и гостите на град София ще имат възможността да се любуват на редица забележителни предмети, експонирани в зала 20 на Квадрат 500.  \r\nДобрите приятелски отношения между Индонезия и Националната галерия в София могат да бъдат проследени още от 1960, когато президентът Сукарно посещава престижната културна институция. Днес, десетилетия по-късно, благодарение на щедрото дарение, Националната ни галерия вече разполага с артефакти и от Индонезия, страна, известна и с огромното си културно разнообразие.", "date": "2019.09.16", "title": "Министър Боил Банов и министърът на външните работи на Индонезия Н. Пр. Ретно Марсуди ще открият индонезийска представителна колекция в Национална галерия „Квадрат 500“"}
{"url": "http://www.focus-news.net/news/2019/09/16/2699018/prezidentat-rumen-radev-shte-otkrie-uchebnata-godina-na-18-to-sredno-uchilishte-uilyam-gladston.html", "text": "Президентът Румен Радев ще присъства на официалното откриване на новата учебна година на 18-то средно училище „Уилям Гладстон“ в София. Това съобщиха от  прессекретариата на държавния глава . \r\nЦеремонията ще започне в 10.00 часа в двора на училището.", "date": "2019.09.16", "title": "Президентът Румен Радев ще открие учебната година на 18-то средно училище „Уилям Гладстон“"}
{"url": "http://www.focus-news.net/news/2019/09/16/2699022/ministar-krasimir-valchev-shte-otkrie-uchebnata-godina-v-parva-angliyska-ezikova-gimnaziya-v-sofiya.html", "text": "В 9.00 часа министърът на образованието и науката Красимир Вълчев ще открие учебната година в Първа английска езикова гимназия в София. Това съобщиха от пресцентъра на  Министерството . В 10.30 часа министърът ще присъства на тържеството в НПМГ „Акад. Любомир Чакалов“.  \r\nЗаместник-министър Таня Михайлова ще открие учебната година в област Ловеч. В 8.30 часа тя ще бъде в село Александрово, в 9.15 часа ще присъства на откриването в Националната гимназия по ветеринарна медицина в Ловеч. В 10.00 часа ще бъде в ПЕГ „Екзарх Йосиф I“, а в 11.00 часа - в училище „Свети Седмочисленици“.  \r\nЗаместник-министър Деница Сачева ще участва в откриването на учебната година в 10.00 часа в 19-то СУ „Елин Пелин“ в София.  \r\nЗаместник-министър Петър Николов ще открие академичната година в Русенския университет „Ангел Кънчев“ в 10.00 часа.  \r\nГлавният секретар на МОН Албена Михайлова ще присъства на тържеството в 10.00 часа в Езикова гимназия „Васил Карагьозов“ в град Ямбол.", "date": "2019.09.16", "title": "Министър Красимир Вълчев ще открие учебната година в Първа английска езикова гимназия в София"}
{"url": "http://www.focus-news.net/news/2019/09/16/2699031/denyat-16-septemvri-v-svetovnata-istoriya.html", "text": "На 16 септември 1620 г. от Саутхемптън за Плимут, Масачузетс потегля корабът \"Мейфлауър\", чиито 102 пътници създават първата колония в Америка. Лошото време и навигационните грешки обаче отклоняват Мейфлауър от курса й, и на 21 ноември пилигримите акостират  близо до Масачузетс.   През 1668 г. полският крал Ян ІІ Казимир бяга във Франция. През 1810 г. Мексико обявява независимост от Испания. На тази дата през 1859 г. британският изследовател Дейвид Ливингстън открива езерото Няса, граница на Малави с Танзания и Мозамбик. Хенри Ройс успешно тества първия си двигател  (1903-а). Двуцилиндровият двигател с мощност 10 конски сили е един от трите дизайна, с които Ройс експериментира в зората на автомобилостроенето. Първата компания на Ройс – “Ройс” ООД, произвежда електрически автомобили. Пак на 16 септември през1908 г. Уилям Дюран основава в САЩ компанията “Дженерал Мотърс”. Дженерал Моторс (General Motors или GM) е най-големият производител на автомобили в света. В GM работят 326 999 души от цял свят. Компанията продава автомобили в 33 страни. За 2005 г. фирмата продава 9.17 милиона коли от 13-те си търговски марки, и има нетен доход от повече от 193 милиарда долара. 1966 г. - с постановката \"Антоний и Клеопатра\" на Самюъл Барбър отваря врати новата Метрополитен опера в Ню Йорк. През 1976 г. Епископалната църква в САЩ одобрява ръкополагането на жени за свещеници и епископи. Навършват се 31 години от катастрофално земетресение в Иран, при което загиват 25 000 души. Трусът е със сила между 7,5 и 7,9 по скалата на Рихтер. Разрушени са град Табас и 20 села в радиус от 48 км.  \r\nНа 16 септември са родени: английският крал Хенри V; ген. Михаил Кутузов, руски военачалник; ген.-лейтенант Константин Лукаш; американският певец Би Би Кинг. \r\nНа 16 септември умират: революционерът Ангел Обретенов; генерал-майор Александър Танев; гръцката оперна певица Мария Калас. \r\n \r\n \r\n2017 г.  \r\nПовече от 700 каталонски кметове се срещат в Барселона с каталунския президент Карлес Пучдемон, за да потвърдят подкрепата си за референдума за независимост от 1 октомври. По-рано същата седмица испанските прокурори предупреждават, че длъжностните лица, участващи в това гласуване, биха могли да бъдат обвинени в престъпление. \r\n \r\n \r\n2015 г. \r\nВоенните извършват преврат в Буркина Фасо и разпускат правителството. \r\n \r\n \r\n2014 г. \r\nПри взрив в посолството на САЩ в Кабул загиват четири човека, а много други са ранени. \r\n \r\n \r\n2013 г. \r\nВ Руанда започва провеждането на тридневни парламентарни избори. \r\n \r\n \r\n2011 г. \r\nВ Сочи се подписва юридическият договор за Южен поток между руския „Газпром“, италианската „Eni“, германската „Винтерсхал“ и френската компания „Електрисите дьо Франс“ в присъствието на премиера Владимир Путин. \r\n \r\n \r\n2003 г. \r\nПри пожар в затвор в Рияд (Саудитска Арабия) загиват 67 затворници. \r\n \r\n \r\n2002 г. \r\nВ Залцбург, Австрия президентът Георги Първанов и финансовият министър Милен Велчев участват в сесията на Европейския икономически форум – европейският вариант на Световния икономически форум в Давос. Главният акцент е поставен върху присъединяването на България към Европейския съюз и НАТО, развитието на двустранните търговско-икономически отношения, изпълнението на различни проекти по линия на Пакта за стабилност и др. \r\n \r\n \r\n2001 г. \r\nАмериканското правителство обявява награда в размер на 1 млрд. долара за залавянето на Осама Бин Ладен. \r\n \r\n \r\n2000 г. \r\nОткрити са XXVII летни олимпийски игри в Сидни. Марион Джоунс взима пет медала (3 златни и 2 бронзови), а плувецът Иън Торп печели три златни и два сребърни. Българите, които печелят златни медали:Таню Киряков (стрелба) — пистолет, свободен образец; Мария Гроздева (стрелба) — спортен пистолет; Гълъбин Боевски (вдигане на тежести)-категория до 69 кг.; Армен Назарян (класическа борба) — категория . до 58 кг.;Тереза Маринова (лека атлетика) — троен скок \r\n \r\n \r\n1999 г. \r\nПри бомбен атентат в 9-етажен жилищен блок в руския град Волгодонск загиват 17 души, а 70 са ранени. \r\n \r\n \r\n1995 г. \r\nЗа първи път е отбелязан Международния ден за защита на озоновия слой (приет с резолюция на ООН през 1994 г.) \r\nИндиецът Aт Бахар поставя световен рекорд по стоене на един крак в продължение на 71 часа и 40 минути. \r\n \r\n \r\n1994 г. \r\nАмериканецът Ашрита Фурман поставя световен рекорд карайки назад мотоциклет на разстояние 85, 56 км. \r\nАнглийският премиер Джон Мейджър вдига забраната за участието на Шин Фейн, политическото крило на ИРА, в медийното пространство. \r\n \r\n \r\n1987 г. \r\nВ операта на ЮАР в Йоханесбург ролята на Отело се изпълнява от чернокож актьор. \r\nВ Монреал е подписан Протокол за защита на озоновия слой. \r\n \r\n \r\n1986 г. \r\n177 души загиват при пожар в мината Кинрос в Южна Африка. Голяма част от хората загиват от задушаване. Инцидентът е един от най-големите в историята на минодобива. Денят е обявен от Конгреса на Южноафриканските търговски обединения като Национален ден за безопасност на труда. \r\n \r\n \r\n1978 г. \r\nВ Иран 25 000 души загиват при земетресение със сила между 7,5 и 7,9 по скалата на Рихтер. Разрушени са град Табас и 20 села в радиус от 48 км. \r\n \r\n \r\n1976 г. \r\nЕпископалната църква в САЩ одобрява ръкополагането на жени за свещеници и епископи. \r\n \r\n \r\n1975 г. \r\nВ Бейрут започват уличните сражения между християни и мюсюлмани. \r\n \r\n \r\n1966 г. \r\nС постановката \"Антоний и Клеопатра\" на Самюъл Барбър отваря врати обновената сграда на ''Метрополитен-опера'' в Ню Йорк. \r\nПрез 1999 г. и 2001 г., в '' Метрополитен-опера'' се провеждат годишните награди на MTV. \r\n \r\n \r\n1963 г. \r\nПровъзгласена е независимостта на Малайзия. \r\nСлед получаване на независимост от Франция, Мохамед Ахмед Бен Бела е избран за първия президент на Алжир \r\n \r\n \r\n1944 г. \r\nПо време на Втората световна война (1939-1945 г.) командващият Трети Украински фронт маршал Фьодор Иванович Толбухин предлага на военния министър Дамян Велчев българските въоръжени сили да минат на подчинение към съветското командване. \r\nПрофсъюзни дейци-членове на БРП (к) и на БРСДП, вземат решение за създаване на Общ работнически професионален съюз (ОРПС). \r\n \r\n \r\n1939 г. \r\nПо време на Втората световна война , полското правителство на Складовски е евакуирано от Варшава в Румъния. \r\n \r\n \r\n1937 г. \r\nВ съдебните процеси и репресии е осъден на смърт първия лидер на съветския комсомол Ефим Цетлин. \r\n \r\n \r\n1916 г. \r\nВ провинция Онтарио, Канада е въведен сух режим. \r\n \r\n \r\n1908 г.  \r\nУилям Дюран основава в САЩ компанията “Дженерал Мотърс”(GM), най-големият производител на автомобили в света. По време на Втората световна война GM произвежда голяма част от оръжията на американската армия. В момента GM е лидер във внедряването и произвеждането на автомобили с алтернативно гориво – електричество, водород и др. \r\n \r\n \r\n1903 г. \r\nХенри Ройс тества първия си двуцилиндров двигател с мощност 10 конски сили. \r\n \r\n \r\n1859 г. \r\nБританският изследовател Дейвид Ливингстън открива езерото Няса, граница на Малави с Танзания и Мозамбик. Няса е деветото по големина в света. Наричат го още езерото''Календарното езеро'', защото е дълго 365 мили и широко 52 мили. \r\n \r\n \r\n1848 г. \r\nАмериканските астрономи братя Уилям Кранч Бонд и Джордж Филипс Бонд и английския астроном Уилям Ласел независимо откриват Хиперион — естествен спътник на Сатурн. \r\n \r\n \r\n1821 г. \r\nРуският император потвърждава правата си над Аляска. \r\n \r\n \r\n1812 г. \r\nНаполеон Бонапарт изгаря дървените сгради на Москва. \r\n \r\n \r\n1810 г. \r\nМексико обявява независимост от Испания. \r\n \r\n \r\n1804 г. \r\nФизикът Гай Люсак поставя рекорд за височина, издигайки въздушен балон на 7 метра височина. \r\n \r\n \r\n1668 г. \r\nПолският крал Ян ІІ Казимир (последният представител на династията Ваза) се отказва от престола. Ян II води войни с Швеция, Русия и казаците. Заради военните неуспехи и кризата в държавата през 1668 г. напуска Полша и постъпва в манастир в покрайнините на Париж. \r\n \r\n \r\n1620 г. \r\nОт английското пристанища Плимут потегля корабът \"Мейфлауър\", чиито 102 пътници създават първата колония в Америка. \r\n \r\n \r\n На тази дата са родени: \r\n \r\n \r\n1956 г. \r\nРоден е актьорът Мики Рурк („Девет седмици и половина”, „Дива Орхидея”). \r\n \r\n \r\n1948 г. \r\nРоден е английският рок-музиакнт и солист на група ''Who'' Кени Джоунс . \r\n \r\n \r\n1925 г. \r\nРоден е Би Би Кинг - американски певец, китарист, композитор. Става известен като диск-джокей на радиостанция под името \"Били стрийт блус бой\" (от което остават само инициалите \"Би Би\" в неговия псевдоним). Първата му успешна песен е \"Блус в три часа\". \r\n \r\n \r\n1745 г. \r\nРоден е фелдмаршал Михаил Иларионович Кутузов. Михаил Кутузов е главнокомандващ руската армия във войната срещу Наполеон през 1812 г., участник във войните на Русия с Австрия, Турция, Франция. \r\n \r\n \r\n1387 г. \r\nРоден е Хенри V - крал на Англия (от 1413 г.). Потушава въстанието на лолардите през 1414 г. Хенри V възобновява Стогодишната война, нанася на французите решително поражение при Азенкур през 1415 г. Завладява Северна Франция и Париж. \r\n \r\n \r\n На тази дата умират: \r\n \r\n2016 г. \r\nУмира Карло Адзельо Чампи (95 г.), италиански президент (1999-2006 г.) и министър-председател (1993 - 1994 г.). \r\n \r\n \r\n2016 г. \r\nУмира Антонио Маскарняш Монтейро (72 г.), първият демократично избран президент на Капе верде (1991 - 2001 г.). \r\n \r\n \r\n2016 г. \r\nУмира американския драматург Едуард Олби (88 г.), трикратен носител на престижната награда \"Пулицър\". \r\n \r\n1977 г. \r\nУмира гръцката оперна певица Мария Калас От края на 40-те години пее в Италия, а от началото на 50-те години - в най-големите оперни театри, между които “Ла Скала” “Ковънт Гардън”, Чикагската опера, “Метрополитън опера” и др. \r\n \r\n \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.16", "title": "Денят 16 септември  в световната история"}
{"url": "http://www.focus-news.net/news/2019/09/16/2699030/zam-ministar-yanko-ivanov-shte-otkrie-akademichnata-godina-v-agrarniya-universitet-v-plovdiv.html", "text": "Заместник-министърът на земеделието, храните и горите доц. д-р Янко Иванов ще открие академичната година в Аграрния университет в Пловдив. Това съобщиха от пресцентъра на  Министерството на земеделието, храните и горите . Събитието ще се състои от 10.30 часа в Аулата на университета.", "date": "2019.09.16", "title": "Зам.-министър Янко Иванов ще открие академичната година в Аграрния университет в Пловдив"}
{"url": "http://www.focus-news.net/news/2019/09/16/2699035/ministar-krasimir-valchev-na-parviya-ucheben-den-chestvame-znanieto-nay-vazhnata-investitsiya-v-badeshteto-na-edna-natsiya.html", "text": "На първия учебен ден честваме знанието - най-важната инвестиция в бъдещето на една нация. Това казва министърът на образованието и науката Красимир Вълчев в приветствие по повод първия учебен ден, съобщиха от пресцентъра на  Министерството . „Скъпи ученици, учители и родители, поздравявам Ви с началото на учебната година. Това е ден, в който заедно с радостта и надеждата ние честваме знанието - най-важната инвестиция в бъдещето на една нация. А когато говорим за бъдещето, ние имаме предвид нашите деца. Те са нашето най-голямо богатство. За да имаме едно щастливо бъдеще, ние трябва да направим децата ни знаещи, можещи и преди всичко добри хора. Образованието на нашите деца е това, което ни обединява не само в този ден“, посочва министър Вълчев. \r\n„Скъпи ученици, знанията, които получавате в училище, Ви дават възможност сами да определяте своя път. Вие сте бъдещето и наш дълг е да Ви дадем всичко необходимо, за да можете да завършите училище като мотивирани личности, добри хора и достойни граждани. Бъдете здрави, активни, вдъхновени, търсете нови знания и следвайте мечтите си. \r\nУважаеми учители, само чрез Вас и Вашите усилия е възможно да гарантираме високото качество на образованието, което нашите ученици заслужават. Разчитаме на Вас да бъдете вдъхновението, което всеки ученик търси. Бъдете мотивирани, намирайте нови, атрактивни начини за обучение и предавайте любовта си към знанието на бъдещото поколение. Всяко дете има правото да получи добро образование, а Вашето призвание и дълг е да му го дадете. \r\nУважаеми родители, вярвам, че образованието на децата е приоритет за всеки един от Вас. Вие също имате съществена роля в образователния процес - да подкрепяте децата си и да възпитате у тях уважение към учителя, като им покажете, че образованието е ценност. Затова съвместните ни усилия са наложителни - от това зависи успехът на учениците. \r\nСкъпи първокласници, това е денят, в който Вие за първи път ще стъпите в класната стая. Бъдете любопитни и любознателни, защото Вашият път тепърва започва. Знанията и уменията, които придобиете тук, в училище, ще Ви помагат през целия живот. Бъдете здрави и успешни. \r\nЧестит празник и на добър час!“, казва още министър Вълчев.", "date": "2019.09.16", "title": "Министър Красимир Вълчев: На първия учебен ден честваме знанието - най-важната инвестиция в бъдещето на една нация"}
{"url": "http://www.focus-news.net/news/2019/09/16/2699025/ministar-boil-banov-shte-otkrie-novata-uchebna-godina-v-natsionalniya-ucheben-kompleks-po-kultura-s-litsey-za-izuchavane-na-italianski-ezik-i-kultura-v-kv-gorna-banya.html", "text": "Министър Боил Банов поздрави преподавателите и възпитаниците в училищата по изкуствата и по културата по повод първия учебен ден и пожела на всички успешна и ползотворна година. Това съобщиха от пресцентъра на  Министерство на културата . „Знайте, че Вашите високи постижения са гордост за всички нас, защото с таланта и трудолюбието си днес Вие създавате образа на утрешния ден на българското изкуство и култура”, се казва в приветствието на министър Банов.  \r\nТой ще открие новата учебна година в Националния учебен комплекс по култура с лицей за изучаване на италиански език и култура в кв. „Горна баня“ от 11.00 часа.  \r\nЗаместник-министърът на културата Амелия Гешева ще приветства учителите, родителите и учениците в Националното училище за танцово изкуство в София от 10.00 часа.  \r\nЗам.-министърът на културата Румен Димитров ще поздрави учителите, родителите и учениците в Националната гимназия за приложни изкуства „Свети Лука“ – София в 10.00 часа.  \r\nНачалникът на политическия кабинет на министъра Ваня Бедрова ще даде старт на новата учебна година в Националното училище за изящни изкуства „Илия Петров” в 9.00 часа.  \r\nОфициален гост на празничната церемония на Националната гимназия за древни езици и култури „Константин - Кирил Философ” ще бъде съветникът на министъра на културата доц. д-р Венцислав Велев. Тържественото откриване ще започне от 10.00 часа пред паметника на Св. св. Кирил и Методий пред Националната библиотека в столицата.  \r\nПарламентарният секретар на ведомството Весела Щерева ще присъства на откриването на учебната година в Националната професионална гимназия по полиграфия и фотография в София в 10.30 часа.  \r\nГост в Националното музикално училище „Любомир Пипков” в София ще е Елиянка Михайлова, директор на Дирекция „Сценични изкуства и художествено образование“.", "date": "2019.09.16", "title": "Министър Боил Банов ще открие новата учебна година в Националния учебен комплекс по култура с лицей за изучаване на италиански език и култура в кв. „Горна баня“"}
{"url": "http://www.focus-news.net/news/2019/09/16/2699029/zamestnik-ministarat-na-pravosadieto-prof-nikolay-prodanov-shte-otkrie-uchebnata-godina-v-burgaskoto-zatvornichesko-obshtezhitie-debelt.html", "text": "Заместник-министърът на правосъдието проф. Николай Проданов ще открие в 14.00 часа учебната 2019/2020 година в училището към Затворническо общежитие „Дебелт“. Това съобщиха от пресцентъра на  Министерството . Общежитието е към Бургаския затвор и в него тази година ще се обучават 78 ученици от първи до 7-и клас.  \r\nПрез настоящата учебна година в учебната дейност в затворите ще се включат общо 1080 лишени от свобода, като 124 от тях ще бъдат първокласници. \r\nУчебният процес в местата за лишаване от свобода е съобразен с нормативната уредба на Министерство на правосъдието и Министерство на образованието и науката и се извършва от квалифицирани педагогически кадри.", "date": "2019.09.16", "title": "Заместник-министърът на правосъдието проф. Николай Проданов ще открие учебната година в бургаското затворническо общежитие „Дебелт“"}
{"url": "http://www.focus-news.net/news/2019/09/16/2699034/liderat-na-bsp-sofiya-kaloyan-pargov-i-obshtinski-savetnitsi-ot-partiyata-shte-se-vklyuchat-v-otkrivaneto-na-uchebnata-godina-v-stolitsata.html", "text": "От 10.00 часа лидерът на БСП – София Калоян Паргов и общински съветници от левицата в Столичен общински съвет ще се включат в тържествата по случай първия учебен ден. Това съобщиха от пресцентъра на  БСП - София . \r\nКалоян Паргов, който е и заместник-председател на Комисията по образование, култура, наука и културно многообразие на Столичен общински съвет, ще участва в празника на Втора английска гимназия „Томас Джеферсън“ (ж.к. „Стрелбище“, ул. „Траяновa врата“ 26), чийто възпитаник е. \r\nИван Таков ще присъства на тържеството в 134-то СУ „Димчо Дебелянов“ (ул. „Пиротска“ 78). \r\nНиколай Николов ще е в 19-о СУ „Елин Пелин“ (ул. „Яков Крайков“ 16). \r\nАльоша Даков ще се включи в откриването на учебната година в 119-о СУ „Акад. Михаил Арнаудов“ (ул. „Латинка“ 11). \r\nБорис Цветков ще бъде на първия учебен ден в 133-то „А. С. Пушкин“ (ул. „Цар Иван Шишман“ 1).", "date": "2019.09.16", "title": "Лидерът на БСП - София Калоян Паргов и общински съветници от партията ще се включат в откриването на учебната година в столицата"}
{"url": "http://www.focus-news.net/news/2019/09/16/2699024/politico-britanskite-liberal-demokrati-obeshtaha-da-otmenyat-brekzit-ako-sa-na-vlast-othvarliha-koalitsiya-s-korbin.html", "text": "Либерал-демократичната партия на Великобритания обеща да отмени Брекзит, ако дойде на власт след следващите парламентарни избори в страната, пише европейската редакция на  Politico . \r\nНа конгрес на фракцията в неделя членовете гласуваха за възприемане на нова политическа линия, според която либерал-демократите ще водят кампания за оттегляне на нотификацията на Обединеното кралство, че иска да излезе от Европейския съюз – разбира се, ако има парламентарни избори преди да се проведе нов референдум. \r\n„На първо място, либерал-демократите призовават народният вот да спре Брекзит. Но ако първо се проведат общи избори, ние ще се изправим срещу уморените стари партии с недвусмислено послание за спиране на Брекзит“, се казва в съобщението на партията. \r\nАнкетите предполагат, че е малко вероятно партията да спечели мнозинство на предстоящите общи избори. Подкрепата за либерал-демократите е около 18 процента, зад консерваторите с 33 процента и лейбъристите с 25 процента. Лидерът на партията Джо Суинсън също изключи възможността за присъединяване към коалиция с работническото движение, като заяви пред Би Би Си, че лидерът на лейбъристите Джеръми Корбин „няма да бъде изпратен на Даунинг стрийт номер 10 с гласовете на либерал-демократите“. \r\nНовоприетата политическа линия обаче затвърждава позицията на партията като най-твърдата срещу Брекзит сред партиите от британския мейнстрийм. Това може да помогне да се привлекат избиратели, които са гласували за оставане в Съюза на референдума през 2016 година. \r\nВъпреки че по график следващите парламентарни избори във Великобритания трябва да се проведат през 2022 година, има голяма вероятност за предсрочен вот заради парламентарната безизходица около Брекзит. Премиерът Борис Джонсън обеща да изпълни волята на мнозинството и да изкара Великобритания от ЕС на 31 октомври, с или без сделка. Неговото искане за предсрочни избори бе отхвърлено на два пъти в парламента от неговите противници, които искат да отложат за пореден път Брекзит преди да отидат до урните. \r\n \r\nПревод и редакция:", "date": "2019.09.16", "title": "Politico: Британските либерал-демократи обещаха да отменят Брекзит, ако са на власт, отхвърлиха коалиция с Корбин"}
{"url": "http://www.focus-news.net/news/2019/09/16/2699033/stefan-zhelyazkov-borisov-vrachi-dogovor-za-bezvazmezdno-finansirane-na-bezizkopnite-tehnologii-prez-2012-g.html", "text": "Борисов връчи договор за безвъзмездно финансиране на безизкопните технологии през 2012 г. Това каза Стефан Желязков, председател на Българска асоциация по безизкопни технологии (БАТТ), в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nБеновска посрещна Стефан Желязков в студиото със своя традиционен подарък – здрава, българска, червена ябълка, тъй като това е първото живо телевизионно участие на Желязков. Водещата му подари и книгата с интервюто ѝ с Ахмед Доган през 1992 година, преиздадена през 2016 година.  \r\n„Аз Ви представих като председател на Българска асоциация по безизкопни технологии и си позволих да направя алюзия с това, което Вие вършите с онова, което се прави в сърдечната хирургия – „безкръвно кърпим сърца, а да закърпим тръба – копаем окопи“. Защо? Откъде Ви дойде на ум да намерите по безкръвен начин, без да копаете – да оздравявате тръби?“, попита Беновска. Желязков разказа, че това се е случило преди повече от 22 години, когато е работел в сферата на водния сектор и управителят на едно от дружествата в страната се е обадил и е поискал информация за безизкопни технологии и по-конкретно за една машина, която се използва. Беновска попита госта си как се казва неговата фирма и какво е завършил, защото по образование няма нищо общо с тази сфера. „Строителна механизация“ - Казанлък е фирмата и вторият човек в нея се казва Павел Груев. Той е инженер-автоматизации и имаше 10 години стаж в Арсенал. Когато започнахме преди 25 години, всъщност, да работим, тогава започнахме да се занимаваме с ремонтно пътностроителни машини и така се получи, че в момента, в който разбрахме за съществуването на безизкопните технологии, стана ясно, че това е нашата кауза“, коментира Желязков.  \r\n Технологията \r\nНа плазмата в студиото вървеше видео, заснето до телевизионната кула в София, което представя проект за два тръбопровода с диаметър около 900 милиметра, които по диагонал пресичат булеварда и в рамките на 3,5 метра имат 6 перфорации, през които тече вода и пропада на настилката на пътя.  \r\n„Полага се облицовка от вътрешната страна на тръбопровода, така че старият тръбопровод се използва за кофраж и от вътрешната страна се втвърдява нов тръбопровод. За много кратко време получаваме нов тръбопровод без да копаем, който е с живот около 50 години, но за разлика от изкопната технология - това става много по-бързо и без да се спира движението. Както виждате – булевардът е в движение, от двете страни има изкопи и всъщност се получава така, че никой не разбира, че отдолу се извършват ремонтни дейности, освен хората, които се занимават“, обясни Желязков. „Мога и да допусна, че сигурно подобен ремонт е и много по-евтин от рутинния, свързан с разкопаване на настилки, спиране на движението, после възстановяване на инфраструктурата“, коментира Беновска. Желязков потвърди, че това е така и подчерта, че ако превантивните ремонти се правят предварително няма да има пропадания на асфалт и ограничения в движението. „Доколкото знам „Софийска вода“ със Столична община са предприели кампания за критичните места, където този същият водопровод би могъл да създаде проблеми, за да бъдат избегнати като се рехабилитират“, коментира Желязков.  \r\n Международни награди за безизкопни проекти \r\n„Получих информация, че Вие ще започвате сериозно да обсъждате и евентуално да работите по тази технология в много градове в България и заради оптимизиране на дейността Българската банка за развитие – единствената държавна банка – ще Ви подкрепи, което е похвално дотолкова доколкото бизнесът и парите си съдейства не само за частни нужди, но и за обществени нужди, защото Вашата работа е такава“, отбеляза Беновска. Желязков обясни, че работят с ББР от много отдавна и благодарение на подкрепата от банката и на Българска агенция за експортно застраховане - проекти се изпълняват не само в България, но и в чужбина. „Имаме клон в Мароко и вече имаме изпълнени 2 проекта, имаме клон в Казахстан и работим от 4 години. Един от проектите, който изпълнихме там, получи първа награда в света за 2015 година от Международната асоциация за безизкопни технологии. Това е награда на световната асоциация и от цял свят участват проекти – 28 национални асоциации от цял свят, но няма ограничение за проектите, които се предлагат“, обясни Желязков. Беновска попита дали наградата има финансов еквивалент освен промотирането, но председателят на БАТТ отговори, че това би било добре, но за жалост няма – „ние не получаваме никакъв материален стимул от международната асоциация“. Желязков отбеляза, че първата награда, която са спечелили е през 2011 година, която е и първата награда за Източна Европа и фирмата е единствената в Източна Европа, която може да се похвали с две първи награди.  \r\nКога премиерът Борисов прояви интерес към безизкопните технологии? Технологичен център за безизкопни технологии \r\n„Искам да кажа нещо, което да бъде правилно разбрано – видях Ви за пръв път в Мароко на едно посещение заедно с министър-председателя на делегация с икономическа насочена, после се видяхме отново на посещение в Туркменистан и казвате първата Ви световна награда е 2011 година. Защо чак сега – 7-8 години по-късно Ви забеляза един премиер – Бойко Борисов? Той беше въодушевен от Вашия проект? Много искаше да получите поръчка в Туркменистан, да стъпите там и разказа на нас – журналистите в самолета – всичко, което сте му разказали и той е разбрал“, коментира Беновска. Желязков обясни, че Борисов проявява интерес от по-отдавна и през 2012 година са спечелили проект, който е бил финансиран с европейски средства и с помощта на ББР са успели да осигурят допълнителното финансиране. „Това е проект за изграждане на технологичен център за безизкопни технологии и г-н Борисов тогава връчва договора, който е на стойност 8,8 милиона лева. Този технологичен център е в Казанлък, партньори са УАСГ и община Казанлък. Целта на технологичния център е да се популяризират безизкопните технологии, да се правят изпитания на нови технологии и машини, да се намират решения на проектите и проблемите, които възникват в България и въобще всички, които са засегнати по някакъв начин от безизкопните технологии – да могат да получат това, което им е необходимо“, обясни Желязков. Беновска отбеляза, че и министърът на икономиката Караниколов е добре запознат с безизкопната дейност.  \r\nБългарската тръбопроводна мрежа \r\nВодещата припомни, че е имало проблем в Перник, а в провинцията има сериозни течове от стари етернитови тръби попита госта си дали държавата, МРРБ, министър Петя Аврамова или нейният заместник Николай Нанков са се свързали с него за изготвяне на план и възстановяване на Перник, чиито тръби са 50-годишни. Желязков коментира, че в световен мащаб експлоатационният живот на тръбите е около 50 години и разходите рязко се увеличават. „За жалост, мрежата в България за пренос на вода е много амортизирана и е необходимо да се направят много големи инвестиции. МРРБ управлява ограничен бюджет и с този бюджет се старае, но той е недостатъчен за навсякъде. Идват средства по европейски програми“, коментира Желязков. „Добре, а самите ВИК, които са отделни търговски дружества, както ми отговори Петя Аврамова?“, попита Беновска. Председателят на БАТТ отговори, че тези дружества инвестират собствени средства и другите източници на средства са крайно недостатъчни. „Това, което правим с г-жа Аврамова и г-н Нанков, е да се подберат подходящи проекти, за които с помощта на безизкопните технологии, биха могли да се намерят решения“, обясни Желязков.  \r\n Инициативата и подаръците \r\nИнициативата, която Стефан Желязков предложи във връзка със случая в Перник, е с помощта на „Радио К2“, „Канал 3“, технологичния център за безизкопни технологии и клъстера за безизкопни технологии от 2018 година да се достигне до хората, които са пряко засегнати – ВИК операторите и специалисти в общините – и да се осветлят съществуващите проблеми, за да се намерят решения.  \r\nЖелязков подари на предаването книгата „Казанлък – фестивал на розата“ и специализирана литература за безизкопни технологии. \r\nБеновска подари на госта си клубната тениска на предаването с въпроса „Защо?“. \r\nТака завърши разговорът между Стефан Желязков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 15-ти септември 2019 година.", "date": "2019.09.16", "title": "Стефан Желязков: Борисов връчи договор за безвъзмездно финансиране на безизкопните технологии през 2012 г."}
{"url": "http://www.focus-news.net/news/2019/09/16/2699037/borislav-gutsanov-ninova-i-pogazi-ustava-na-bsp-sabirame-podpiska.html", "text": "Нинова и погази устава на БСП, събираме подписка. Това каза Борислав Гуцанов, председател на БСП-Варна, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nБеновска посрещна Борислав Гуцанов в студиото с думите „имам удоволствието и изумлението, че тук в нашия ефир на „Канал 3“ и „Радио К2“ се намира днешната сензация – правна и политическа – елате смело напред – г-н Борислав Гуцанов, председател на БСП-Варна“. „Г-н Гуцанов, имахте пленум. Поредния пленум на НС на БСП, на който трябваше да бъдат утвърдени кандидатите за кметове, които не бяха утвърдени на предишния пленум и да бъдат одобрени, нарочно използва различни глаголи, листите за общински съветници“. Гуцанов обясни, че според техния устав листите се правят от местните организации – общински или градски и единствено градската конференция във Варна има право да подреди листата и НС няма такива правомощия, но може да одобри или отхвърли предложеният кандидат за кмет. Председателят на БСП - Варна подчерта, че листата се внася директно в общинска избирателна комисия в региона и обикновено това се случва последната седмица. „Не е внесена още листата, а днешното решение на НС е абсолютно противоуставно и такова погазване е нямало досега“ коментира Гуцанов. „Днешното решение на НС в тази листа, която Вие донесохте, с определен състав и Вие водач на нея – какво направи НС?“, попита Беновска. „НС каза, че не признава, образно казано, конференцията във Варна и че определя еди-си-каква листа, коренно различна от това, което е определила конференцията, на която са участвали 157 човека. Днес това беше внесено от заместник-председател и секретар по организационните въпроси и председател на предизборния щаб Кирил Добрев, който не съобразявайки се с основния закон на БСП, казва – тази листа няма да бъде по този начин и ще бъде по еди-си-какъв начин… при което залата остро възрази – членовете на НС, много от тях… Антон Кутев, Ангел Найденов, Апостол Димитров, Янаки Стоилов, Георги Гергов, Георги Пирински, Ана Пиринска… все сериозни хора, така че никой не може да каже нищо по дадената тема… Велислава Дърева. Факт е, че една голяма част от нас като членове на НС напуснахме – това е пределно ясно и красноречиво“, каза Гуцанов. \r\n 15 юли Нинова сваля политическото доверие от Гуцанов; Кирил Добрев \r\nБеновска помоли историята да се върне малко назад във времето и припомни, че преди 2 месеца на 15 юли лидерът на БСП Нинова е отишла във Варна. Гуцанов каза, че Нинова е дошла във Варна с част от изпълнителното бюро на изнесено заседание, за да се обсъждат проблемите на града, но е било съобщено, че се снема политическото доверие от него – Борислав Гуцанов – в качеството си на председател на градския съвет и на негово място се поставя друг човек. „Тя даде обяснения, че не сме печелели избори, че имало нарушения и т.н. В интерес на истината дойде и контролната комисия и не установи такива нарушения, каквито бяха казани. Не само че сме печелили избори, а и сме единственият град с районно деление, те са три в страната – София, Пловдив и Варна – който е печелил 3 пъти местни избори – това е Варна и варненската организация и беше много странно. Аз бях 2 мандата председател на общинския съвет. Преди мене Апостол Димитров беше председател на общинския съвет“, обясни Гуцанов. Беновска припомни, че той е единственият председател на общински съвет на голям град с районно деление с два мандата. Това се е случило по времето на кмета Кирил Йорданов преди 7-8 години. „Стигна се до остра реакция на варненската партийна организация. Оказа се, че няма такива правомощия по устав, което всички го знаехме. Да не говорим, че нямаше и мнозинство на изпълнителното бюро“, подчерта Гуцанов. „Корнелия Нинова като председател и членовете на ИБ, ръководителите на партията БСП, столетната партия на Димитър Благоев и в съвременно време при Александър Лилов, на който Вие сте ученик и последовател, достигна до 1 милион членове. Те не си ли знаят устава, че идват и си разиграват черната кобила на Корнелия Нинова на варненското крайбрежие?“, попита Беновска. Гуцанов смята, че те знаят устава, но дори и да не го – има кого да попитат и според него за тях е било важно той да не е председател и определя като странно случващото се при наличието на три безспорни победни резултата на президентски, парламентарни и евро избори. „Александър Лилов говореше за диалог на цивилизациите, а ние тук не можем да направим вътрешен диалог, което не го одобрявам като метод на работа на сегашното  ръководство на БСП“, подчерта Гуцанов. „Каква е причината? Казвате, че Корнелия Нинова казвала, че не сте побеждавали в избори, а Вие оборвате“, попита Беновска. Гуцанов обясни, че фактите са такива. „Стигна се до градската конференция сега на 11 септември, Кирил Добрев присъства на тази конференция, при което 122 гласа бяха „против“ да има такава точка „организационна“ – за смяна на председателите – срещу 28 „за“. Тази точка я поиска този, който отговаря от „Позитано“ за Варна, който е сътрудник на Кирил Добрев и делегат от варненската конференция. Точката беше безапелационно отхвърлена от конференцията с това мнозинство и е пределно ясно какво иска градската конференция във Варна, и се затвори тази страница и не можаха да ме сменят“, обясни Гуцанов. Беновска попита госта си какво е казал Кирил Добрев по въпроса, защото лично тя не може да го пита, тъй като Нинова ѝ е създала проблем с комуникацията в ръководството на партията и понякога и на пресконференция не може да зададе въпрос. Гуцанов подчерта, че конференцията е дала ясен знак, а Добрев се е опитал да говори и да обясни какво чувства, но залата не е била особено съгласна. „За да се разбере това от хората – трябва да се обясни. Какво чувства? Той иска ли Вие да бъдете председател на БСП-Варна?“, попита Беновска. Гуцанов отговори, че е разбираемо, че Добрев не иска и фактът, че се внася подобно искане за отстраняване от негов сътрудник – означава, че е съгласувано. „Не може да искаш да управляваш държавата по законен начин, да говориш за паралелна държава, да се борим срещу тази паралелна държава и същевременно да нарушаваш твоя основен закон, уставът на партията – един път. Втори път не можеш да искаш да говориш по този начин, че какво се случва в държавата, а ти да не можеш собствената си партия да управляваш по един уставен начин. Аз смятам, че аршините трябва да бъдат едни и същи, когато коментираме какво става вътре в партията и какво става в държавата“, подчерта Гуцанов.  \r\n Обединение в лявото политическо пространство; Непартиен патриотичен кандидат за Варна; Единодушна подкрепа за Мая Манолова; Нов пленум \r\n„Кого визирате, че „иска да управлява държавата“, попита Беновска. Гуцанов отговори, че визира лидера на БСП Нинова, която казва, че искаме да управляваме държавата по законен начин. Беновска вметна, че Нинова е заявила, че иска да стане министър-председател. Председателят на БСП-Варна заяви, че това е пътят на логиката при спечелване на изборите от партията. „Вие, между другото, защо предложихте непартиен кандидат във Варна и то човек с патриотична обща ориентация, популярен във Варна. Защо го предложихте? Днеска това Ви изяде главата на пленума?“, попита Беновска. Гуцанов отговори, че не е сигурен, че това е така и смята, че каквото и да е било предложено от градската конференция и от градски съвет е щяло да бъде оборвано. „След като спечелихме конференцията във Варна по този безапелационен начин, имаше достатъчно намеци в публичното пространство, че ще има определен реванш на „Позитано“. Предложих на конференцията да се обсъжда – първо – цялата формула, каквато беше, докато стигнем до патриотичната част, говорихме да има обединение вляво и в листата да влязат АБВ, ОБТ, Социалдемократи – всички леви възможни формации, което беше огромна крачка напред за градската партийна организация и аз смятам, че ако БСП искаме да управляваме, то ние трябва да си подадем ръка всички леви партии и заедно с това нещо исках да дадем знак към патриотичния вот във Варна, защото Варна има около 20 хиляди варненци, които гласуват по презумпция с патриотична вота – независимо дали е било за „Атака“, за „ВМРО“, за „Възраждане“, обясни Гуцанов. \r\n„Не беше ли малко „кръвосмесително“, извинявайте? Кажете кого сте предложили“, призова Беновска. „За Костадин Костадинов говорим, който е лидер на партия „Възраждане“, с когото нашият председател Нинова се е явявал съвместно на митинги и което е нормално да се търсят определени взаимоотношения. Но освен Костадин Костадинов ние имаме и второ предложение на градския съвет, защото конференцията делегира права да се водят разговори, да продължат разговорите с Костадинов или друг независим кандидат и не е вярно, че е бил предложен само Костадин Костадинов. Търсехме максимално ветрило, защото ние не излезем ли с общ фронт срещу ГЕРБ – не можем да го направим това нещо“, заключи Гуцанов. \r\n„Не сте ли си Вие виновни като не влизате с конкретна кандидатура? Ето, БСП-София искат, не искат казаха, че предлагат Мая Манолова и тя беше гласувана днеска единодушно“, коментира Беновска. Гуцанов сподели, че това е изключително добро предложение, а Беновска го попита защо БСП-Варна не са имали „изключително добро предложение“. „Първо – смятам, че случилото се на 15 юли разконцентрираха сериозно организацията и хора, които иначе биха приели – сега не бяха много в доброто си желание да подкрепят БСП или да се ангажират като кандидати за кметове, подкрепени от БСП“ коментира Гуцанов. Водещата припомни, че националният съвет е отхвърлил предложението за Костадинов и е премахнах Гуцанов от водещата място в листата за общински съвет. Председателят на БСП - Варна обясни, че листата съдържа 51 кандидати, но те коренно са били променени, въпреки че единствено и само градската конференция или общинските конференции по другите места имат право, а предизборният национален щаб и националният съвет нямат право да се месят. „Вие и Вашите поддръжници напуснахте пленума на БСП и в момента доколкото разбрах – почти са събрани 62 гласа, за да се свика нов пленум“ отбеляза Беновска и попита Гуцанов дали има последни сведения. Гуцанов отговори, че не знае дали са се подписали 62 души, но самият факт, че е събира подписка говори много. \r\n Вътрешна опозиция в БСП \r\n„Не искам да Ви разстройвам, но така наречената вътрешна опозиция в БСП много пъти протестира против решения под диктовката на Корнелия Нинова, но трябва да Ви кажа, че те са добре изпипани винаги и добре проведени. Дали ще можете този път ефективно наистина да поставите въпроса за спазване на върховния закон на партията – устава?“, попита Беновска. „Той е нарушен брутално. Тука две мнения по въпроса – няма. Дали имаме способ това, което се направи днес и ще бъде внесено за регистрация – това вече е отделна тема“, коментира Гуцанов. Водещата го попита кой ще внесе листата във Варна, а Гуцанов отговори, че това ще е човек, който е упълномощен от председателя на НС. „Утре ще осъмнете, Вие, г-н Гуцанов с регистрирана тази листа нова във Варненската общинска комисия“, подчерта Беновска. Председателят на БСП-Варна заяви, че такова развитие би било жалко, защото щетите ще бъдат за цялата партия. \r\n„Ще търсите ли по правен път съгласно устава на БСП и законите на България правата си?“, попита Беновска. Гуцанов бе категоричен, че ще си търсят правата. „Не мога да си обясня как след проведени успешни евроизбори се прави подобно нещо… като че ли се помага на основния опонент, което някак си не ми изглежда много целесъобразно“, коментира Гуцанов. Беновска сподели, че очаква от председателя на БСП-Варна да предприеме правни действия и го попита дали не е време вътрешната опозиция да се съсредоточи върху ценностната система на столетната партия. Гуцанов отговори, че това вече се коментира – дали БСП се модернизира или напротив. „Смятам, че левицата и БСП е необходима на държавата и ние трябва да направим така, че тя да съществува. Ние трябва да направим така, че тя да е атрактивна и на първо място сега трябва да се концентрираме върху местните избори независимо дали аз съм в листата, дали аз съм обиден, дали други мои колеги са обидени, защото това е важна кауза за БСП и за страната ни, независимо кой е председател и какви действия извършва. \r\nТака завърши разговорът между Борислав Гуцанов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 15-ти септември 2019 година.", "date": "2019.09.16", "title": "Борислав Гуцанов: Нинова и погази устава на БСП, събираме подписка"}
{"url": "http://www.focus-news.net/news/2019/09/16/2699038/kmetat-na-veliko-tarnovo-daniel-panov-shte-otkrie-uchebnata-godina-v-chetiri-uchilishta-v-grada.html", "text": "Кметът на Велико Търново Даниел Панов ще открие учебната година в четири училища в града. Това съобщиха от пресцентъра на  Община Велико Търново . В 8.30 часа той ще даде старт на учебните занятия в ОУ „Патриарх Евтимий“. В 8.45 часа ще бъде в ОУ „Бачо Киро“. От 9.00 часа ще присъства в ПМГ „Васил Друмев“. И от 10.00 часа ще открие учебната година в СУ „Емилиян Станев“.", "date": "2019.09.16", "title": "Кметът на Велико Търново Даниел Панов ще открие учебната година в четири училища в града"}
{"url": "http://www.focus-news.net/news/2019/09/16/2699041/ivaylo-krachunov-hora-s-povdignati-tezhki-obvineniya-se-opitvat-da-sabotirat-kandidaturata-na-geshev.html", "text": "Хора с повдигнати тежки обвинения се опитват да саботират кандидатурата на Гешев. Това каза Ивайло Крачунов от БЛИЦ в разговор с Илиана Беновска в седмичното обзорно политическо предаване „Беновска пита“ по „Канал 3“, съобщиха от  екипа на предаването . \r\n„Забравих си препаската, колеги, имате ли вратовръзка, щях да ти завържа очите и да те попитам – като ти се затворят очите какво виждаш, как е политическата картина?“, попита водещата Илиана Беновска своя гост в началото на разговора им. Той отговори: „Политическата картина не е много радостна за хората, но отгоре политиците се забавляват!“. „Кои – Борисов?“, продължи водещата. Гостът ѝ отговори, че няма предвид точно него, но има определени хора от задкулисието на политиката, от партията на Иван Костов, за които това се отнася. „Те живи ли са“, попита водещата Илиана Беновска. Крачунов отговори: „Все още се опитват да са живи и да плетат интриги! Те са хората, които се забавляват в България и търсят различни видове провокации, но така или иначе хора, които имат 1% обществена подкрепа са обречени на маргинализация, така че нека да продължават да си играят“. \r\n„Иван Костов скоро се оплака, аз не знам дали точно ще го цитирам, че понеже бил взел назаем 600 или 700 хиляди, не знам колко бяха, и ги бил вложил някъде, те го разследвали, НАП и не знам кой още“, отбеляза водещата Илиана Беновска. Събеседникът ѝ отговори, че контролните органи са открили 400 000 лева несъответствие между декларираните  доходи на Костов и тези, които е направил като разходи, което е огромна сума. „Но явно за неговите мащаби това са дребни пари“, добави той. „Точно затова ти казвам, но той също каза, че бил репресиран заради бъдещите избори“, продължи водещата. Крачунов каза, че явно Костов има доста иронично чувство за хумор към българските граждани. Според него на изборите е станало ясно, че Костов е несъстоятелен политик и затова сега пуска свои „аватари“ да се състезават от негово име с различни проекти. \r\n Може ли някой политик да му затвори очите или запуши устата? \r\n„Патарински колко добър колаж намери – две затворени очи и една запушена уста – това ли е картината в момента медии – политици? Къде си затваряме очите? Кой политик ти затваря очите“, попита водещата Илиана Беновска. Ивайло Крачунов отговори категорично: „Никой политик на мен не може да ми затвори очите! Аз съм 20 години в журналистиката, така че специално на мен няма човек, който да може да ми затвори очите“. „Нямаш ли си господари, които пък да ти запушат устата“, попита водещата. Събеседникът й отговори, че няма такива.  \r\n Кандидатурата на Иван Гешев за главен прокурор и протестите срещу нея \r\n„Виж какво се получава сега – протести анти кандидатурата на Иван Гешев за главен прокурор и за кандидатурата на Иван Гешев за главен прокурор. Едните са от така наречените десни издънки от бившите партньори на Борисов от Реформаторския блок, даже не бих си направила труда да ги изброя кои са, а другите кой ги поведе за Гешев“, попита водещата Илиана Беновска. Ивайло Крачунов отговори, че тези, които са против Иван Гешев, са инспирирани от Цветан Василев, от задкулисното движение „БОЕЦ“, което е на пряко подчинение на Цветан Василев, а това е една малобройна група от хора. „Е, тогава кажи и Иво Прокопиев, който е абсолютно свързан с поведението против Гешев“, отбеляза водещата Илиана Беновска. Събеседникът ѝ продължи: „Има една група от хора, които в момента имат повдигнати тежки обвинения, разбира се Иван Гешев им пречи, те в него виждат голяма заплаха и се опитват по всякакъв начин да саботират неговата кандидатура, обаче тя е безспорна. Той е издигнат от цялата магистратска общност, зад него са застанали всички органи на държавата и аз не мисля, че той ще има някакъв проблем да стане главен прокурор на България!“. \r\n„А трябваше ли чак толкова много шум, аз не съм виждала, днес слушах и Боян Магдалинчев, наистина беше прав, като каза, че досега не е виждал при избора на главен прокурор, и аз не си спомням, и ти сигурно, такава масова подкрепа и толкова енергична. Защо е така“, попита водещата Илиана Беновска. Ивайло Крачунов отговори, че всички сме станали свидетели на злонамерените атаки срещу Гешев, което е довело до обединяване на магистратската общност, която недвусмислено е показала, че това е техният кандидат, в него имат доверие и се надяват то да бъде оправдано в неговия мандат от 7 години.  \r\n„А как ще се спре, като говорим за съдебната система, нещо, което наистина ескалира, знаеш, че Лозан Панов, председателят на ВКС, просто вече не е аматьор, той е „актьор“ с голям опит на политическите речи, изречени в съдебни институции или по други поводи, но в момента пред Съдебната палата се подвизават и двама нови герои – председателят на Районния съд в София, който се оказа, че иска да напусне без да си е приключил делата и един бивш следовател“, коментира водещата Илиана Беновска. Ивайло Крачунов обясни: „Да, Бойко Атанасов, който още отпреди 10-15 години се кандидатира на олимпийския принцип за всяка изборна длъжност. Той обикновено събира между 0 и 1 гласа! Той винаги се кандидатира за всяка една свободна длъжност, която е в прокуратурата, в правораздавателната система, но ми напомня за Йоло Денев, с когото заедно виждаме техните лица на различни видове протести. Просто се състазава на олимпийския принцип, той не е известен с дело, което да е решил, някой да е вкарал в затвора престъпник или бандит, да е повдигнал обвинение!“. „Ами той е следовател, какво!“, отбеляза водещата. Събеседникът ѝ отговори, че следователите също имат право да повдигат обвинения. Но явно за Атанасов е по-приятна ролята на медиен герой в медиите на кръга „Капитал“. \r\n„Каква е тази страст на прилежащите към определени политически, а може би и други с определена ориентация среди да се прехвърлят в разкрачено положение с единия крак в съдебната система, а с другия крак в политиката“, попита Илиана Беновска. Ивайло Крачунов отговори: „Явно обичат да правят различни пируети, съблазнява ги политиката с лостовете за действие, които дава и ги изкушава. Те явно се чувстват наудобно на по-малка сцена и искат да излязат на по-голяма сцена пред повече хора да бъдат под прожекторите. Вероятно се ласкаята от медийното внимание и го търсят сами“. \r\n„Добре, но докъде ще се стигне, ще бъде ли избран Иван Гешев, според теб?“, попита водещата Илиана Беновска. Ивайло Крачунов отговори, че според него Гешев ще бъде избран. Неговата кандидатура е убедителна в страната, а и партньорските служби също дават добра оценка. Гешев всеки ден е на терен, не се притеснява да влиза в различни видове битки. Освен това Гешев е в системата повече от 20 години, стигнал е от редови прокурор до заместник-главен прокурор. Тоест Гешев има една последователна кариера пред очите на българското общество. \r\n Местните избори в София \r\n„Вкарвам те в една друга кратка тема, макар да не е започнала още да се развива официално, но е започнала неофициално – изборите и особено изборите в София. Фандъкова – Манолова, Ангел Джамбазки и Волен Сидеров“, постави водещата темата за местните избори. Ивайло Крачунов заяви, че се очертават доста инетресни избори, а позицията на кмет на София е стратегическа. „Кой ще бие, Фандъкова или Манолова ще вземе победната „ябълка на властта“, попита водещата Илиана Беновска. Гостът ѝ отговори, че това ще се реши от българските граждани. „И ти ми отговаряш като Йорданка Фандъкова! Българските граждани трябва да кажат, когато някой анализира и им предложи решения!“, подчерта водещата. Събеседникът ѝ отговори, че има още време до началото на кампанията, в нея кандидатите трябва да обяснят своите програми и от това колко са убедителни ще стане ясно кой ще спечели. \r\n„Манолова изразителен кандидат ли е за БСП“, попита водещата Илиана Беновска. Ивайло Крачунов отговори, че кандидатурата на Манолова ще озвучи кампанията на БСП. Според него това е една силна лява кандидатура, колкото и Манолова да се опитва да търси подкрепа отдясно. Тя е израсла в социалистическата партия. „Това е една публична личност и ще има сериозна битка за кметското място в София, която с влизането на Джамбазки, с евентуалното влизане на Волен Сидеров ще направи така, че изборите ще заприличат на едно голямо футболно дерби“, обобщи Крачунов. „А Йорданка Фандъкова?“, попита водещата. Събеседникът й отговори, че Фандъкова стои стабилно със своите 4 мандата като кмет на София, прави доста неща за града, развива инфраструктурата по модерен начин благодарение на това София е заприличала на една модерна европейска столица.  \r\n„Ангел Джамбазки, дали той няма да повтори номера на Станишев – застава начело на листата и после отива в Брюксел – Ангел ще застане начело на общинските съветници и за кмет, за да извлече народа и после ще се върне в Брюксел?“, попита водещата Илиана Беновска. Гостът ѝ отговори, че според него Джамбазки няма сериозни шансове да спечели изборите в София, вероятно няма да отиде и на балотаж, а чрез своето участие целта е да вкара колкото се може повече общински съветници от квотата на ВМРО. „Финално изречение за Волен Сидеров – „тримата братя и златната ябълка“ ли представлява той?“, попита Беновска. Събеседникът ѝ отговори: „Ще бъде много интересно, защото по този начин той поема отговорност от името на Атака и застава с името и лицето си!“, с което завърши участието си в седмичното обзорно политическо предаване „Беновска пита“ по „Канал 3“ и „Радио К2” на 15-ти септември 2019 година.", "date": "2019.09.16", "title": "Ивайло Крачунов: Хора с повдигнати тежки обвинения се опитват да саботират кандидатурата на Гешев"}
{"url": "http://www.focus-news.net/news/2019/09/16/2699040/kmetat-na-obshtina-blagoevgrad-d-r-atanas-kambitov-shte-otkrie-novata-uchebna-godina-v-pgsag-vasil-levski.html", "text": "Кметът на Община Благоевград д-р Атанас Камбитов ще открие новата учебна 2019/2020 година в ПГСАГ „Васил Левски“ в 09.00 часа. Това съобщиха от пресцентъра на  Община Благоевград . В 10.00 часа кметът ще поздрави учители и ученици в V СУ „Георги Измирлиев“.", "date": "2019.09.16", "title": "Кметът на Община Благоевград д-р Атанас Камбитов ще открие новата учебна година в ПГСАГ „Васил Левски“"}
{"url": "http://www.focus-news.net/news/2019/09/16/2699045/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с изпълнение на инвестиционен проект за реконструкция на уличен водопровод на ул. „Арх. Пенчо Койчев“ във вилна зона „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „арх. Антон Торньов“, ул. „арх. Пенчо Койчев“, ул. „арх. Алекси Начев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „арх. Антон Торньов“ ъгъла с ул. „проф. Юрдан Данчов“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изключване на уличен водопровод на бул. „Цветан Лазаров“ в НПЗ „Слатина“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: бул. „проф. Цветан Лазаров“ от бул. „Асен Йорданов“ до ул. „Боян Магесник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „проф. Цветан Лазаров“ №13.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/16/2699039/kmetat-na-obshtina-pernik-vyara-tserovska-shte-otkrie-novata-uchebna-godina-v-uchilishteto-v-selo-kladnitsa-i-v-suriche-d-r-petar-beron.html", "text": "Кметът на Общината Вяра Церовска ще открие новата учебна година в училището в село Кладница в 9.00 часа и в СУРИЧЕ „Д-р Петър Берон“ в 10.00 часа. Това съобщиха от пресцентъра на  Община Перник . От 8.00 часа ще започне новата учебна година с общ молебен и водосвет. Ритуалът за успех и благополучие на всички ученици, учители, родители и жители на града ще бъде в храма „Св. Иван Рилски“.", "date": "2019.09.16", "title": "Кметът на Община Перник Вяра Церовска ще открие новата учебна година в училището в село Кладница и в СУРИЧЕ „Д-р Петър Берон“"}
{"url": "http://www.focus-news.net/news/2019/09/16/2699036/tsgm-vseki-uchenik-student-ili-doktorant-zaredil-karta-za-patuvane-v-byurata-na-pl-vazrazhdane-evropeyski-sayuz-ili-ndk-do-20-septemvri-shte-mozhe-da-vzeme-bezplatno-kniga.html", "text": "Центърът за градска мобилност и Столичната библиотека стартират съвместна инициатива под надслов „Зареди карта – избери книга, стани читател“. Тя е посветена на началото на новата учебна година и Деня на София. Това съобщиха от пресцентъра на  ЦГМ . Кампанията ще е в дните от днес до 20 септември 2019 г. \r\nВсеки заредил ученическа, студентска или докторантска карта от утре до сряда в бюрата за продажби на ЦГМ, намиращи се на пл. „Възраждане“, „Европейски Съюз“ или НДК, ще има възможност да си избере безплатно книга на място. На разположените на спирките масички в рамките на работния ден ще има избор от заглавия, а от служител на Столичната библиотека ще могат да се получат и едногодишни безплатни читателски карти.  \r\nТакива безплатни читателски карти до 20 септември ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Получилите читателски карти трябва да посетят библиотеката, за да ги активират. \r\nЗа целта на инициативата Столична библиотека предоставя в рамките на кампанията в трите пункта за продажби на ЦГМ безвъзмездно над 200 тома книги. От библиотеката напомнят,  че през следващите пет дни можете да се присъедините и към инициативата „Споделени книги“ - „Вземи, прочети, върни“. Всеки, който има желание да сподели любима книга с друг, може да я остави в трите посочени пункта и да си избере нова.", "date": "2019.09.16", "title": "ЦГМ: Всеки ученик, студент или докторант, заредил карта за пътуване в бюрата на пл. „Възраждане“, „Европейски Съюз“ или НДК до 20 септември, ще може да вземе безплатно книга"}
{"url": "http://www.focus-news.net/news/2019/09/16/2699043/oblastniyat-upravitel-na-pernik-irena-sokolova-skapi-uchenitsi-grebete-s-palni-shepi-ot-vazmozhnostite-koito-shte-vi-se-predostavyat-dokato-se-obuchavate.html", "text": "Скъпи ученици, гребете с пълни шепи от възможностите, които ще Ви се предоставят докато се обучавате, за да създадете най-добрата и стабилна основа за онова, което животът ще ви предложи. Това казва областният управител на Перник Ирена Соколова в поздравителен адрес по повод първия учебен ден, съобщиха от пресцентъра на  Областната администрация . „Поздравявам всички Вас в този специален първи ден на учебната 2019/2020 година. Днешният празник, пренесен и съчетан с традицията, съхранен дълбоко в сърцето на българина, отдавна е издигнат на пиедестал и тачен като най-високия връх на духа, на жаждата за знание, на желанието да се приближиш до света. Всяка година, на тази любима за всички нас дата, българските училища отварят вратите си за един непознат и необятен свят на наука и експерименти, за прекрасни инициативи и начинания, за задаването на много любопитни въпроси и търсенето на ключовете към тяхното разгадаване! Както е казал Луций Сенека - „Не за училището - за живота да се учим!“, посочи още тя.  \r\n„На първокласниците, които най-много се вълнуват днес, желая да запазят този трепет към храма на науката през целия си живот и да са все така любознателни и неподправени. Скъпи ученици, продължете своята високо хуманна мисия и с всеотдайност възпитавайте личности - устремени и мотивирани, любопитни и отговорни, смели и добродетелни!  \r\nСкъпи учители, подтиквайте ги да мислят осъзнато и да търсят верните уроци, които често не са написани в учебниците, а в живота около тях и ситуациите, с които ще се сблъскват в бъдеще време.  \r\nСкъпи дванадесетокласници, на Вас пожелавам да вярвате в себе си, защото младостта е изпълнена с достатъчно сили за сбъдването на всяка мечта! С гордост отстоявайте традициите и престижа на българското образование! Предайте натрупания си опит и се реализирайте в страната ни като добри специалисти! Честит да е празникът на всички в сферата на образованието!  \r\nУспешна учебна 2019/2020 година!“, посочва още Соколова.", "date": "2019.09.16", "title": "Областният управител на Перник Ирена Соколова: Скъпи ученици, гребете с пълни шепи от възможностите, които ще Ви се предоставят докато се обучавате"}
{"url": "http://www.focus-news.net/news/2019/09/16/2699047/d-r-atanas-kambitov-kmet-na-blagoevgrad-neka-novata-uchebna-godina-bade-uspeshna-polzotvorna-izpalnena-sas-stremezhi-i-realizirani-tseli.html", "text": "Нека новата учебна година бъде успешна, ползотворна, изпълнена със стремежи и реализирани цели. Това се посочва в поздравителен адрес от кмета на Община Благоевград д-р Атанас Камбитов по повод първия учебен ден, съобщиха от пресцентъра на  Общината . „Благоевград има прекрасни деца, с които се гордеем.  \r\nСкъпи ученици, бъдете любознателни и целеустремени! Попивайте мъдростта и знанията от Вашите учители! \r\nУважаеми преподаватели, продължавайте все така отговорно и всеотдайно да изпълнявате своята мисия на просветители! \r\nУважаеми родители, бъдете опора на Вашите деца! Подкрепяйте ги и ги насърчавайте, за да могат успешно да извървят своя път към усъвършенстване! \r\nНа добър час!“, посочва още кметът Камбитов.", "date": "2019.09.16", "title": "Д-р Атанас Камбитов, кмет на Благоевград: Нека новата учебна година бъде успешна, ползотворна, изпълнена със стремежи и реализирани цели"}
{"url": "http://www.focus-news.net/news/2019/09/16/2699050/kmetat-na-stara-zagora-zhivko-todorov-shte-podpishe-sporazumenie-za-satrudnichestvo-s-regionalniya-savet-na-knsb.html", "text": "От  13.00 часа, в зала 203 на Община Стара Загора ще бъде подписано Споразумение за сътрудничество между кмета на Стара Загора Живко Тодоров и Регионалния съвет на Конфедерацията на независимите синдикати в България (КНСБ) - Стара Загора. Събитието ще бъде открито за представители на медиите. Това съобщиха от пресцентъра на  Община Стара Загора .", "date": "2019.09.16", "title": "Кметът на Стара Загора Живко Тодоров ще подпише Споразумение за сътрудничество с Регионалния съвет на КНСБ"}
{"url": "http://www.focus-news.net/news/2019/09/16/2699042/kmetat-na-stara-zagora-zhivko-todorov-shte-prisastva-na-tarzhestvata-za-novata-uchebna-godina-v-su-ivan-vazov-su-zheleznik-i-trakiyskiya-universitet.html", "text": "Кметът Живко Тодоров ще присъства на тържествата за новата учебна година в СУ „Иван Вазов“, СУ „Железник“ и Тракийския университет. Това съобщиха от пресцентъра на  Община Стара Загора . Кметът ще поздрави учениците в СУ „Иван Вазов“ в 8.45 часа. След това ще открие учебната година в СУ „Железник“ в 9.30 часа.  \r\nОт 10.30 часа ще се включи в церемонията за началото на новата академична година в Тракийския университет, а от 11.30 часа и в откриването на многофункционалната спортна зала „Арена Академика“ в Тракийския университет.  \r\nРесорният зам.-кмет Иванка Сотирова ще бъде гост на Девето основно училище „Веселин Ханчев“ в 9.30 часа, а след това и на Детска градина „Мечо Пух“ в 10.30 часа.  \r\nЗам.-кметът инж. Янчо Калоянов ще открие учебната година в Професионална гимназия по строителство, архитектура и геодезия „Любор Байер“ в 9.30 часа.", "date": "2019.09.16", "title": "Кметът на Стара Загора Живко Тодоров ще присъства на тържествата за новата учебна година в СУ „Иван Вазов“, СУ „Железник“ и Тракийския университет"}
{"url": "http://www.focus-news.net/news/2019/09/16/2699048/kameren-ansambal-sofiyski-solisti-otkriva-noviya-sezon-s-kontsert-v-tsentralniya-voenen-klub.html", "text": "Камерен ансамбъл „Софийски солисти“ открива новия сезон с концерт от 19.00 часа в Централния военен клуб. Това съобщиха от пресцентъра на  Столична община . Диригент ще бъде маестро Пламен Джуров. \r\nЗа ценителите на камерното изкуство ще прозвучат творби на Доменико Чимароза, Бенджамен Бритън и Гия Канчели.  \r\nЗа изпълнението на Концерт за две флейти на Доменико Чимароза към ансамбъла ще се включат и флейтистките Кремена Ачева и Гергана Иванова.", "date": "2019.09.16", "title": "Камерен ансамбъл „Софийски солисти“ открива новия сезон с концерт в Централния военен клуб"}
{"url": "http://www.focus-news.net/news/2019/09/16/2699049/pregled-na-osnovnite-temi-v-dobrudzhanskiya-pechat.html", "text": "„35 повече първолачета ще прекрачат днес училищния праг в град Добрич“, съобщава на първа страница вестник  „Добруджанска трибуна“ . Близо 650 са децата които ще се обучават в първи клас. Кметът Йордан Йорданов ще открие новата учебна година в две от училищата в града. На 2 септември кметът Йордан Йорданов е участвал в тържествената церемония по откриване на новата учебна година в Спортното училище в Добрич. Градоначалникът е пожелал много нови спортни успехи на учениците, за да могат да бъдат гордост сега и пример за следващите поколения. В рубриката „Новини“ – „12 общини нищиха противодействие на противообществените прояви на деца“. Работната среща се провежда за втора поредна година. Присъстващите са единодушни, че подобни обучения помагат за обмяна на опит и изграждане на успешни модели за превенция. Обучителната среща е проведена съвместно от Община град Добрич и Местната комисия за борба срещу противообществените прояви на малолетни и непълнолетни. „Кметът Йордан Йорданов инспектира ремонтираното ОУ „Н. Й. Вапцаров“, съобщава изданието. Основното училище ще посрещне своите възпитаници с изцяло боядисана фасада, нова ограда и поставени защитени пана на игрището. Средствата за ремонтните дейности и оборудването са осигурени от учебното заведение и от европейски проекти. „Проверяват колко роми и турци са заселени предизборно в Балчик“, съобщава всекидневникът. Скандалната ситуация била, за да се осигури безпроблемно нов мандат на сегашния кмет Николай Ангелов, ”клиент на Специализираната прокуратура“, пише изданието.  \r\n„Жена загина след взрив на бензиностанция“, пише на първа страница другият регионален вестник  „Нова добруджанска трибуна“ . Таксиметров автомобил е гръмнал на бензиностанция на Марешки в Добрич по пътя за Варна. Инцидентът е станал в събота вечерта. Според очевидци на волана била водачката на автомобила, на задната седалка седяла майка ѝ. Разследват се всички хипотези, ще бъде проверено всичко. Това е заявил изпълняващият временно длъжността окръжен прокурор на Добрич Златко Тодоров. Жената, шофирала автомобила, е в стабилно състояние. Бензиностанцията остава затворена. „Един оправдан и един глобен по дело за неверни сведения по проект за младежка заетост“, съобщава всекидневникът. На първа инстанция е приключило дело срещу двама подсъдими. Те са обвинени за представяне на неверни сведения с цел да получат средства от проект за младежка заетост. Обвинението е повдигнато срещу 31- годишен управител на добричка фирма и неговата майка, която била упълномощена да върши административна дейност в дружеството. Ценни кактуси в Ботаническата градина в Балчик вече са унищожени, съобщава изданието. За проблема е алармирал в социалната мрежа Стилиян Иванов. След уволнението на Галин Радков гражданинът е посетил за първи път градината. Според него най-хубавата ботаническа градина на Балканския полуостров се е превърнала в гробище. Всекидневникът припомня, че съдът обяви уволнението на Галин Радков за незаконно и го възстанови на работа, но той отказа да се върне.", "date": "2019.09.16", "title": "Преглед на основните теми в добруджанския печат"}
{"url": "http://www.focus-news.net/news/2019/09/16/2699052/yanka-takeva-sbu-dalboko-ubedena-sam-che-novata-uchebna-godina-shte-bade-mnogo-po-uspeshna.html", "text": "Дълбоко убедена съм, че новата учебна година ще бъде много по-успешна. Това каза в интервю за  Агенция „Фокус“  Янка Такева председател на Синдиката на българските учители (СБУ). „Първата причина е това, че вече имаме всички тенденции иновативните училища да презентират своите си иновации в училища, които не са иновативни. Да се вземе най-добрият иновативен подход, метод, така че в тази посока българската образователна система за иновациите е готова“, добави Такева. По думите и една голяма част от училищата вече са дигитализирани с най-високите информационни технологии. „И другото нещо, което е изключително важно, вече имаме достатъчно набран опит в приобщаващия механизъм, за да може да се обхванат колкото се може повече деца в детските градини и в училището“, обясни още председателят на СБУ. „Хубавото е това, че сме готови с кадровото осигуряване на всички училища и детски градини в страната. Началниците на регионалните инспекторати споделиха, че кадровото обезпечаване е вече на 100%  осигурено по области“, допълни още Янка Такева.  \r\nТя коментира, че през лятото са положени много усилия за квалификация на учителите, за квалификация на началниците на регионални инспекторати, за квалификация на експертите по регионални инспекторати. „Колегите са заредени с много идеи, които тази година ще вложат в работата си. Преди една седмица приключи и нашият международен конкурс за извънкласни, извънучилищни форуми, където бяха презентирани иновациите в тази дейност за свободното време на децата и създаване на предпоставки за затвърждаване на знанията, умения, които са придобили в училище“, посочи още Такева. Тя добави още, че е оптимист, защото образователната ни система освен, че работи във всички тези посоки, които изброи, тя е и добре финансово осигурена. „Искам още един път да благодаря на правителството, на г-н Борисов, защото една голяма част от българските училища са реновирани. И вие виждате, че където и да минете през села или градове най-хубавите сгради от вън и вътре са българските училища и детски градини“, обясни още Такева.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.09.16", "title": "Янка Такева, СБУ: Дълбоко убедена съм, че новата учебна година ще бъде много по-успешна"}
{"url": "http://www.focus-news.net/news/2019/09/16/2699046/kmetat-na-burgas-dimitar-nikolov-shte-prisastva-na-otkrivaneto-na-novata-uchebna-godina-vav-fakulteta-po-meditsina-na-universitet-prof-d-r-asen-zlatarov.html", "text": "9.00 часа - Кметът Димитър Николов и зам.-кметът по здравеопазване, социални дейности и спорт д-р Лорис Мануелян ще присъстват на тържеството във Факултета по медицина на Университет \"Проф. д-р Асен Златаров\" . Това съобщиха от пресцентъра на  Общината . От 10.00 часа кметът в щ присъства на тържеството  по случай откриването на новата учебна година в Професионална гимназия по механоелектротехника и електроника. Зам.-кмет по образование и култура Йорданка Ананиева ще присъства на откриването на новата учебна година в ОУ \"П.К. Яворов\" и в Професионалната гимназия за чужди езици \"Васил Левски\". Заместник-кметът по финанси, бюджет и икономически дейности Красимир Стойчев ще присъства на откриването на учебната година в ППМГ \"Академик Никола Обрешков\", а заместник-кметът по Европейски политики и околна среда\" Руска Бояджиева ще бъде в ОУ \"Васил Априлов\". По повод започването на новата учебна година заместник-кметът по строителство, инвестиции и регионално развитие Чанка Коралска ще бъде в Професионалната гимназия по строителство, архитектура и геодезия \"Кольо Фичето\".", "date": "2019.09.16", "title": "Кметът на Бургас Димитър Николов ще присъства на откриването на новата учебна година във Факултета по медицина на университет \"Проф. д-р Асен Златаров\""}
{"url": "http://www.focus-news.net/news/2019/09/16/2699053/udalzhen-e-srokat-za-priklyuchvane-na-remonta-po-chast-ot-tretoklasniya-pat-dobrich-s-balik-v-oblast-dobrich.html", "text": "Удължен е срокът за приключване на ремонта по част от третокласния път Добрич – с. Балик до 30 септември тази година. Движението на автомобили  се осъществява с повишено внимание. Ремонтира се асфалтова настилка. Участъкът е сигнализиран с пътни знаци, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I-9 в участъка от село Кранево в посока  Варна. Обходният маршрут е през селата Кичево и Оброчище. Забранява се движението и паркирането на пътни превозни средства от 08.00 до 17.00 часа на 17 септември по ул. „Димитър Дончев – Доктора“ в Каварна заради извършване на дейности по кастрене на дървета. За осигуряване на безопасността на движението е необходимо да се използва обходен маршрут по ул. „Кап. Д. Добрев“. В Добрич времето е ясно и слънчево,  тихо е, температурата на въздуха е около 13 градуса.  \r\nЖулиета НИКОЛОВА", "date": "2019.09.16", "title": "Удължен е срокът за приключване на ремонта по част от третокласния път Добрич – с. Балик в област Добрич"}
{"url": "http://www.focus-news.net/news/2019/09/16/2699054/narodniyat-predstavitel-ivan-valkov-shte-provede-priemen-den-v-burgas.html", "text": "Народният представител от ГЕРБ Иван Вълков ще проведе приемен ден. Това съобщиха от пресцентъра на  партията . Срещите с жителите на общината ще протекат в централата на партията – на ул. „Конт Андрованти“ 5 в Бургас. Началото е 10.30 часа. \r\nБургаският депутат е член на Комисията по транспорт, информационни технологии и съобщения, участва и в Комисията за борба с корупцията, конфликт на интереси и парламентарна етика. \r\nВсички желаещи могат да се запишат за среща на място в офиса на партията или на телефон 0884 800 023.", "date": "2019.09.16", "title": "Народният представител Иван Вълков ще проведе приемен ден в Бургас"}
{"url": "http://www.focus-news.net/news/2019/09/16/2699044/the-daily-express-boris-dzhonsan-ima-taen-plan-kak-da-izkara-velikobritaniya-ot-es-v-srok.html", "text": "Премиерът Борис Джонсън има таен план как да изпълни обещанието си Великобритания да излезе от Европейския съюз на 31 откомври, пише евроскептичното британско издание  The Daily Express , като се позовава на неназовани източници в правителството. \r\nСъобщава се, че планът е толкова таен, че дори членовете на вътрешния кръг на министър-председателя не са запознати с него. Само трима съветници са видели документа, за който се твърди, че съдържа секретен план. \r\nСпоред Daily Mail, от правителството вярват, че са намерили пропуск в закона, който проевропейските депутати приеха, за да спрат Брекзит поне засега.Информацията обаче е толкова чувствителна, че само трима от съветниците на Джонсън са запознати с нея. Самоличността им не се разкрива, но се смята, че вероятно триото включва Доминик Къмингс, дясната ръка на Джонсън и координатор на кампанията „Гласувай за напускане“, секретарят за Брекзит Стив Баркли и главният прокурор Джефри Кокс. \r\nПреди две седмици опозиционните партии се обединиха, за да приемат закон в опит да предотвратят Брекзит без сделка, като по този начин вързаха ръцете на премиера. \r\nВ Закона се казва, че ако до 19 октомври в Камарата на общините не бъде одобрена сделка, Джонсън трябва да пише официално до Брюксел, за да иска нова отсрочка, което той неколкократно подчерта, че няма да направи. \r\nДжолсън Маугам, изтъкнат противник на Брекзит, който бе замесен в редица законодателни действия, целящи да предотвратят излизането на Великобритания от Европейския съюз, заяви, че последният закон може да не проработи. Той обясни, че ако депутатите гласуват за приемане на сделка на първо четене след това закона за предотвратяване на Брекзит без сделка вече няма да задължава Джонсън да иска отсрочка от Брюксел. \r\nНо ако след това депутатите гласуват срещу сделката, това напрактика ще позволи на правителството свободно да реализира Брекзит без сделка. \r\nНовината за таен план идва преди отделна правна битка за това дали господин Джонсън действа в рамките на закона, когато реши да прекрати дейността на парламента за пет седмици. \r\nСлучаят ще се гледа във Върховния съд във вторник.  \r\n \r\nПревод и редакция:", "date": "2019.09.16", "title": "The Daily Express: Борис Джонсън има таен план как да изкара Великобритания от ЕС в срок"}
{"url": "http://www.focus-news.net/news/2019/09/16/2699055/s-obsht-moleben-i-vodosvet-shte-zapochne-parviyat-ucheben-den-v-pernik.html", "text": "С общ молебен и водосвет ще започне първият учебен ден в Перник, който тази година, който тази година ще бъде на 16 септември. Това съобщиха от пресцентъра на  Общината . Ритуалът за успех и благополучие през новата учебна година на всички ученици, учители, родители и жители на града ще започне в 8 часа в храма „Св. Иван Рилски“. \r\nТази година 727 първокласници ще прекрачат за първи път прага на училищния двор в общината. Всички те ще получат книжка подарък от Община Перник – „Меко казано“ на Валери Петров с пожелания за успешна година.", "date": "2019.09.16", "title": "С общ молебен и водосвет ще започне първият учебен ден в Перник"}
{"url": "http://www.focus-news.net/news/2019/09/16/2699057/v-zatvora-v-debelt-shte-se-provede-ofitsialna-tseremoniya-po-otkrivane-na-uchebnata-godina-za-lishenite-ot-svoboda.html", "text": "В 12.00 часа в затвора в Дебелт ще се проведе официална церемония по откриване на учебната година за лишените от свобода. Това съобщи за  Радио „Фокус“ – Бургас  Цветелина Рандева, говорител на ОДМВР - Бургас. \r\nДеница ДИМИТРОВА", "date": "2019.09.16", "title": "В затвора в Дебелт ще се проведе официална церемония по откриване на учебната година за лишените от свобода"}
{"url": "http://www.focus-news.net/news/2019/09/16/2699056/ogranicheno-za-avtomobili-nad-12-tona-e-preminavaneto-po-pat-haskovo-kardzhali-ot-km-0-do-km-26-sled-selo-kozlets.html", "text": "Ограничено за МПС над 12 тона е преминаването по път III-5009 Хасково - Кърджали от км 0 до км 26 след село Козлец. Това съобщиха за  Радио „Фокус“  от ОПУ - Кърджали. Преминаването е ограничено по същия път ІІІ-5009 и в посока от село Зорница към Бели пласт – Стремци – Кърджали за МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до края на тази година. Ограничено е придвижването по път Кърджали - Маказа в участъка Надлез Кирково – ГКПП „Маказа“ за МПС над 3,5 тона до края на годината. Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка, в срок до 30 септември 2019 г. \r\nДарина ДЕЕНИЧИНА", "date": "2019.09.16", "title": "Ограничено за автомобили над 12 тона е преминаването по път Хасково - Кърджали от км 0 до км 26 след село Козлец"}
{"url": "http://www.focus-news.net/news/2019/09/16/2699058/vav-veliko-tarnovo-shte-bade-predstavena-kampaniyata-deset-prichini-da-ostana-v-moeto-veliko-tarnovo.html", "text": "Кампанията „Десет причини да остана в моето Велико Търново“ ще покаже във фотоизложба съвременното развитие на града и населените места от общината. Това съобщиха от пресцентъра на  Община Велико Търново . Експозицията ще бъде открита в 12.00 часа, а паната ще бъдат подредени в парковото пространство край паметника „Майка България“. Изображенията показват живота в града през последните няколко години, подобряването на градската среда, образователната, спортна, социална и туристическа инфраструктура. \r\nСпециален акцент е поставен върху градския дух, носител на който е Велико Търново, както и върху официалното признание на града за историческа и духовна столица на България.  \r\nИзложбата ще бъде съпътствана и от церемония за отличаване на общественици от града, допринесли за развитието на града и за привлекателността му за младите хора и семейства. \r\nИнициативата е част от популярна национална кампания, организирана от вестник и агенция „Стандарт“ и подкрепена от Община Велико Търново. Изложбата ще бъде открита от кмета Даниел Панов.", "date": "2019.09.16", "title": "Във Велико Търново ще бъде представена кампанията „Десет причини да остана в моето Велико Търново“"}
{"url": "http://www.focus-news.net/news/2019/09/16/2699060/sport-slovenets-specheli-la-vuelta.html", "text": "Словенецът Примож Роглич спечели първата си голяма колоездачна Обиколка, след като запази лидерската си позиция в днешния последен 21-и етап на Вуелтата на Испания. Шампионът във Вуелтата от 2009 година Алехандро Валверде (Италия) остана втори, а трети на завърши 20-годишният словенец Тадей Погачар.", "date": "2019.09.16", "title": "Спорт: Словенец спечели Ла Вуелта"}
{"url": "http://www.focus-news.net/news/2019/09/16/2699061/vrachanska-sveta-mitropoliya-organizira-tarzhestveni-chestvaniya-na-godishnini-svarzani-s-zhivota-i-deloto-na-sv-sofroniy-vrachanski.html", "text": "Врачанска света митрополия организира тържествени чествания на годишнини, свързани с живота и делото на св. Софроний Врачански, предаде репортер на  Агенция „Фокус“ . \r\nЕдно от главните събития в живота на Българската православна църква са честванията на няколко годишнини, свързани с живота и делото на св. Софроний Врачански. Във Враца ще бъдат отбелязани три годишнини, свързани с небесния покровител на епархията – св. Софроний Врачански: 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация. Честванията са под патронажа на председателя на Народното събрание Цвета Караянчева, а организатори на събитието са Врачанската света митрополия, Община Враца и Областна администрация – Враца. За тържествата в града ще пристигнат Негово Светейшество Българският патриарх Неофит, членове на Светия Синод, духовници от други Поместни православни църкви, както и други официални лица и гости. \r\nДуховният празник ще започне от 17.00 часа днес в храм „Св. Софроний Врачански”, къето ще пристигне честната глава на св. Климент Охридски. Тя се съхранява в гръцкия манастир „Св. Йоан Кръстител”, близо до град Верия. Светинята ще бъде донесена от митрополита на Верия, Науса и Кампания Пантелеймон. Тя ще бъде посрещната от Врачанския митрополит Григорий, след което ще бъде отслужено празнично вечерно богослужение. Гражданите ще могат да се поклонят пред мощите на светеца и да изпросят молитвеното му застъпничество до 19 септември в същия храм. \r\nНа 17 септември за първи път във Враца ще бъдат представени пред обществеността три от най-ценните и известни ръкописи на св. Софроний Врачански, които се съхраняват в Националната библиотека „Св. св. Кирил и Методий”. Това са: Първият Софрониев препис на „История славянобългарска”, направен през 1765 г. в гр. Котел; Часословец от 1768 г. и Поучения и словосказания за празниците Господни (Първи видински сборник) от 1802 г. Експозицията ще бъде открита в 10.00 часа в Регионалния исторически музей. Ръкописите ще могат да бъдат разглеждани до 16.00 часа. Входът е свободен. \r\nОт 14.00 часа до 16.30 часа в Градската концертна зала на Община Враца ще се проведе Свети-Софрониева лектория. В нея ще вземат участие: проф. Андрей Пантев, проф. Румяна Дамянова, проф. Пламен Митев, проф. Даринка Караджова, проф. Кирил Топалов, доц. Красимира Александрова и доц. Павел Павлов. Входът е свободен.  \r\nВ 17.00 часа във Възнесенския храм „Св. Софроний Врачански” ще започне празнично вечерно богослужение. \r\nВ 19.00 часа в Градската концертна зала ще се състои тържествен концерт с изпълнители: Kамерен ансамбъл „Св. Йоан Кукузел – Ангелогласният”, Симфониета – Враца, Дамски хор при Възнесенски храм „Св. Софроний Врачански”, ученици от НУ „Св. Софроний Врачански” – Враца. По време на проявата ще бъдат наградени победителите в конкурса за детско творчество на тема: „Св. Софроний Врачански – ярък духовен пример от миналото към настоящето и бъдещето”. Входът е свободен. \r\nЧестванията ще завършат на 18 септември с празнична света литургия и молебен, в които ще вземат участие Негово Светейшество Българският патриарх Неофит, членове на Светия Синод и духовници от други Поместни православни църкви. Богослужението ще започне в 9.30 часа във Възнесенския храм „Св. Софроний Врачански”.  \r\nНикола ПЕТКОВ", "date": "2019.09.16", "title": "Врачанска света митрополия организира тържествени чествания на годишнини, свързани с живота и делото на св. Софроний Врачански"}
{"url": "http://www.focus-news.net/news/2019/09/16/2699059/premierata-na-filma-sa-nami-boga-shte-se-sastoi-v-doma-na-kinoto-v-sofiya.html", "text": "Премиерата на филма „Съ нами Богъ“ ще се състои в Дома на киното в София от 19.00 часа. Това съобщиха от пресцентъра на  Столична община . Ще бъдат излъчени и петте серии (по 44 мин.) с антракт и коктейл за публиката. Той е съвместен проект между Продуцентска къща Файв Стар Медиа Груп и Столична община. Сред другите партньори са световни институции като дворците Шьонбрун, Версай, Ермитажа, Петерхоф, манастирите „Свети Франциск“ в Асизи и Атон, „Комбург“ в Кобург, както и много други. Сериалът е заснет в 13 държави и 36 града из цяла Европа. Сниман е с кинокамера.  \r\nТова е разказ за значението на новоосвободеното Българското царство през онези бурни години. Това е скъсаната страничка от общата ни европейска история, която не бе позволено на България да разкаже, обяснява режисьорът Степан Поляков, който е и сценарист. Сериите може да се гледат и поотделно без да се губи сюжетната линия. Всяка серия има и собствено заглавие – Третата Държава. Възкресение на Изток; Любимото дете на Европа, Князът на Обречените; Царят. Императорите. Рим – Бдението; Баща срещу син, Син срещу баща. Държавата; Два пъти кръщаван. Два пъти погребван – Монархът. \r\nИсторията започва още от основаването на Първата Българска държава, минава през Второто Царство, падането под Османско владичество, съхраняването на духовността в Атон и бурните събития между 1878-а до 1947-а. Основните фигури са на тримата монарси – княз Александър Батенберг, цар Фердинанд Първи, синът му – цар Борис Трети, техните техните княгини и князе. Трима владетели, от които никой няма да живее щастливо. За първи път европейската история е разказана през влиянието на България по това време. Фактите са подкрепени и от никога непоказвани изключително интересни документални видеокадри и снимки. \r\nАвтор на музиката и аранжиментите е композиторът на столетието и основател на легендарната Диана Експрес – Митко Щерев. Може би най-голямото предизвикателство за мен беше да сътворя музиката за този филм, независимо, че съм написал музиката на над 35 игрални филма и 5 сериала, казва той. Тук трябваше да работя в областта на класическата музика, и то в стиловете готика и предкласика, разказва композиторът на „Адаптация“. Във филма има над 30 музикални теми от различни епохи. Текстът на финалната песен „Свят“ е на поета Александър Петров („Нашият град“, „Бъди, какъвто си“, „Оставаме“) \r\nВъв сериала участва и цар Симеон Втори. Той е първият коронован монарх в света, който играе сам себе си. Той е пряк потомък на Краля Слънце Луи Четиринайсети, на последния френски крал от Бурбоните Луи Филип и е първи братовчед на английската кралица Елизабет, към която неформално се обръща с Братовчедката Бети. \r\nВъпреки сериозната подкрепа към продукцията от институции като Министерство на отбраната, Външно министерство, Общините Русе, Плевен, Пловдив, БНР и много други, тя е напълно независим и частен проект. Снимките започнаха още в края на 2015-а година в двореца Врана и продължиха до октомври миналата година.", "date": "2019.09.16", "title": "Премиерата на филма „Съ нами Богъ“ ще се състои в Дома на киното в София"}
{"url": "http://www.focus-news.net/news/2019/09/16/2699063/noshten-velopohod-grafiti-i-sveteshta-pateka-sa-chast-ot-sabitiyata-na-evropeyskata-sedmitsa-na-mobilnostta-v-burgas.html", "text": "Нощен велопоход, графити и светеща пътека са част от събитията на Европейската седмица на мобилността в града. Това съобщиха от пресцентъра на  Община Бургас . Приказни герои ще помагат на учениците да пресичат пешеходните пътеки в близост до СУ „Св. св. Кирил и Методий\" и ОУ „Александър Георгиев - Коджакафалията\" от 08.30 до 09.30 часа тази сутрин. В двора на ОУ „Елин Пелин\" в к-с „Меден рудник\" от 09.00 до 11.30 часа служители на „Пътна полиция“, Българския червен кръст и Сдружение „SOS - ПТП“ ще запознаят учениците с правилата за безопасно движение по пътищата и оказването на първа долекарска помощ. Събитията са част от богатата програма на Европейската седмица на мобилността, която ще се проведе от 16-ти до 22-ри септември в Бургас. Инициативата се организира от Община Бургас и Областния информационен център, а основната ѝ идея е да се провокират жителите на града да се придвижват пеша, да карат колело или да използват друг алтернативен начин на придвижване в градска среда. Това би допринесло за намаляване използването на личните автомобили, както и отделянето на по-малко вредни емисии във въздуха, за по-чиста околна среда. \r\nНощен велопоход ще събере ентусиасти, за да покаже необходимостта от използването на фарове, стопове и светлоотразителни ленти. Той ще се проведе на 18 септември от 19.00 до 20.00 часа и ще стартира от паркинга на Северния плаж до Солниците и обратно. В четвъртък от 10.00 до 13.00 часа на площад „Тройката\" ще се проведе изложение на електрически автомобили и скутери на Община Бургас, а на следващия ден отново там в 11.00 часа ще бъде направена демонстрация за това как се използва основният инструмент за придвижване на незрящите - „Белият бастун\". \r\nПрез Седмицата на мобилността ще бъде продължена и добрата практика от придвижването с велосипед до работното място. „Всеки, който кара колело е мой приятел\" е мотото на кампанията, с която бургаска фирма насърчава служителите си, които по този начин ще допринесат за опазване на околната среда. На 22-ри септември от 10.00 до 21.00 часа пространството пред Пантеона в Морската градина ще се превърне в притегателна точка за всички, които желаят да научат малко повече за алтернативното предвиждане чрез открити тренировки, форумна част с лекции и разнообразни активности. В късния следобед стотици отново ще застанат на старта на фестивала „Бургас Рън 2019\", който се провежда за втора поредна година в града ни. Организаторите не са забравили и любителите на уличното изкуство и спорта, за които са подготвени различни демонстрации, забавни игри, състезания и изненади.", "date": "2019.09.16", "title": "Нощен велопоход, графити и светеща пътека са част от събитията на Европейската седмица на мобилността в Бургас"}
{"url": "http://www.focus-news.net/news/2019/09/16/2699051/kmetat-na-burgas-dimitar-nikolov-shte-otkrie-akademichnata-godina-v-nha-filial-burgas.html", "text": "Кметът Димитър Николов ще открие академичната година в НХА - филиал Бургас от 16.00 часа. Това съобщиха от пресцентъра на  Община Бургас .", "date": "2019.09.16", "title": "Кметът на Бургас Димитър Николов ще открие академичната година в НХА - филиал Бургас"}
{"url": "http://www.focus-news.net/news/2019/09/16/2699064/kmetat-na-bansko-georgi-ikonomov-shte-privetstva-uchenitsite-na-pl-nikola-vaptsarov-po-povod-nova-uchebna-godina.html", "text": "Площад „Никола Вапцаров” отново ще се превърне в най-големия училищен двор, който ще събере всички, започващи нова учебна година. Това съобщиха от пресцентъра на  Община Банско . В 9.30 часа кметът на Общината Георги Икономов ще приветства учениците, техните учители и родители за поредната година, изпълнена с трепети и желание за нови знания.  \r\n„Под звуците на химна на Република България и със думите на „Аз съм българче”, изречени на глас от всички присъстващи, децата несъмнено ще усетят силата и важността от това да бъдат заедно в следващите месеци. Заедно в игрите, които няма да са вече с любимите играчки, заедно в уроците, които ще са по-трудни от преди, и заедно в ежедневните проблеми, които ще преодоляват с помощта на учителите си. Затова ви уверяваме, че Община Банско се грижи, всички на територията и да постигат своите върхове в една спокойна и съзидателна атмосфера и дава възможност за развиване на знания, умения и таланти, както за учениците, така и за техните високо квалифицирани преподаватели. За всички тях, преподаването не е просто професия, а мисия, с която да оставят отпечатък в съзнанието и живота на своите класове. \r\nЗатова на прага на поредното приключение, за което любимото училище ще отвори врати, ви желаем здраве и стремеж, мъдрост и усърдие и много, много приятели, с които да извървите заедно пътя към собственото си израстване“, посочват от Общината.", "date": "2019.09.16", "title": "Кметът на Банско Георги Икономов ще приветства учениците на пл. „Никола Вапцаров” по повод нова учебна година"}
{"url": "http://www.focus-news.net/news/2019/09/16/2699065/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-stolitsata.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята е от 17.00 часа.  \r\nНикола ПЕТКОВ", "date": "2019.09.16", "title": "Акатист на св. Архангел Михаил ще бъде отслужен в митрополитската катедрала „Св. Неделя” в столицата"}
{"url": "http://www.focus-news.net/news/2019/09/16/2699066/vavedena-e-vremenna-organizatsiya-na-dvizhenieto-v-uchastak-ot-avtomagistrala-struma-v-rayona-na-dupnitsa.html", "text": "Въведена е временна организация на движението в участък от автомагистрала „Струма” при Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата, ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница - Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 30 септември. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.16", "title": "Въведена е временна организация на движението в участък от автомагистрала „Струма” в района на Дупница"}
{"url": "http://www.focus-news.net/news/2019/09/16/2699067/kmetat-na-veliko-tarnovo-daniel-panov-parviyat-ucheben-den-e-sred-onezi-nezabravimi-sabitiya-koito-ni-mnogo-shtastie-i-ni-karat-da-izpitame-neopisuem-trepet.html", "text": "Скъпи ученици, уважаеми учители и родители, днес е празник за Велико Търново и за всички нас. Първият учебен ден е сред онези паметни и незабравими събития, които ни зареждат положително, носят ни много щастие, настроение и силни емоции, карат ни да изпитаме неописуем трепет, необясним с думи. Това се казва в поздравителен адрес от кмета на Велико Търново Даниел Панов по повод началото на новата учебна година, съобщиха от пресцентъра на  Общината . \r\n„Отново чуваме училищния звънец. Пред очите ни отново е първият учител. В ръцете ни отново е нашият буквар. Всички тези мигове са особено вълнуващи, радостни и светли. Всеки от нас ги помни с усмивка на лице и така ще бъде цял живот.  \r\nВелико Търново е град на щастието, защото за поредна година учениците, влизащи в клас, се увеличават. Изпълнените с много деца и млади хора училищни дворове са гледка, носеща вяра, оптимизъм и надежда за бъдещето пред нашия град. \r\nНа вас, скъпи ученици – малки и по-големи, пожелавам да намерите много нови приятелства, да хванете здраво протегната от вашите учители ръка, да бъдете все по-любопитни и любознателни. Колкото повече четете, толкова по-големи ще стават вашите мечти и толкова повече пътища за постигането им ще намирате“, посочва Панов.  \r\n„Всеки ваш успех е гордост за вашите родители, за вашите учители, но и за цяло Велико Търново. Бъдете горди, че учите в историческата и духовна столица на България - град на славни царе, с велико минало и добро бъдеще. \r\nНа вас, уважаеми учители, пожелавам все така мъдро и отговорно да водите децата и младите хора в пъстрия свят на знанията, да ги възпитавате в дух на родолюбие, почитане на изконните ни ценности, традиции и обичаи!  \r\nДраги родители, подкрепяйте силно вашите деца. Споделяйте и съпреживявайте техните емоции, бъдете техни приятели. Помнете, че те са бъдещето на Старата столица!  \r\nУспешна нова учебна година! На добър час!“, се казва още в поздравителния адрес.", "date": "2019.09.16", "title": "Кметът на Велико Търново Даниел Панов: Първият учебен ден е сред онези незабравими събития, които ни много щастие и ни карат да изпитаме неописуем трепет"}
{"url": "http://www.focus-news.net/news/2019/09/16/2699072/protothema-gartsiya-gartsite-ne-vyarvat-na-es-oshte-po-malko-na-sasht.html", "text": "Гърците продължават да са подозрителни към Европейския съюз 38 години след присъединяването си, но вярват още по-малко на САЩ, независимо от близките връзки между правителствата в последно време, показва проучване на общественото мнение на YouGov, пише гръцкият вестник  Protothema . \r\nАнкетата е проведена в 14 страни за неправителствената организация „Европейски съвет за външни отношения“ и показва, че 26% от гражданите на Гърция смятат, че нито ЕС, нито тяхното правителство представлява националните интереси в международната търговия адекватно – най-високият показател сред всички страни-членки на Съюза. Само чехите имат по-ниски очаквания. \r\nВъв всички изследвани страни доверието към ЕС е по-голямо, отколкото към САЩ, като разликата в Гърция е по-малка от тази в другите страни. Гърция също има най-висок процент на отхвърляне, както на ЕС, така и на САЩ – 58%.Но тя е една от само трите държави (заедно с Австрия и Словакия), където процентът на онези, които смятат, че страната им трябва да подкрепи Русия, е по-голям от тези, които биха подкрепили ръководената от САЩ коалиция (7 процента срещу 5 процента). \r\nГърция е и страната с втория най-висок процент защитници на неутралитета, както в теоретична конфронтация между САЩ и Русия, така и между САЩ и Китай. \r\nГърците са най-големите привърженици на присъединяването към ЕС на всички страни от Западните Балкани през следващото десетилетие с 46%, въпреки че не беше посочено дали това включва Северна Македония. \r\nОколо 70 процента от гърците смятат, че Европа не е направила достатъчно, за да сложи край на войната в Сирия - най-много сред страните от ЕС - докато 42 процента от холандците смятат, че Европа е направила всичко възможно, за да помогне. \r\n \r\nПревод и редакция:", "date": "2019.09.16", "title": "Protothema (Гърция): Гърците не вярват на ЕС, още по-малко на САЩ"}
{"url": "http://www.focus-news.net/news/2019/09/16/2699068/gradskiyat-transport-v-stara-zagora-shte-bade-bezplaten-za-uchenitsi-i-studenti-na-parviya-ucheben-den.html", "text": "И тази година градският транспорт в Стара Загора ще е безплатен за всички ученици и студенти на първия учебен ден. Това съобщиха от пресцентъра на  Общината . Инициативата е на кмета Живко Тодоров и е жест към всички учащи се, с пожелание за успешна учебна година. \r\nДо първите ученически занятия в Стара Загора ще бъдат освежени и хоризонталните маркировки около учебните заведения в града. Освен това се работи и по подмяна на светофарните уредби, като вече близо половината са нови. Дейностите са част от втората фаза на проекта „Модернизация и развитие на устойчив градски транспорт. \r\nПо повод завръщането на интензивния трафик след лятото и в навечерието на новата учебна година, част от обществения транспорт в Стара Загора ще напомня, чрез специални стикери, че убиването на скоростта спасява животи. Традиционната кампания на Радио FM+ и тази година намира подкрепа от старозагорската общинска администрация. Кампанията има за цел да насочи вниманието и на шофьорите, и на пешеходците да бъдат бдителни и толерантни. \r\nАктивни и непрекъснати са дейностите, които води Община Стара Загора, за да бъде подобрена безопасността на движението. Една от насоките на работа е въвеждането на автоматизирани системи за управление на транспортните потоци, с което да се намалят задръстванията и опасните ситуации на пътя, но също така и да се ограничат вредните емисии от моторните превозни средства. За максимално ефективна организация на движението и свеждане до минимум на предпоставките за допускане на произшествия работи и общинската Комисия по безопасност на движението. Тя води съвместни и координирани действия с всички  институции, които имат отношение към темата с безпроблемното пресичане, шофиране и паркиране в града.", "date": "2019.09.16", "title": "Градският транспорт в Стара Загора ще бъде безплатен за ученици и студенти на първия учебен ден"}
{"url": "http://www.focus-news.net/news/2019/09/16/2699070/830-parvoklasnitsi-ot-haskovo-shte-poluchat-knizhki-ot-kmeta-na-obshtinata-dobri-belivanov.html", "text": "830 първокласници ще получат книжки от кмета на Община Хасково Добри Беливанов. Това съобщиха от  Общината . Изданието „Здравей първокласник“ включва български стихотворения и информация за България, националния флаг, празниците и т. н. и е с посвещение от градоначалника. \r\nКнижките са добавени в комплектите с учебници, които децата ще получат в първия учебен ден. \r\nЗа 750 от децата първият учебен ден е в училищата в града, останалите са в учебните заведения в селата в общината.", "date": "2019.09.16", "title": "830 първокласници от Хасково ще получат книжки от кмета на Общината Добри Беливанов"}
{"url": "http://www.focus-news.net/news/2019/09/16/2699069/meditsinskiyat-universitet-vav-varna-shte-otkrie-novata-akademichna-godina.html", "text": "Ректорът на Медицински университет - Варна проф. д-р Красимир Иванов и академичното ръководство на университета организират тържествена церемонията за откриване на новата академична 2019/2020 година. Това съобщиха от пресцентъра на  Медицинския университет . Събитието ще се проведе от 10.00 часа в двора на МУ - Варна на ул. „Марин Дринов“ 55.", "date": "2019.09.16", "title": "Медицинският университет във Варна ще открие новата академична година"}
{"url": "http://www.focus-news.net/news/2019/09/16/2699032/reuters-sasht-sa-gotovi-za-otveten-udar-na-atakite-sreshtu-sauditskata-neftena-infrastruktura.html", "text": "Президентът на САЩ Доналд Тръмп заяви, че САЩ са готови за евентуален отговор на атаките срещу нефтената инфраструктура на Саудитска Арабия, след като високопоставен служител от администрацията във Вашингтон посочи Иран за виновник за ударите, предава  Reuters . \r\nТръмп разреши и използването на аварийните запаси от петрол в САЩ за осигуряване на стабилни доставки след нападението, което затвори 5% от световното производство. \r\n„Имаме причини да вярваме, че знаем извършителя и сме напълно готови за ответен удар в зависимост от потвърждението, но чакаме да чуем от Кралството кой вярват, че е причината за тази атака и при какви условия ще продължим!“ – написа Тръмп в „Туитър“. \r\nПо-рано високопоставен служител на администрацията заяви пред журналистите, че има доказателства от атаката, които говорят, че зад нея стои Иран, а не шиитските бунтовници „хути“ в Йемен, които поеха отговорността. \r\nАмериканският държавен секретар Майк Помпео също заяви, че няма доказателства, че нападението идва от Йемен, където коалиция, ръководена от Саудитска Арабия, се бори с хутистите в продължение на четири години в конфликт, който се разглежда като прокси война между Саудитска Арабия и шиитския й мюсюлмански съперник Иран. \r\n„На фона на всички призиви за деескалация Иран сега започна безпрецедентна атака на енергийните доставки в света“, каза той. \r\nГоворителят на иранското външно министерство Абас Мусави отхвърли като „безсмислено“ американското обвинение, докато командир от Корпуса на стражите на ислямската революция (КСИР – иранската гвардия) предупреди, че Ислямската република е готова за широкомащабна война. \r\n„Всички американски бази и техните самолетоносачи на разстояние до две хиляди километра са в обсега на нашите ракети“, предипреди чрез агенция Tasnim камандир Амирали Хаджизадех. \r\nНапрежението между Вашингтон и Техеран е високо от доста време заради ядрената програма на Иран, която стана повод за Съединените щати да наложат обширни санкции. \r\n \r\nПревод и редакция:", "date": "2019.09.16", "title": "Reuters: САЩ са готови за ответен удар на атаките срещу саудитската нефтена инфраструктура"}
{"url": "http://www.focus-news.net/news/2019/09/16/2699062/blizo-700-parvoklasnitsi-shte-posreshtnat-uchilishtata-v-yambol.html", "text": "Близо 700 първокласници ще постъпят в ямболските училища на 16 септември, понеделник, съобщиха от пресцентъра на  областната администрация . Най-малките попълват 32 паралелки в учебните заведения в града. \r\nКметът на Ямбол Георги Славов ще бъде гост на откриването на новата учебна година в ОУ „Любен Каравелов“ от 9.00 часа. Час по-късно той ще поздрави със старта на учебния процес и студентите от Факултета „Техника и технологии“ към Тракийския университет. От 13.30 часа кметът ще сподели празненството по повод първия учебен ден и в ПГ „Васил Левски“. \r\nПрез настоящата учебна година в Ямбол ще функционират общо 15 общински училища, от които 2 начални, 5 основни, 1 обединено училище, 1 средно училище, 1 спортно училище, 3 профилирани гимназии и 2 професионални гимназии. Общият брой на учениците от І до ХІІ клас в общинските училища надхвърля 7700. В града функционират още пет професионални гимназии. \r\nВсички училища на територията на община Ямбол са в готовност за успешен старт на новата учебна 2019/2010 година. Налични по места са заявените количества учебници, помагала и задължителната документация. Осигурена е също така и ресурсната обезпеченост с педагогически специалисти за нормалното протичане на образователно-възпитателния процес. \r\nКъм днешна дата са завършени планираните ремонти и дейности по освежаване на училищната база. Извършените ремонти на общински училища са на стойност близо 470 хиляди лева. Довършителни работи по отоплителната система ще продължат единствено в ОУ „Любен Каравелов“ и ОУ „Йордан Йовков“, без това да възпрепятства учебния процес. Дейностите ще приключат преди началото на отоплителния сезон. За всички училища са заявени необходимите количества газ, сключени са договори за доставка, както и за поддръжка на парните инсталации. \r\nВ готовност за новата учебна година са и всички детски градини в града.", "date": "2019.09.16", "title": "Близо 700 първокласници ще посрещнат училищата в Ямбол"}
{"url": "http://www.focus-news.net/news/2019/09/16/2699076/natovaren-e-trafikat-po-osnovnite-patishta-v-oblast-plovdiv.html", "text": "Интензивен е трафикът и по основните направления в областта, съобщиха от  Областното пътно управление . Най-натоварено движение се отчита също направленията Пловдив-Асеновград-Смолян, Пловдив-Пазарджик и Пловдив-Карлово, както и по пловдивския участък на АМ „Тракия“.Пътищата на територията на областта са сухи и нормално проходими. Продължават ремонтните дейности по някои ключови пътни участъци. До 24 септември движението по пътя Пловдив-Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Остава забранено движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nНатоварено е движението на територията на град Пловдив в първия учебен ден, предаде репортер на Радио „Фокус“ – Пловдив. Най-интензивен трафик се отчита по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Засилено е автомобилното движение и в района на училищата в града. Призовават се водачите да шофират с повишено внимание и съобразена скорост, особено в района на учебните заведения, за да не се създават предпоставки за възникването на пътни инциденти. Пътните настилки в града са сухи и нормално проходими. \r\nТони МИХАЙЛОВ", "date": "2019.09.16", "title": "Натоварен е трафикът по основните пътища в Област Пловдив"}
{"url": "http://www.focus-news.net/news/2019/09/16/2699079/dvizhenieto-po-pat-kraymorie-karaagach-do-km-44-v-oblast-burgas-tryabva-da-se-osashtestvyava-s-povisheno-vnimanie-poradi-remont.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. До 20 септември движението по път II-99 Крайморие – Караагач от км 0 до км 44 трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. \r\nДвижението е интензивно по основните направления в областта, както и по основните пътни артерии в град Бургас. Струпване на автомобили се наблюдава в районите на училищата и детските градини в центъра на града. Интензивно е движението в района на жп гара Бургас, както и в района на кръстовището с кръгово движение „Трапезица“. \r\nМария ПОПЧЕВА", "date": "2019.09.16", "title": "Движението по път Крайморие – Караагач до км 44 в област Бургас трябва да се осъществява с повишено внимание поради ремонт"}
{"url": "http://www.focus-news.net/news/2019/09/16/2699078/vsichki-parvoklasnitsi-v-kyustendil-poluchavat-kato-podarak-pravoslaven-bukvar.html", "text": "Всички първокласници в Кюстендил получават като подарък православен буквар. Това каза пред  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. „По традиция всички първокласници получават като подарък православен буквар, в който е изписано посвещение от Община Кюстендил”. Тази година в кюстендилските училища и детски градини ще продължи да се изучава предметът „Религия”.  \r\nТази година броят на първокласниците в община Кюстендил е 403. Миналата година техният брой е бил 392. Кметът на Община Кюстендил Петър Паунов ще присъства на откриването на новата учебна година в ПМГ „Проф. Емануил Иванов” от 9.00 часа и в Основно училище „Паисий Хилендарски” в 10.00 часа. \r\nВенцеслав ИЛЧЕВ", "date": "2019.09.16", "title": "Всички първокласници в Кюстендил получават като подарък православен буквар"}
{"url": "http://www.focus-news.net/news/2019/09/16/2699074/ministar-krasimir-valchev-nyama-uchitelski-protest-nyakoy-se-opitva-da-go-etiketira-kato-takav.html", "text": "Няма учителски протест. Опитват се да го етикетират като такъв. Това каза министърът на образованието и науката Красимир Вълчев в предаването „Здравей, България“ по  Нова телевизия . „Това са групи, които протестираха срещу Стратегията за детето. Няколко учители, които никога не са ходили на обходи, инициират това. Много жалко, че това беше подкрепено от опозицията, което прави акцията и политическа. Това, което са казали на Комисията по образование и наука в Народното събрание народни представители от БСП, че трябва да ходят полицията и социалните работници, общините едва ли не да вършат тази работа, т.е. да продължаваме да заемаме удобната бюрократична поза и да си прехвърляме работата – „няма да я направим ние, направете я вие, няма да я направят учителите“. Не. Формулата е всички заедно, общо. Необходими са чрезвичайни усилия, защото имаме няколко поколения, които сме изпуснали. Точно заради това поведение сме ги изпуснали. И днес нямаме право да бъдем съучастници на поредното поколение неграмотни“, каза министър Вълчев. Той допълни, че затова е бил направен механизмът за обхващане и задържане на учениците в училище. „Механизмът е базиран на общата работа на институциите. Той даде резултат по отношение на първоначалното обхващане. Това не са проблемите, с които се спекулира“, допълни още Красимир Вълчев.", "date": "2019.09.16", "title": "Министър Красимир Вълчев: Няма учителски протест, някой се опитва да го етикетира като такъв"}
{"url": "http://www.focus-news.net/news/2019/09/16/2699077/mazh-i-zhena-sa-postradali-pri-katastrofa-mezhdu-lek-avtomobil-i-karutsa-na-patya-mezhdu-selata-tsarev-brod-i-zlatna-niva-v-shumen.html", "text": "Мъж и жена са пострадали при катастрофа между лек автомобил и каруца на пътя между селата Царев брод и Златна нива. Инцидентът е станал на 14 септември около 20.00 часа между селата Царев брод и Златна нива. Това съобщиха от  ОДМВР - Шумен . 67-годишен мъж, който бил зад волана на лек автомобил Ситроен „Берлинго“, се движил в посока към село Златна нива. Поради несъобразена с пътните условия скорост ударил движещата се пред него каруца, в която били 82-годишен мъж и 74-годишна жена. След преглед в болнично заведение станало ясно, че 82-годишният мъж е с счупени костици на носа, а жената със сътресение на мозъка. Настанени са за лечение в МБАЛ - Шумен без опасност за живота. Образувано е досъдебно производство.", "date": "2019.09.16", "title": "Мъж и жена са пострадали при катастрофа между лек автомобил и каруца на пътя между селата Царев брод и Златна нива в Шумен"}
{"url": "http://www.focus-news.net/news/2019/09/16/2699075/zasileno-e-politseysko-prisastvie-v-rayonite-na-uchilishtata-v-kyustendil.html", "text": "Засилено полицейско присъствие има в районите на училищата в града, предаде репортер на  Радио „Фокус” – Кюстендил . Служителите на полицията следят за спазването на правилата за движение, а при необходимост и подпомагат пресичането на учениците и техните родители на възловите кръстовища около учебните заведения. По данни на Областна дирекция на МВР – Кюстендил са проверени всички общини в Кюстендилска област по отношение на безопасността на децата и учениците. Извършена е проверка на пътната сигнализация, осветлението, предпазните огради и знаковото стопанство. \r\nВенцеслав ИЛЧЕВ", "date": "2019.09.16", "title": "Засилено е полицейско присъствие в районите на училищата в Кюстендил"}
{"url": "http://www.focus-news.net/news/2019/09/16/2699083/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил „Зона Кюстендил”  ще поставим акцент върху първия учебен ден и началото на новата учебна година. Наш събеседник ще бъде Нели Петкова, директор на Дирекция „Култура, образование, младежки дейности и спорт”. От нея ще научим по какъв начин е започнал първият учебен ден, какъв е броят на първокласниците, приключени ли са ремонтните дейности в училищата и детските градини, както и осигурени ли са превозът на учениците до средищните учебни заведения, подкрепителните закуски и обедното меню за заетите в целодневната организация на учебния ден. В предаването ще говорим и за дейността на Обединен детски комплекс. Вече започна записването за новата учебна година, през която ще бъдат приети над 500 деца и ученици на възраст от 5 до 18 години, които в свободното си време ще развиват своите способности и интереси в многобройните форми за обучение. Събеседник по темата ще бъде директорът на Обединен детски комплекс Бойко Малинов. Ще отидем и до читалище „Братство“ в областния център, което също започна своята учебна година. Детската музикална школа ще приема ученици в различни класовете. Тази година в читалището ще творят оркестри, танцови състави и формации, хорове и клубове. Ще продължат заниманията и в школите по изобразително изкуство и чуждоезиково обучение с курс по английски език. С подробностите ще ни запознае председателят на читалището Иван Андонов. Днес ще се отправим в аванс и към село Шишковци, където предстои тридневният Международен фестивал „Балкансска черга“. Организаторът на проявата Борислав Крумов ще ни разкаже за разнообразните конкурси, демонстрации, състезания и фолклорни прояви в селото на големия български художник Владимир Димитров – Майстора. \r\n \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.09.16", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/09/16/2699080/yanka-takeva-sbu-razbiratelstvoto-mezhdu-roditeli-uchenitsi-i-uchiteli-e-edin-ot-prioritetite-prez-tazi-uchebna-godina.html", "text": "Разбирателството между родители, ученици и учители е един от приоритетите през тази учебна година. Това каза в интервю за  Агенция „Фокус“  Янка Такева, председател на Синдиката на българските учители (СБУ). „Проблемът ще бъде дали родителят има нагласата да бъде първият помощник на учителя и първият помощник на своите си деца. Имаме много, много родители, които са отговорни, но все още има родители, които трябва да се научат, че грижата за децата първо започва от семейството, минава през училището и през обществената среда“, добави Такева. По думите ѝ предстои да се проведат обучения и на обществени съвети и на родителските комитети. „Трябва да се подобри това взаимодействие между учители, родители и всички обекти и субекти в образователната система“, обясни още председателят на СБУ. „Тази година в постоянната академия за науки и иновации в образованието и по национална програма квалификация обучихме изключително много класни ръководители за този нов тип за взаимодействие между родителите и учителите. Ние в образователната система сме готови и ще помогнем на тези родители, които все още се колебаят да поемат отговорното родителство“, коментира още Янка Такева.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.09.16", "title": "Янка Такева, СБУ: Разбирателството между родители, ученици и учители е един от приоритетите през тази учебна година"}
{"url": "http://www.focus-news.net/news/2019/09/16/2699082/nad-3100-parvoklasnitsi-shte-prekrachat-uchilishtniya-prag-v-plovdiv-prez-novata-uchebna-godina.html", "text": "3057 първокласници ще прекрачат училищния праг в общинските училища в Пловдив. Това съобщиха за  Радио „Фокус“ – Пловдив  от Общината. По последни данни 80 деца са записани в първи клас в държавните и частните училища в града. В 52-те общински училища през новата учебна година ще се обучават 700 деца в подготвителни групи (за 5- и 6-годишни деца) и над 33 200 ученици от І до ХІІ клас. В системата на средното образование в град Пловдив са обхванати общо 53 000 деца и ученици. Функционират 58 детски градини с около 11 000 деца и 77 училища с над 42 000 ученици (дневна, вечерна, задочна, индивидуална, комбинирана, дуална и самостоятелна форма на обучение). \r\nВ общинските детски градини, които са 52 на брой, за новата 2019/2020 учебна година са записани над 10 600 деца. От тях родените през 2016 година, които ще постъпят от днес в първа възрастова група, са 2550 деца. \r\nОсигурени са за безвъзмездно ползване познавателни книжки, учебници и учебни комплекти за всички деца от подготвителните групи и учениците от I до VII клас по подадена информация от общинските детски градини и училища. \r\nЗначително се увеличава броят на паралелките в Пловдив, в които формата на обучение е „обучение чрез работа“ (дуалните паралелки). През изминалата година в професионалните гимназии в града функционираха общо 9 паралелки със 170 ученици от VIII до XI клас. За новата учебна година са сформирани нови 10 дуални паралелки с 200 ученици само в VIII клас. Така паралелките се увеличават от 9 на 19, като се включват и две нови училища.", "date": "2019.09.16", "title": "Над 3100 първокласници ще прекрачат училищния праг в Пловдив през новата учебна година"}
{"url": "http://www.focus-news.net/news/2019/09/16/2699084/aktsiya-za-bezvazmezdno-kravodaryavane-shte-se-provede-v-rayon-severen-v-plovdiv.html", "text": "Акция за безвъзмездно кръводаряване ще се проведе в район „Северен“ в Пловдив. Това съобщиха за  Радио „Фокус“ – Пловдив  от Районната администрация. Плановата акция се провежда за седма поредна година, съвместно с Районен център за трансфузионна хематология, като е под мотото „Дарете кръв, подарете надежда за живот!“.  Всеки, който желае, ще може да дари кръв от 08.30 до 13.00 часа днес в заседателната зала на районната администрация на бул. „Цар Борис ІІІ Обединител”. \r\nЦелта на акцията е да съхрани традицията и да се привлекат младите хора към идеята за милосърдие и човечност, които са в основата на безвъзмездното кръводаряване.", "date": "2019.09.16", "title": "Акция за безвъзмездно кръводаряване ще се проведе в район „Северен“ в Пловдив"}
{"url": "http://www.focus-news.net/news/2019/09/16/2699071/nad-8-300-uchenitsi-shte-vlyazat-v-klasnite-stai-na-uchilishtata-ot-obshtina-shumen.html", "text": "8 360 ученици ще влязат в класните стаи на училищата от община Шумен. Това съобщиха от  Общината . 714 са записаните първокласници, които ще прекрачат за първи път прага на училището. В четирите центъра за подкрепа на личностното развитие ще бъдат обхванати в различни извънкласни форми на работа 2300 ученици. Осигурено е целодневно обучение на учениците от първи до седми клас, както и на учениците в средищните училища. Във всички учебни заведения са създадени условия за хранене на децата, които на целодневно обучение. В СУ „Васил Левски“ и СУ „Панайот Волов“, които са с обновена база, както и в Девето основно училище „Панайот Волов“ в кв. „Дивдядово“ учебните занятия ще се провеждат в една смяна. Нормално ще започне и новата учебна година в обединеното училище в село Друмево. \r\n 351 ученици на територията на общината ще пътуват до средищните училища и до училищата в града, които ще бъдат превозвани с 10 училищни автобуса. Детските градини в общината са 28. 16 от тях са в града и 12 – в селата на общината. Общият брой на приетите досега деца е 2850 деца, като 1378 (5 - 6-годишни) от тях са в групите за задължителна предучилищна подготовка. Около 17 000 ученици се очакват през новата учебна година в област Шумен. Няма закрити учебни заведения.", "date": "2019.09.16", "title": "Над 8 300 ученици ще влязат в класните стаи на училищата от община Шумен"}
{"url": "http://www.focus-news.net/news/2019/09/16/2699085/mvnr-na-rusiya-sasht-tryabva-da-se-izvinyat-i-da-izplatyat-kompensatsii-na-postradalite-ot-bombardirovkite-nad-yugoslaviya.html", "text": "САЩ трябва да се извинят за бомбардировките на Югославия през 1999 година и да изплатят компенсации на роднините на загиналите и пострадалите, заяви официалният представител на Министерството на външните работи на Русия Мария Захарова в коментар за думите на посланика на САЩ в Белград Кайл Скот, че бомбардировките трябва да се разглеждат в „по-широка перспектива“, предава  ТАСС . \r\n„А всъщност САЩ трябва първо да се извинят пред тези, които бомбардираха, да платят компенсации за убитите, както и ранените, загубили здравето си заради снарядите с обеднен уран. И чак след това, създавайки подобаващ, а не осколъчно-токсичен фундамент, да призовават „да се движим напред“, написа тя във „Фейсбук“. \r\nПреди това напускащият длъжността посланик на САЩ в Белград Кайл Скот заяви, че сърбите трябва да разглеждат събитията от 1999 година в „по-широка перспектива“ и ги призова да подобрят отношенията си със САЩ. \r\n \r\nПревод и редакция:", "date": "2019.09.16", "title": "МВнР на Русия: САЩ трябва да се извинят и да изплатят компенсации на пострадалите от бомбардировките над Югославия"}
{"url": "http://www.focus-news.net/news/2019/09/16/2699086/zasileno-e-politseyskoto-prisastvie-okolo-po-golemite-uchilishta-i-detski-gradini-vav-veliko-tarnovo.html", "text": "Засилено е полицейското присъствие в старата столица в първия учебен ден за тази година, предаде репортер на  Радио „Фокус“ – Велико Търново . Екипи има около всички образователни институции в града. Служителите на реда следят за правилното протичане на движението и се грижат за безопасността на децата и младежите. Условията за пътуване в града са нормални. Времето е слънчево и ясно, настилките – сухи. Трафикът в началото на деня е натоварен. Движението е интензивно около училищата и градините, в центъра, както и по ул.“Магистрална“, част от отсечката София-Варна. Нови въведени ограничения във Велико Търново и региона няма. За изминалото денонощие не са регистрирани и тежки инциденти. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. \r\nЛуиза ТРАНЧЕВА", "date": "2019.09.16", "title": "Засилено е полицейското присъствие около по-големите училища и детски градини във Велико Търново"}
{"url": "http://www.focus-news.net/news/2019/09/16/2699081/parviyat-vipusk-na-meditsinskiya-fakultet-v-burgas-zapochva-novata-uchebna-godina.html", "text": "Първите 40 студенти на Факултета по медицина на Университет „Проф. д-р Асен Златаров“ - Бургас ще получат своите студентски книжки от 09.00 часа в Аулата на Факултета. Това съобщиха от  пресцентъра на Община Бургас . Първият випуск включва 33 момичета и 7 момчета, които само след 2 дни ще започнат своето 6-годишно обучение в най-новия Факултет по медицина в страната. От тях в тайните на медицината ще се обучават 12 студенти от Бургас, а останалите 28 са от градове от цялата страна – София, Пловдив, Варна, Плевен, Сливен, Стара Загора. Най-успешният кандидат-студент е постигнал бал от 35.20.  \r\nРедовните учебни занятия започват още от 17 септември с лекции по биология, химия, физика, анатомия, цитология, латински.  \r\nВременно изпълняващ длъжността ректор на Медицинския факултет в Бургас е доц. д-р Цветан Велинов – лекар с 29-годишна практика в микробиологията. Доц. д-р Велинов поема управлението на новия Факултет след работа като Началник „Лаборатория по микробиология“ на УМБАЛ „Александровска“ и дългогодишна кариера в Националния център по заразни и паразитни болести.  \r\nНеговите научни интереси са в сферата на инфекциозните болести, антибиотиците и тяхното приложение, микробиомите, генетиката и геномиката. Доц. Велинов е автор на над 120 научни труда - статии в реферирани международни и наши списания, както и участия в наши и международни научни форуми. Водещ изследовател и участник е в множество научни проекти, свързани с микробиологията и генетиката. Носител е на званието „Лекарите, на които вярваме“.", "date": "2019.09.16", "title": "Първият випуск на Медицинския факултет в Бургас започва новата учебна година"}
{"url": "http://www.focus-news.net/news/2019/09/16/2699087/dvizhenieto-po-patya-devin-mihalkovo-krichim-v-oblast-smolyan-tryabva-da-se-osashtestvyava-s-povisheno-vnimanie-zaradi-stroitelni-deynosti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.16", "title": "Движението по пътя Девин – Михалково – Кричим в област Смолян трябва да се осъществява с повишено внимание заради строителни дейности"}
{"url": "http://www.focus-news.net/news/2019/09/16/2699092/15-000-uchenitsi-zapochvat-novata-uchebna-201920120-godina-v-7-obshtini-na-oblast-kardzhali.html", "text": "15 000 ученици започват днес новата учебна 2019/20120 година в 7 общини на област Кърджали. Това съобщиха от  РУО - Кърджали . От тях близо 950 се очаква да бъдат първокласниците, като това са прогнозни данни на база статистиката колко деца излизат тази година от детските градини във възраст за първи клас. По-точни данни ще има до 20 септември.  \r\nБроят на всички учители, заети в образователната мрежа на територията на областта е 2 159. В община Кърджали има една  езикова гимназия, 4 средни училища, 16 основни училища, едно обединено училище, като от тях деветнадесет са средищни училища, 2 защитени училища, 3 иновативни училища, една професионална гимназия по селско и горско стопанство, един център за подкрепа за личностно развитие - ОДК - Кърджали, един център за подкрепа за личностно развитие - КУО „Родопи” - Кърджали и една астрономическата обсерватория - Кърджали.", "date": "2019.09.16", "title": "15 000 ученици започват новата учебна 2019/20120 година в 7 общини на област Кърджали"}
{"url": "http://www.focus-news.net/news/2019/09/16/2699073/kmetat-na-obshtina-dupnitsa-inzh-metodi-chimev-shte-bade-gost-na-tarzhestvata-za-novata-uchebna-godina-v-uchilishtata-sv-paisiy-hilendarski-i-sv-kliment-ohridski.html", "text": "Кметът на Общината инженер Методи Чимев ще бъде гост за новата учебна година в училищата „Св. Паисий Хилендарски“ и „Св. Климент Охридски“. Това съобщи за  Радио „Фокус“ – Кюстендил  Христо Апостолов, пресаташе на Община Дупница. Откриването на новата учебна година ще бъде в 9.00 часа и в 9.30 часа. В 9.30 започва церемонията и в Основно училище „Евлоги Георгиев“, където ще присъства зам.-кметът Олга Китанова. Зам.-кметът Крум Милев ще присъства на тържеството в Основно училище „Св. св. Кирил и Методий“ – Дупница, което започва в 9.30 часа. \r\n31 по-малко са първокласниците за новата учебна година на територията на община Дупница. Записани са 289 първокласници в основните и средни училища на територията на общината. Миналата година броят на учениците, прекрачили за първи път училищния праг, е бил 343. Новата учебна година ще започне в 14 учебни заведения на територията на община Дупница. \r\nВенцеслав ИЛЧЕВ", "date": "2019.09.16", "title": "Кметът на Община Дупница инж. Методи Чимев ще бъде гост на тържествата за новата учебна година в училищата „Св. Паисий Хилендарски“ и „Св. Климент Охридски“"}
{"url": "http://www.focus-news.net/news/2019/09/16/2699089/vsichki-obrazovatelni-institutsii-v-oblast-smolyan-sa-s-novi-tribagrenitsi-za-parviyat-ucheben-den.html", "text": "Всяка образователна институция  на  територията на област Смолян, ще открие новата учебна година 2019/2020 г. с нов национален флаг на Република България. Това съобщиха от  Регионалното управление на образованието – Смолян . Инициативата е на началника на Регионалното управление на образованието в Смолян  Мария Семерджиева. Идеята е, институциите  да издигнат новите знамена на пилоните си по време на официалните церемонии по откриване на учебната година  днес. Знамето е символ на народ, история, гордост и патриотизъм. Освен това, учителите и учениците от образователните институции  ще получат и поздравителен адрес от екипа  на Регионалното управление на образованието в Смолян. \r\nПо предварителни данни, за първи път прага на училището ще прекрачат 656 деца.", "date": "2019.09.16", "title": "Всички образователни институции в област Смолян са с нови трибагреници за първият учебен ден"}
{"url": "http://www.focus-news.net/news/2019/09/16/2699090/mvr-16-dushi-sa-postradali-pri-katastrofi-v-stranata-prez-izminaloto-denonoshtie.html", "text": "16 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 12 тежки пътнотранспортни произшествия. В София са регистрирани 19 леки и три тежки катастрофи, при които са пострадали четирима души.", "date": "2019.09.16", "title": "МВР: 16 души са пострадали при катастрофи в страната през изминалото денонощие"}
{"url": "http://www.focus-news.net/news/2019/09/16/2699096/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-septemvri.html", "text": "„Софийска вода” временно ще прекъсне водоснабдяването в някои части на столицата на 17 септември. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Арх. Пенчо Койчев“ във вилна зона „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „арх. Антон Торньов“, ул. „арх. Пенчо Койчев“, ул. „арх. Алекси Начев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „арх. Антон Торньов“ ъгъла с ул. „проф. Юрдан Данчов“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изключване на уличен водопровод на бул. „Цветан Лазаров“ в НПЗ „Слатина“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: бул. „проф. Цветан Лазаров“ от бул. „Асен Йорданов“ до ул. „Боян Магесник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „проф. Цветан Лазаров“ 13.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.16", "title": "„Софийска вода” временно ще прекъсне водоснабдяването в някои части на столицата на 17 септември"}
{"url": "http://www.focus-news.net/news/2019/09/16/2699088/yanka-takeva-sbu-v-edna-tolkova-golyama-sistema-kato-obrazovatelnata-nay-riskoviyat-kontingent-sa-detsata-i-uchenitsite.html", "text": "В една толкова голяма система като образователната най-рисковият контингент са децата и учениците. Това каза в интервю за  Агенция „Фокус“  Янка Такева, председател на Синдиката на българските учители (СБУ). „Имаме си проблеми с формирането на новата ценностна система, отношението, мотивацията на учениците за учене. Имаме си все още проблеми с намиране на най-добрия подход за подобряване на дисциплината. Имаме си проблеми, свързани с учебните програми“, допълни Такева. Тя апелира министърът на образованието и науката Красимир Вълчев да отвори всички учебни програми и там, където се налага, да бъдат коригирани и доусъвършенствани. „Много са предизвикателствата и проблемите в образователната система, но съм дълбоко убедена, че всичко това е добре разписано в новата нормативна уредба, която излезе като изменение и допълнение през месец юни. Учителите вече са запознати, на една голяма част от тях, така че всеки ден има нещо, което стои като предизвикателство пред системата и пред българския учител“, обясни още председателят на СБУ. Тя коментира и други предизвикателства пред образователната ни система. „Предизвикателството за обхвата на децата в детската градина. Поетапно преминаването на намаляване или изобщо децата в детските градини да не плащат такси, за да може и най-бедните хора да си изпращат децата в детските градини“, добави още Такева. По думите ѝ вече има 14 общини, които са минали на безплатно посещение на децата в детските градини, като например в община Тунджа. „Безспорно много голямо предизвикателство, което стои пред нас е намаляването на функционалната неграмотност и за това колегите минаха също на квалификационни обучения по този проблем. Най-важното е децата и учениците да са ни живи и здрави, а проблемите ще ги решим, ще се помъчим. Като решим един проблем, на негово място излизат още два – три и така кръговратът върви непрекъснато, но българският учител се справя добре“, обясни още Янка Такева.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.09.16", "title": "Янка Такева, СБУ: В една толкова голяма система като образователната най-рисковият контингент са децата и учениците"}
{"url": "http://www.focus-news.net/news/2019/09/16/2699100/pregled-na-osnovnite-temi-vav-velikotarnovskiya-pechat.html", "text": "„Пари за добри дела вместо цветя в първия учебен ден“ е заглавие на първа страница на областния всекидневник  „Янтра ДНЕС” .  Парите, заделени в семейния бюджет за цветя на любимата учителка в първия учебен ден, да бъдат предоставени за благотворителна кауза. Това избират масово педагози, родители и ученици от училищата във Велико Търново, показа проверка на „Янтра ДНЕС“ … Кои са образователните институции, присъединили се към идеята и за какво събират средства там, прочетете във всекидневника. „Започна строителството на новата детска градина във Велико Търново“, пише още вестникът. Започна строителството на новата детска градина във В. Търново. Тя ще се намира до парка в квартал „Зона Б“, а капацитетът й е за 120 деца. Изграждането стартира с изкопни дейности и оформяне на терена … Повече за новото детско заведение и плановете за строежа, разберете от страниците на вестника. „ч08 дръвчета обогатяват хълма „Света гора“, Даниел Панов се включи в залесяването“ е друга новина от днес. Страница пета ни разказва за Стефан Ангелов и Иван Мешеков, които „отдават сърцата си на най-малките ученици“. В ежедневника са поместени и обръщения на депутати, кметове и други управници от региона по случай първия учебен ден. „Лудогорец“ взе 2:0 срещу „Етър“ е новина от спортните страници. „Школският звънец удря за 20 978 ученици в 85 училища в областта“  е заглавие от другия областен ежедневник  „Борба“ . 20 978 ученици в област Велико Търново тръгват днес на училище. 8550 момичета и момчета ще прекрачат училищния праг в учебните заведения в община Велико Търново. 1700 са първокласниците … Къде има най-много първолаци, какви са техните очаквания и как образователните институции посрещат възпитаниците си, разберете от първа страница на вестника. „Велико Търново отново е център на честванията за Деня на Независимостта“ е друга новина от днес. Велико Търново е център на честванията за Деня на Независимостта. Те ще започнат на 22 септември в 7:30 часа в църквата „Св. 40 мъченици“ с празнична Света литургия. Негово Високопреосвещенство Великотърновския митрополит Григорий с участието на „Ангелски гласове“ ще отслужи литургия, след това дядо Григорий ще направи водосвет и ще поръси бойните знамена … Какво още е предвидено в програмата, какви гости се очакват и как Търново се готви за празника,  прочетете във вестника. В днешното издание има и обръщения от депутати, кметове и други общественици по случай първия учебен ден.  „Митничари откриха 2 тона спирт в търновско село“ е новина от криминалната хроника. В областния ежедневник ще намерите и статия за изграждането на нов православен храм в Свищов, което стартира преди броени дни.", "date": "2019.09.16", "title": "Преглед на основните теми във великотърновския печат"}
{"url": "http://www.focus-news.net/news/2019/09/16/2699099/s-arhiereyska-sveta-liturgiya-v-hram-sv-sofiya-v-stolitsata-shte-badat-proslaveni-sv-sofiya-i-neynite-dashteri-svetite-vyara-nadezhda-i-lyubov-na-17-septemvri.html", "text": "С Архиерейска света Литургия в древния софийски храм „Св. София - Премъдрост Божия“ ще бъдат  прославени св. София и нейните дъщери светите Вяра, Надежда и Любов, предаде репортер на  Агенция „Фокус“ . Поводът е, че на 17 септември всяка година Православната църква прославя св. София и нейните дъщери - мъчениците Вяра, Надежда и Любов. На този ден във всички епархии на Българската православна църква се отслужва празнична света Литургия. \r\nВтори храмов празник чества древната софийска църква „Св. София - Премъдрост Божия“. Денят се отбелязва и като празник на столицата. \r\nПо този повод днес от 18.00 часа в храма ще бъде отслужена Празнична вечерня.  \r\nНа 17 септември с благословението и при молитвеното присъствие на Негово светейшество Българския патриарх и Софийски митрополит Неофит в храм „Св. София\" ще бъде отслужена Архиерейска света Литургия. Началото ще бъде в 9.00 часа.  \r\nНикола ПЕТКОВ", "date": "2019.09.16", "title": "С Архиерейска света Литургия в храм „Св. София“ в столицата ще бъдат  прославени св. София и нейните дъщери светите Вяра, Надежда и Любов на 17 септември"}
{"url": "http://www.focus-news.net/news/2019/09/16/2699097/natovaren-e-trafikat-po-patya-montana-vidin-v-posoka-za-gkpp-dunav-most-2.html", "text": "Натоварен е трафикът по път I-1  Монтана – Видин в посока за ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин.  Пътуват предимно тежкотоварни автомобили  в посока ГКПП „Дунав мост 2“. На места по път I-1  Монтана – Видин се образуват колони от тежкотоварни автомобили. Най-натоварено е движението в участъка Видин-Дунавци. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.09.16", "title": "Натоварен е трафикът  по пътя  Монтана – Видин в посока за ГКПП „ Дунав мост 2“"}
{"url": "http://www.focus-news.net/news/2019/09/16/2699095/yanka-takeva-sbu-zhelaya-mnogo-zdrave-mnogo-kurazh-i-mnogo-profesionalizam-na-balgarskite-uchiteli-i-na-vsichki-raboteshti-v-obrazovanieto.html", "text": "Желая много здраве, много кураж и много професионализъм на българските учители и на всички работещи в образованието. Това каза в интервю за  Агенция „Фокус“  Янка Такева, председател на Синдиката на българските учители (СБУ). „Да пожелая родителите да бъдат отговорни родители и да се радват на успехите на своите деца, така както се радваме ние учителите“, добави Такева. „Искам да пожелая на всички, от които зависи да се сбъднат добрите политики в образованието, да работят много задълбочено и непрекъснато да се повишава делегираният бюджет за поддържането на тази красива, на тази богата материално-техническа база в училище. Ако днес информационните технологии са добри, догодина те вече ще бъдат стари, за това ни трябват повече пари за дигитализация, трябват ни повече пари за поддържането на материалната база в училищата и детските градини“, обясни още председателят на СБУ. Според нея трябва да продължи строежа на нови хубави училища, като например в Бяла, Русенско където има едно прекрасно училище, както и в Петрич.  \r\n„В София имаме толкова много построени, толкова много перспективи, които са заложени за разширяването на детските градини, защото София осигури 100% присъствието на децата в детските градини в задължителната предучилищна възраст на 5-6 години, но имаме нужда от застрояването не само на тези 109 градини в София, но имаме нужда от построяването и са заложени в плана на г-жа Фандъкова, за да може да се обхванат тригодишните деца“, коментира още Янка Такева.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.09.16", "title": "Янка Такева, СБУ: Желая много здраве, много кураж и много професионализъм на българските учители и на всички работещи в образованието"}
{"url": "http://www.focus-news.net/news/2019/09/16/2699094/kmetat-na-pernik-vyara-tserovska-kam-uchitelite-preklanyam-se-pred-silata-na-duha-i-prizvanieto-vi-da-vodite-napred-i-nagore-badeshteto-na-pernik.html", "text": "Скъпи ученици, уважаеми учители и родители, и тази есен училищният звънец ни събра – ведри, усмихнати, с готовност да тръгнем по безкрайния път на познанието. Това се казва в поздравителен адрес от кмета на Перник Вяра Церовска по повод началото на новата учебна година, съобщиха от пресцентъра на  Общината . \r\n„Скъпи учители, прекланям се пред Вашето търпение, всеотдайност и обич, пред силата на духа и призванието Ви да водите напред и нагоре бъдещето на Перник! Огромна благодарност за всеотдайния труд, с който отстоявате и съграждате образованието и науката, за искрите и пламъка, с които вдъхновявате нашите деца. Пожелавам Ви здраве и мъдрост!“, казва още кметът. \r\n„Скъпи ученици, ваканцията свърши и от днес до вас ще бъдат и вашите приятели. Пред вас е едно ново начало, в което ще има много красиви и щастливи мигове, но и отговорности и предизвикателства. Пожелавам ви търпение и воля, за да израствате и постигате това, за което мечтаете. Бъдете любознателни! Учете, мислете, откривайте! \r\nУважаеми родители, нека бъдем достоен пример за децата си. Всички заедно можем да извървим пътя в мисията ни да изградим достойни личности, които да носят духа на  бъдещето. \r\nЧестита и спорна учебна година!“, посочва тя.", "date": "2019.09.16", "title": "Кметът на Перник Вяра Церовска към учителите: Прекланям се пред силата на духа и призванието Ви да водите напред и нагоре бъдещето на Перник"}
{"url": "http://www.focus-news.net/news/2019/09/16/2699102/sport-izigraha-se-dva-macha-ot-visshata-liga-na-angliya.html", "text": "Изиграха се два мача от 5-ия кръг на английската Висша лига. Борнемут победи Евертън с 3:1, а Уотфорд и Арсенал завършиха наравно 2:2. От 22 часа днес ще се изиграе и последната среща от кръга между Астън Вила и Уест Хем. Начело във временното класиране е Ливърпул с пълен актив от 15 точки, втори е шампионът Манчестър Сити с 10 точки, а трети са Тотнъм с 8 точки, колкото имат Манчестър Юнайтед, Лестър, Челси и Арсенал.", "date": "2019.09.16", "title": "Спорт: Изиграха се два мача от Висшата лига на Англия"}
{"url": "http://www.focus-news.net/news/2019/09/16/2699091/premierat-boyko-borisov-chestit-parvi-ucheben-den-detsata-i-uchitelite-sa-nay-vazhni-i-s-udovolstvie-polagame-mnogo-usiliya-za-da-badat-uchilishtata-priyatni-i-moderni.html", "text": "Честит първи учебен ден! Децата и учителите са най-важни и с удоволствие полагаме много усилия, за да бъдат училищата приятни и модерни. Това написа премиерът Бойко Борисов в социалната мрежа  \"Фейсбук\"  по повод първия учебен ден. \"Пожелавам на всички успешна учебна година\", написа още министър-председателят.", "date": "2019.09.16", "title": "Премиерът Бойко Борисов: Честит първи учебен ден - децата и учителите са най-важни и с удоволствие полагаме много усилия, за да бъдат училищата приятни и модерни"}
{"url": "http://www.focus-news.net/news/2019/09/16/2699104/sonya-kirkova-hg-sv-sv-kiril-i-metodiy-plovdiv-nashata-gimnaziya-ima-utvardeno-myasto-v-tsentara-na-humanitaristikata.html", "text": "Хуманитарната гимназия „Св.Св. Кирил и Методий“ в Пловдив има утвърдено място в центъра на хуманитаристиката. Това каза за сутрешния блок „Добро утро, България“ на  Радио „Фокус“  директорът на учебното заведението Соня Киркова във връзка с началото на учебната година. Тя добави, че училището е открито през 1850 г. от просветния деец Найден Геров като Пловдивско епархийско класно училище, като мисията му е ,освен да участва в просветното дело на България, но и да се включи в активно в освободителни борби. Училището бързо се превръща в просветно средище и постига изключителни резултати, като през него минават едни от великите личности от Възраждането и освободителните борби. „Великият ученик на училището Васил Левски, Любен Каравелов, Тодор Каблешков, Асен Златаров – списъкът е изключително голям. Това са едни от най-великите личности на Възраждането и освободителните борби. Сградата е построена през 1885 г. от главния архитект на Източна Румелия Пиетро Монтани – изключителен негов шедьовър и архитектурен паметник, който постепенно се превръща в исторически паметник на културата заради богатата си история“ обясни директорът. Соня Киркова добави, че както за всички паметници на културата, така и за сградата на училището, се отделят трудно средства, но въпреки това тя е добре поддържана. Очаква се да стартира обществена поръчка за архитектурен проект за реставрация и да бъдат отпуснати средства за основен ремонт, за да бъде напълно реставривана сградата.  \r\nЙоланда ПЕЛОВА", "date": "2019.09.16", "title": "Соня Киркова, ХГ „Св. Св. Кирил и Методий“-Пловдив: Нашата гимназия има утвърдено място в центъра на хуманитаристиката"}
{"url": "http://www.focus-news.net/news/2019/09/16/2699098/euractiv-razhodite-za-otbrana-na-es-sa-prekaleno-malki-za-ambitsiite-mu.html", "text": "Целта на ЕС да увеличи разходите за отбрана до 22,5 милиарда евро през следващото десетилетие не е достатъчна за амбициите му в сектора, посочва Европейската сметна палата в своя годишен преглед на документа за сътрудничество и политика в областта на отбраната на блока, пише базираното в Брюксел издание  EURACTIV . \r\nАко ЕС се опита да се защити без помощ от големия си съюзник в НАТО, Съединените щати, „се смята, че ще е необходима инвестиция от няколкостотин милиарда евро, за да се преодолее текущата пропаст във възможностите“, се подчертава в доклада. \r\n„Значимите и некоординирани съкращения в бюджетите за отбрана на държавите-членки, заедно с недостатъчните инвестиции, се отразиха върху военните им способности“, подчертава докладът. \r\nДжухан Pартс, бивш естонски премиер, който е член на Европейската сметна палата, на която е възложено да контролира разходите на ЕС, нарече несъответствието между амбициите и предлаганите ресурси „огромно“. \r\nТой каза пред AFP, че “пълномащабното военно планиране (от ЕС) е дублиране на НАТО”, но отбеляза, че това е проблем за политиците, а не за одиторите. \r\nВъпреки това той каза, че членът на НАТО Великобритания представлява около една четвърт от общите разходи за отбрана на страните членки на ЕС - понастоящем основната национална военна сила на ЕС, заедно с Франция - напуска блока и това трябва да накара да се замислят онези, които искат да преодолеят разликата между разходите и стратегическите цели. \r\n„Ако много голям член с огромен военен бюджет и сили напусне ЕС, тогава тази разлика ще стане още по-голяма“, каза той. \r\n„Ако сега говорим за „стратегическа автономия“ и това несъответствие (в ресурсите), тогава, ако най-големият (военен) член напуска, стратегическата автономия става още по-нереалистична“, каза той. \r\nЕвропа, особено Франция, все повече гледа на създаването на обща способност за отбрана със „стратегическа автономия“, която да съпътства икономическата й тежест на световната сцена. \r\nЕто защо, за бюджетния цикъл на блока за 2021-2027 г., той възнамерява да увеличи разходите за отбрана 700%, от 2,8 милиарда евро през настоящия многогодишен цикъл. \r\nНо има опасения, подчертани в доклада, че инициативата ще се припокрива с много от това, което прави НАТО. Всички, освен пет от настоящите страни-членки на ЕС, са в НАТО. \r\nДокладът отбелязва, че страните от ЕС не споделят общо схващане за заплаха или визия от какво точно трябва да се състои отбраната или дори правила за ангажиране. \r\nНякои държави-членки, например, „са склонни да се съсредоточават върху териториалната защита срещу военните заплахи, отправени от Русия, докато други са по-ориентирани към предизвикателствата за сигурността, възникващи от Северна Африка или Близкия изток“. \r\nВ резултат на това подходът на ЕС към отбраната е „неясен“. \r\nС новата Европейска комисия и неотдавнашното създаване на ДГ „Отбранителна промишленост и космос“ ЕС цели да се справи с раздробената отбранителна индустрия на блока и да внесе настоящите отбранителни инициативи като постоянно структурирано сътрудничество на ЕС (PESCO), което все още не е създадено във Фонда за европейска отбрана и възможен единен щаб на ЕС за военни операции под ръководството на Комисията. \r\nЕдин от инструментите, Европейският фонд за отбрана, който е предназначен да подпомага финансово европейските проекти за научни изследвания и развойна дейност в целия блок, трябва да започне работа след приключване на преговорите за бюджета на ЕС до края на тази или началото на следващата година. \r\n \r\nПревод и редакция:", "date": "2019.09.16", "title": "EURACTIV: Разходите за отбрана на ЕС са прекалено малки за амбициите му"}
{"url": "http://www.focus-news.net/news/2019/09/16/2699106/v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo.html", "text": "В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафикът се регулира със знаци, съобщиха за  Радио „Фокус“ – Велико Търново  от ОПУ. Времето в Габровска област е ясно и слънчево, а настилките – сухи. Трафикът към този час е интензивен. Нови въведени ограничения за изминалото денонощие няма. Полицейски служители следят за правилното протияане на движението. Екипи има около по-големите образователни институции, както в Габрово, така и в останалите общински центрове в региона. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 30 септември. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\n \r\nЛуиза ТРАНЧЕВА", "date": "2019.09.16", "title": "В едната лента се осъществява движението в участък от пътя между Дряново и Габрово"}
{"url": "http://www.focus-news.net/news/2019/09/16/2699105/nikola-chanev-gerb-kardzhali-se-nuzhdae-ot-novo-nachalo-i-upravnik-koyto-shte-se-vslushva-v-glasovete-na-svoite-sagrazhdani.html", "text": "Кърджали се нуждае от рестарт, от ново начало и от управник, който ще се вслушва в гласовете на своите съграждани. Това каза в интервю за сутрешния блок „Добро утро, България“ на  Радио „Фокус“  Никола Чанев, областен управител на Кърджали и кандидат за кмет на Община Кърджали, издигнат от ПП ГЕРБ. Чанев отбеляза, че в резултат на 16-годишното управление на ДПС Община Кърджали е в практически фалит с дългове от 20 млн. лева. „Вярвам, че за тези близо две години и половина, в които съм областен управител, успях да убедя кърджалийци, че мога да бъда добър стопанин на нашия град. С тяхна помощ смело мога да заявя, че е дошло време за промяна. Този кмет и това управляващо мнозинство са вредни за Кърджали. Дошло е време за промяна на целия манталитет на управление за един по-светъл град в прекия и преносен смисъл на думата, за един по-чист град, град, в който гласът на обикновения човек ще бъде чут. Властта в политиката не бива да е самоцел“, заяви той. Никола Чанев допълни, че прозрачното управление ще бъде негов основен приоритет, ако хората му гласуват доверие. Липсата на осветление е един от проблемите, който тревожи най-много жителите на Кърджали, но той може да бъде решен в рамките на година, каза Чанев. Сред останалите приоритети, заложени в управленската му програма, са ремонт на тротоари и улична инфраструктура, изграждане на детски площадки, опазване на парковете и развитие на икономиката чрез изграждане на индустриална зона, култура и спорт. Младото поколение ще бъде във фокуса на управлението, каза още той. \r\nЙоланда ПЕЛОВА", "date": "2019.09.16", "title": "Никола Чанев, ГЕРБ: Кърджали се нуждае от ново начало и управник, който ще се вслушва в гласовете на своите съграждани"}
{"url": "http://www.focus-news.net/news/2019/09/16/2699101/nivoto-na-reka-dunav-se-e-povishilo-s-10-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 10 см, водният стоеж  е 117 см, съобщиха от местната  Хидрометереологична станция . Нивото на реката край Видин е 165 см, повишението за последното денонощие е от 10 см.  Край Лом водният стоеж е 176 см, повишението  е от 9 см. Нивото на реката край Оряхово  е  61 см, там е регистрирано повишение  за последното денонощие от 13 см. Температурата на водата край Ново село е 23,2 градуса,  край Оряхово  е  23,8 градуса.", "date": "2019.09.16", "title": "Нивото на река Дунав се е повишило с 10 см край Ново село  за последното денонощие"}
{"url": "http://www.focus-news.net/news/2019/09/16/2699107/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Времето в планините е добро, а във високите части има слаб вятър. Температурите са около 10 градуса. Работят лифтовите съоръжения на Пампорово: първа, втора и четвърта линия. Работят и кабинковият лифт на Банско и седалковият лифт „Ситнякова Експрес“ на Боровец. \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470 \r\nТеодора ПАВЛОВА", "date": "2019.09.16", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/16/2699108/milena-cholakova-ruo-sliven-nad-27-000-sa-uchenitsite-v-oblastta-parvoklasnitsite-sa-2-300.html", "text": "2 300  първокласници за първи път прекрачиха училищния праг в Сливенска област. Общо учениците в областта са над 27 000. Това съобщи пред  Радио „Фокус“ – Сливен  Милена Чолакова, директор на РУО – Сливен. Всички учебни заведения в община Сливен са готови за новата учебна година, раздадени са учебниците и училищната документация, посочи още тя. По думите ѝ извършени са били различни ремонти, като някои от тях продължават, но няма да попречат на учебните занятия. „Няма информация за невъзможност да се осигурят учители по определени предмети в областта. По принцип по трудно се запълват бройките за учители по чужд език, а напоследък се срещат трудности и при осигуряване на преподаватели по математика“, допълни Чолакова. На територията на областта през учебната 2019-2020 година  функционират 69 училища, от които две са към Министерството на културата, и 61 детски градини. Над 1000 ученици в Сливенска област са върнати в училище благодарение работата на екипите по Механизма за връщане на учениците в системата на образованието. След седми клас вече са записани 100 деца повече, поясни Милена Чолакова. \r\nЛюдмила ЙОРГОВА", "date": "2019.09.16", "title": "Милена Чолакова, РУО –  Сливен: Над 27 000 са учениците в областта, първокласниците са 2 300"}
{"url": "http://www.focus-news.net/news/2019/09/16/2699103/kmetat-na-bansko-georgi-ikonomov-shte-privetstva-uchenitsite-na-pl-nikola-vaptsarov-po-povod-nova-uchebna-godina.html", "text": "Площад „Никола Вапцаров” отново ще се превърне в най-големия училищен двор, който ще събере всички, започващи нова учебна година. Това съобщиха от пресцентъра на  Община Банско . В 9.30 часа кметът на Общината Георги Икономов ще приветства учениците, техните учители и родители за поредната година, изпълнена с трепети и желание за нови знания. \r\n„Под звуците на химна на Република България и със думите на „Аз съм българче”, изречени на глас от всички присъстващи, децата несъмнено ще усетят силата и важността от това да бъдат заедно в следващите месеци. Заедно в игрите, които няма да са вече с любимите играчки, заедно в уроците, които ще са по-трудни от преди, и заедно в ежедневните проблеми, които ще преодоляват с помощта на учителите си. Затова ви уверяваме, че Община Банско се грижи, всички на територията и да постигат своите върхове в една спокойна и съзидателна атмосфера и дава възможност за развиване на знания, умения и таланти, както за учениците, така и за техните високо квалифицирани преподаватели. За всички тях, преподаването не е просто професия, а мисия, с която да оставят отпечатък в съзнанието и живота на своите класове. \r\nЗатова на прага на поредното приключение, за което любимото училище ще отвори врати, ви желаем здраве и стремеж, мъдрост и усърдие и много, много приятели, с които да извървите заедно пътя към собственото си израстване“, посочват от Общината.", "date": "2019.09.16", "title": "Кметът на Банско Георги Икономов ще приветства учениците на пл. „Никола Вапцаров” по повод нова учебна година"}
{"url": "http://www.focus-news.net/news/2019/09/16/2699093/zadrastvane-se-e-obrazuvalo-na-kragovoto-krastovishte-pri-3-ou-v-blagoevgrad.html", "text": "Колона от автомобили се е образувала на кръговото кръстовище при 3 ОУ \"Димитър Талев\" в Благоевград, предаде репортер на  Радио \"Фокус\"-Пирин . Причината е по-заселеният трафик заради откриването на новата учебна година. Полицейското присъствие е засилено. Натоварено движение се наблюдава още при кръговото кръстовище пред ПГСАГ „Васил Левски“, където кметът на Община Благоевград д-р Атанас Камбитов ще участва в тържеството, посветено на първия учебен ден.  \r\nЛивия НИНОВА", "date": "2019.09.16", "title": "Задръстване се е образувало на кръговото кръстовище при 3 ОУ в Благоевград"}
{"url": "http://www.focus-news.net/news/2019/09/16/2699116/na-banderisha-polyana-kray-bansko-se-provede-sastezanie-po-leten-biatlon.html", "text": "В събота и неделя на Бъндериша поляна се даде старт на една нова традиция в летния биатлон, която има за цел да предостави на най-малките възрасти да участват в състезание от такъв формат. Това съобщиха от пресцентъра на  Община Банско . Отбори от цялата страна се включиха в надпреварата, с което положиха основи купа „Пирин” да стане част от националния календар по летен биатлон. В състезанието участваха отборите на ски клуб „Банско”, НСА, спортен клуб „Рожен”, спортен клуб „Аякс” и спортен клуб „Ком”. И в двата състезателни дни младата надежда на ски клуб „Банско” - Благовест Стоянов се окичи в злато. Много добро представяне и за Нели Златева, която в първия състезателен ден поради грешки в стрелбата не успя да се качи на стълбичката, но във втория ден спечели бронз. Треньорите на ски клуб „Банско” по биатлон Ирина Никулчина и Елена Дурчова благодариха за подкрепата на Община Банско и безвъзмездната помощ на клуба на ветераните, както и на Българската федерация по биатлон за провеждането на това състезание, което поставя ново начало в историята на биатлона.", "date": "2019.09.16", "title": "На Бъндериша поляна край Банско се проведе състезание по летен биатлон"}
{"url": "http://www.focus-news.net/news/2019/09/16/2699109/reuters-kim-chen-un-e-pokanil-donald-tramp-v-phenyan.html", "text": "Лидерът на Северна Корея Ким Чен-ун е поканил президента на САЩ Доналд Тръмп да посети Пхенян в писмо, изпратено през август, съобщава южнокорейски вестник в понеделник, като се позовава на неназовани дипломатически източници, предава  Reuters . \r\nПисмото, второто получено от Тръмп през миналия месец на фона на замразените преговори за денуклеаризация на Корейския полуостров между двамата, е изпратено преди последните тестове на балистични ракети от Пхенян. \r\nВъв второто писмо, получено от американския държавен глава през третата седмица на август, Ким е изказал желанието си да се види с Тръмп на поредна среща на върха, твърди събеседник на вестник „Юнганг Илбо“. \r\nОт Белия Дом, Държавния департамент на САЩ и мисията на Северна Корея в ООН не са пожелали да коментират твърдението. \r\nТръмп и Ким се срещнаха три пъти от юни 2018 година, за да обсъдят възможно разрешение на кризата около ядрената и ракетната програма на Пхенян, но не успяха да постигнат съществен напредък. \r\nДвамата лидери се срещнаха за последно в демилитаризираната зона между двете Кореи през юни тази година и се споразумяха да възобновят преговорите на работно ниво, които бяха спрени след неуспешната втора среща между Тръмп и Ким във Виетнам през февруари. \r\nПоследно президентът на САЩ обяви, че има готовност да се срещне със севернокорейския лидер по-късно през тази година. На 9 август Тръмп разкри, че е получил „много красиво писмо“ в три страници от Ким и добави, че нова среща между тях е възможна. \r\n \r\nПревод и редакция:", "date": "2019.09.16", "title": "Reuters: Ким Чен-ун е поканил Доналд Тръмп в Пхенян"}
{"url": "http://www.focus-news.net/news/2019/09/16/2699117/sporazumenieto-mezhdu-tsik-i-sem-shte-bade-podpisano-na-17-septemvri.html", "text": "На 17 септември 2019 г. в 12.00 часа ще бъде подписано споразумение между Централната избирателна комисия и Съвета за електронни медии.Това съобщиха от пресцентъра на  Централната избирателна комисия . Споразумението определя принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г. \r\nСпоразумението ще бъде подписано от председателя на ЦИК г-жа Стефка Стоева и председателя на СЕМ г-жа София Владимирова. \r\nПодписването ще се  състои в пресклуба на Народното събрание, пл. „Княз Александър І“ №1, вход откъм Националната художествена галерия.", "date": "2019.09.16", "title": "Споразумението между ЦИК и СЕМ ще бъде подписано на 17 септември"}
{"url": "http://www.focus-news.net/news/2019/09/16/2699111/kmetat-na-plovdiv-inzh-ivan-totev-uchitelyat-e-prizvan-da-otkrie-silnite-kachestvata-na-svoite-uchenitsi-da-im-sazdava-uverenost-i-da-okazva-podkrepa.html", "text": "Учителят е призван да открие силните качествата на своите ученици, да им създава увереност и да оказва подкрепа. Това се посочва в поздравителен адрес от кмета на Пловдив инж. Иван Тотев до учебните заведения в града по повод началото на новата учебна година. Това съобщиха за  Радио „Фокус“ – Пловдив  от Общината. В обръщението си по повод първия учебен ден той изразява своето дълбоко уважение към всички учители, които всеки ден палят искрата на знанието в своите ученици и работят за изграждането на  устойчиви ценности в динамичните дни на нашата реалност. \r\n„Учителят е този, който е призван да открие силните качествата на своите ученици, да ги възнаграждава за постигнатите успехи, да им създава увереност и да  оказва подкрепа“, се казва в поздрава на кмета Иван Тотев. \r\nТой се обръща специално към децата, които днес за първи път ще прекрачат училищния праг и подчертава, че първият училищен звънец бележи нов етап по дългия път към овладяване на знанието. „Бъдете смели в мечтите си и упорити в начинанията си“, пише в поздравителния адрес. \r\nКметът на Пловдив Иван Тотев пожела здраве и успешна нова учебна година на всички ученици, учители и родители.", "date": "2019.09.16", "title": "Кметът на Пловдив инж. Иван Тотев: Учителят е призван да открие силните качествата на своите ученици, да им създава увереност и да оказва подкрепа"}
{"url": "http://www.focus-news.net/news/2019/09/16/2699115/s-10-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е повишило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 69 см., а температурата на водата 23 градуса. Предимно слънчево ще остане и днес времето над българския участък на Дунав. Около и след пладне на изток ще има разкъсана облачност, но валежи са малко вероятни. Ще духа слаб северозападен вятър. Максималните температури ще са между 27° и 31°.", "date": "2019.09.16", "title": "С 10 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/09/16/2699118/vecherne-novosti-sarbiya-vashington-zhertva-sarbiya-kato-sayuznik.html", "text": "„Сега за първи път Сърбия има партньор в лицето на американското правителство, който е готов да я изслуша по най-трудните въпроси, дори ако по тях никога не бъде постигнат договор. Няма да съм президент на страна, която има Америка за враг. В Сърбия имаше много кръв и разпад, искаме работа, пътища и да живеем по-добре. И затова ви моля да разберете този наш призив. Тези послания бяха изпратени в неделя от сръбския президент Александър Вучич до напускащия посланик на САЩ Кайл Скот, както и до Вашингтон като цяло. Относно подновяването на приятелството и съюза с Америка, Вучич говори на символично място, в Пранджани, отбелязвайки 75-годишнината от началото на операция „Халиард“, по време на която 500 съюзнически пилота бяха спасени във Втората световна война, повечето американци, пише белградският ежедневник  „Вечерне новости“ . \r\nСръбският президент също така предупреди САЩ: \r\n„Ще представя по друг начин уравнението, което беше зададено от Скот в речта му, че по време на Слободан Милошевич сме имали лоши отношения. Как успяхме след величественото съюзничество с американците в Първата и Втората световни войни да ги направим от големи –приятели – неприятели? САЩ трябва да се запитат дали те, чрез своите глобални сблъсъци с някои велики сили, не са жертвали един от най-големите и най-лоялните си съюзници и не са застанали на страната на всички останали в бивша Югославия по не съвсем ясни съображения“. \r\nВучич даде да се разбере, че Сърбия, заради жертвите си в борбата срещу фашизма, няма да позволи преразглеждане на историята: \r\n„Няма да позволим нападнатият сръбски народ впоследствие да бъде обявен за фашистки слуги и агресор на тези територии. В света има само четири нации, които пропорционално на населението са платили по-висока цена за свобода в този конфликт от сърбите“. \r\nТой припомни, че през Втората световна война сърбите са се вдигнали на борба не само в Сърбия, но и в Хърватия и Босна и Херцеговина, а са доказали своята антифашистка ангажираност чрез борбата на партизанските отряди из цяла Югославия и действията на Югославската армия, която и чрез мисията за спасяване на съюзническите пилоти е показала съпротивата си срещу окупатора.  \r\n„В неделя беше трогателно да наблюдаваме прегръдките на потомците на спасените и онези, които са се жертвали за спасението“. Това отбеляза и посланик Скот, който пред повече от 7 хиляди души, събрали се на хълма Галович, заяви: \r\n„Героизмът на сърбите в Пранджани е един от най-ярките моменти на смелост във Втората световна война. САЩ никога няма да го забравят. Нека споменът за този героизъм служи като блестящ пример за бъдещето. Ние се молим ужасите на войната никога повече да не докоснат почвата на Сърбия“. \r\nВучич коментира също и оставката на съветника по национална сигурност на Белия Дом Джон Болтън, като заяви, че ще продължи разговорите с американската администрация, за да намери общ знаменател с тях, както и с албанците, за обезпечаване на траен мир. \r\n \r\nПревод и редакция:", "date": "2019.09.16", "title": "„Вечерне новости“ (Сърбия): Вашингтон жертва Сърбия като съюзник"}
{"url": "http://www.focus-news.net/news/2019/09/16/2699110/predprieti-sa-merki-za-normalen-start-na-novata-uchebna-godina-v-pazardzhik-i-oblastta-ot-strana-na-politsiya-i-pozharna.html", "text": "От страна на ОДМВР и РДПБЗН в Пазарджик са предприети комплекс от мерки за нормалния старт на новата учебна година още от началото на месец септември, каза за  Радио „Фокус“ – Пазарджик  говорителят на ОД на МВР Мирослав Стоянов. Той обясни, че представители на двете структури са провели срещи, организирани от РУО-Пазарджик, с директорите на училища и детски градини в региона. „Инспекторите от звената „Държавен противопожарен контрол и превантивна дейност“ вече са извършили текущи проверки на сградите на училищата. Акцентът е върху обезпечеността с изправни уреди за пожарогасене, наличието на свободни подходи към изходите за евакуация, инструктаж на директори и преподаватели за действия при пожар и бедствени ситуации. През цялата година са предвидени регулярни проверки на питейните и увеселителни заведения за недопускане на малолетни и непълнолетни без придружител след 22 часа, както и за нерегламентирана продажба на тютюневи изделия и алкохол на децата. В първите няколко седмици от учебната година присъствието униформени и цивилни полицаи ще бъде по-осезаемо с цел недопускане на инциденти с ученици, които идват или си отиват от училище. С особено внимание полицейските и младши-полицейските инспектори подхождат към инструктажите за осъществяване на стриктен пропускателен режим, както и изправността на средствата за видеонаблюдение, там където са вече изградени“, коментира Стоянов. \r\nАлбена ЖИЛЕКОВА", "date": "2019.09.16", "title": "Предприети са мерки за нормален старт на новата учебна година в Пазарджик и областта от страна на полиция и пожарна"}
{"url": "http://www.focus-news.net/news/2019/09/16/2699114/vsichki-uchilishta-i-detski-gradini-v-pazardzhik-shte-zapochnat-novata-uchebna-godina-s-praznichna-programa.html", "text": "Всички училища и детски градини в Пазарджик ще започнат новата учебна година с празнична програма, показа репортерска проверка на  Радио „Фокус“ – Пазарджик . Повечето от тях вече  са поставили  и празнична украса на входовете на учебните заведение. Училищата посрещат първокласниците с надпис „Добре дошли в училище!“. Предвидени са рецитали на стихове, песни и танци, посветени на учението. Химнът на просветата и културата „Върви, народе възродени“ ще прозвучи непосредствено преди първия звънец. Пешеходните пътеки пред училищата и детските градини са освежени, поставени са и предупредителни и указателни знаци. Оградите около учебните заведения са ремонтирани и обезопасени. Тържественото откриване на учебната година навсякъде ще започне в 9.00 часа. \r\nАлбена ЖИЛЕКОВА", "date": "2019.09.16", "title": "Всички училища и детски градини в Пазарджик ще започнат новата учебна година с празнична програма"}
{"url": "http://www.focus-news.net/news/2019/09/16/2699112/stefan-radev-kmet-na-sliven-uvazhaemi-uchiteli-na-vas-pozhelavam-da-badete-vse-taka-otdadeni-na-svoeto-prizvanie.html", "text": "Кметът на Сливен  Стефан Радев поздрави учители и ученици  по повод първия учебен ден. Той призова преподавателите да бъдат все така отдадени на своето признание, а учениците – по-уверени в себе си, по-самостоятелни и любознателни, съобщиха от пресцентъра на  Общината . „Училищният звънец отново Ви събира заедно, отново се отварят вратите на класните стаи и новата учебна година среща преподаватели и ученици след лятната ваканция. За някои от тях този ден е още по-вълнуващ, защото за първи път ще прекрачат прага на своето училище, изпълнени с трепетно очакване и плахост. \r\nПред вас, скъпи деца, се разкрива един съвсем непознат, чуден и необятен свят, посветен на тържеството на духа и знанието. Той ще ви научи да бъдете по-уверени в себе си, по-самостоятелни и любознателни. \r\nОбръщам се към вас, малки и по-големи ученици, не спирайте да вярвате в своите учители, които ще ви водят по пътя на знанието и мъдростта. Пожелавам ви щастливо детство и много успехи в учението! \r\nУважаеми учители, на вас пожелавам да бъдете все така отдадени на своето призвание, много търпение и енергия и продължавайте да развивате уменията на нашите деца!“ се казва в поздравлението на кмета Стефан Радев.", "date": "2019.09.16", "title": "Стефан Радев, кмет на Сливен: Уважаеми учители, на Вас пожелавам да бъдете все така отдадени на своето призвание"}
{"url": "http://www.focus-news.net/news/2019/09/16/2699122/tass-lukoyl-zapazva-liderstvoto-si-kato-nay-golyamata-chastna-kompaniya-v-rusiya-spored-klasatsiyata-na-forbes.html", "text": "Петролната компания „Лукойл“ отново оглави рейтинга на най-големите частни компании в Русия, който бе публикуван в понеделник от списание Forbes, предава  ТАСС . \r\nОтбелязва се, че приходите на компанията за 2018 г. възлизат на 8.036 трилиона рубли, а в компанията работят над 102 хиляди служители. \r\nВторото място отново е за компания от петролната промишленост - зае го „Сургутнефтегаз“ с приходи от 1,867 трилиона рубли. На трето място сред частните компании е X5 Retail Group, която управлява търговските вериги „Пятерочка“, „Перекресток“, „Карусель“ и „Перекресток Експресс“. \r\nНа четвърто място е ритейлърът „Магнит“, а на пето – петролната компания „Татнефть“. Шеста е „Новатек“, а седма – металургичната компания Evraz. Десетката на най-големите руски частни компании затварят НЛМК, „Норльский никель“ и групата компании „Мегаполис“. \r\nВ сравнение с рейтинга от миналата година, топ 10 на най-големите частни компании в Русия напусна „Русал“, заемайки 11-о място в класацията за 2019 година. \r\nНай-големият работодател сред частните компании в Русия в класацията тази година беше „Магнит“, който има 297,7 хиляди служители. Вторият постоянен лидер в класацията на работодателите от 2015 г. насам е X5 Retail Group, в която работят 278 хиляди души. „Сургутнефтегазь“ затваря челната тройка с почти 113 хиляди служители. \r\n \r\nПревод и редакция:", "date": "2019.09.16", "title": "ТАСС: „Лукойл“ запазва лидерството си като най-голямата частна компания в Русия според класацията на Forbes"}
{"url": "http://www.focus-news.net/news/2019/09/16/2699123/normalno-se-osashtestvyava-preminavaneto-prez-granichnite-punktove-s-gartsiya-v-oblast-blagoevgrad.html", "text": "Нормално се осъществява преминаването през граничните пунктове между България и Гърция в област Благоевград Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Кулата“ и „Илинден“ няма струпвания на леки и товарни автомобили. Във връзка с извършване на ремонтно строителни дейности на ГКПП „Златарево“ до 14 октомври движението през пункта ще бъде затруднено. На другия пункт между България и Р Северна Македония в Област Благоевград преминаването е нормално натоварено. \r\nЛивия НИНОВА", "date": "2019.09.16", "title": "Нормално се осъществява преминаването през граничните пунктове с Гърция в област Благоевград"}
{"url": "http://www.focus-news.net/news/2019/09/16/2699120/tatyana-burudzhieva-politolog-vapreki-analogiyata-s-prezidentskite-izbori-s-efekta-radev-mestnite-izbori-shte-sa-po-razlichni-i-trudni-za-bsp.html", "text": "Въпреки аналогията с президентските избори с ефекта „Радев“, местните избори ще са по-различни и трудни за БСП. Това каза за сутрешния блок „Добро утро, България“ на  Радио „Фокус“  доц. Татяна Буруджиева във връзка подкрепата на БСП за независимата кандидатура на Мая Манолова за кмет на София. Тя добави, че подкрепата за непартийната кандидатура има две задачи – първата е да покаже, че партията се развива и залага на кандидатури, които ще донесат повече като резултат от една тяснопартийна такава, а вторият мотив е да се покаже, че управлението на ГЕРБ на местно и на национално ниво, създава проблеми и трябва да бъде сменено. Аналогията с президентските избори е много удобна за БСП като аргумент какво ще се случи и като обяснение какъв ще е резултатът на изборите, каза още тя. „Кампанията ще е доста по-трудна, тъй като първо Мая Манолова дълги години е била политик, за разлика от Румен Радев, към когото много по-лесно можеше да се прехвърлят гласове от различни сектори, защото изначално към него нямаше никакви гласове. Второто е, че както президентската, така и кметската кампания са мажоритарни, но същевременно са коренно различни. Президентската власт е символичната власт на гражданите, докато кметската – на партиите през мажоритарните кандидатури“, обясни Татяна Буруджиева. Тя добави, че подкрепата за Мая Манолова не се влияе от това, дали тя е била политик на БСП. Тя има своето влияние, авторитет и подкрепа, но не в рамките, в което имаше като омбудсман, обясни политологът. \r\nЙоланда ПЕЛОВА", "date": "2019.09.16", "title": "Татяна Буруджиева, политолог: Въпреки аналогията с президентските избори с ефекта „Радев“, местните избори ще са по-различни и трудни за БСП"}
{"url": "http://www.focus-news.net/news/2019/09/16/2699121/kmetat-na-burgas-dimitar-nikolov-optimist-sam-che-prez-sledvashtite-godini-shte-slushame-za-uspehite-na-meditsinskiya-fakultet.html", "text": "Оптимист съм, че през следващите години ще слушаме за успехите на Медицинския факултет. Това каза кметът Димитър Николов по време на откриването на новата учебна година във Факултета по медицина на университет „Проф. д-р Асен Златаров“, предаде репортер на  Радио „Фокус – Бургас . Според кмета създаването на факултета е струвало много усилия през годините на жителите на Бургас. „Някои от тях са в тази зала и аз искрено им благодаря. В тази сграда има заложена много положителна енергия. Да, в нашия регион се чувства огромен недостиг на медицински специалисти. Надявам се чрез Вас – студентите, ние да направим така, че населението в този регион да почувства промяната. Изключително големи надежди възлагаме на този факултет“, отбеляза кметът Димитър Николов. „Искам да благодаря на всички преподаватели, които със своя професионализъм вдигнат качеството на бъдещите медици. Благодаря за това, че избрахте нашия град, защото сред Вас има хора от другите краища на страната. Аз съм сигурен, че ние ще направим всичко възможно да ви убедим, че Бургас е добър град за живеене, а защо не и за продължаване в професионален, и личен план. Убеден съм, че когато завършите, ще бъдете с изградени знания и солиден характер, за да можете смело да продължите в тази хуманна професия. В тази ваша мисия Община Бургас е неотлъчно до Вас“, каза още кметът Димитър Николов. \r\nМария ПОПЧЕВА", "date": "2019.09.16", "title": "Кметът на Бургас Димитър Николов: Оптимист съм, че през следващите години ще слушаме за успехите на Медицинския факултет"}
{"url": "http://www.focus-news.net/news/2019/09/16/2699125/sport-ibrahimovich-s-rekord-za-nay-mnogo-golove-v-edin-sezon-za-la-galaksi.html", "text": "Шведската звезда Златан Ибрахимович записа пореден рекорд в своята кариера. Той стана играчът с най-много голове за един сезон с екипа на Лос Анджелис Галакси. Капитанът на калифорнийците вкара хеттрик за внушителната победа със 7:2 над Спортинг Канзас Сити в мач от 30-ия кръг на Мейджър Лийг Сокър. Така 37-годишният таран има вече 26 попадения през тази кампания, а досегашният рекорд за футболист на Галакси бе от 24 гола - на Карлос Руис през 2002 година.", "date": "2019.09.16", "title": "Спорт: Ибрахимович с рекорд за най-много голове в един сезон за ЛА Галакси"}
{"url": "http://www.focus-news.net/news/2019/09/16/2699127/spetsialistite-ot-natsionalnata-programa-detsko-zdrave-na-umbalsm-n-i-pirogov-pregledaha-blizo-200-detsa-ot-velingrad-i-rayona.html", "text": "Специалистите от Националната програма „Детско здраве“ на УМБАЛСМ „Н. И. Пирогов“ прегледаха близо 200 деца от Велинград и района през миналия уикенд. Това съобщиха от пресцентъра на  лечебното заведение . Високоспециализираните профилактика извършиха водещите специалисти: \r\n- ортопедия - проф. Асен Балтов - изпълнителен директор на УМБАЛСМ „Н. И. Пирогов“, и д-р Николай Цуцумански - шеф на Отделението по детска травматология; \r\n- УНГ- д-р Асен Меджидиев - шеф на УНГ отделението и д-р Иван Маджаров; \r\n- хирургия - д-р Георги Балканджиев; \r\n- уролог - д-р Симеон Андреев; \r\n- офталмолог - д-р Лариса Пенева; \r\n- неврохирург - д-р Георги Юруков; \r\n- кардиолог - д-р Галина Тодорова; \r\n- образна диагностиката - д-р Ваня Страхинова. \r\nПрофилактичните детски прегледи се извършиха с любезното съдействие на директора на МБАЛ - Велинград д-р Чешмеджиев. \r\nСледващият град, в който ще преглеждат лекарите от Националната програма е Разград.", "date": "2019.09.16", "title": "Специалистите от Националната програма „Детско здраве“ на УМБАЛСМ „Н. И. Пирогов“ прегледаха близо 200 деца от Велинград и района"}
{"url": "http://www.focus-news.net/news/2019/09/16/2699128/48-godishen-mazh-upravlyavayki-atv-e-zaginal-v-rayona-na-s-lyahovo-oblast-dobrich.html", "text": "48-годишен мъж е загинал в района на с. Ляхово, управлявайки АТВ. Това съобщиха от  ОДМВР – Добрич . На 14 септември около 18:30 часа е получено съобщение за възникнало ПТП в района на с. Ляхово, обл. Добрич.  Установено е, че 48-годишен мъж, управлявайки АТВ, губи контрол над МПС и се преобръща. Вследствие на инцидента, водача загива на място. По случая е образувано досъдебно производство.", "date": "2019.09.16", "title": "48-годишен мъж, управлявайки АТВ, е загинал в района на с. Ляхово, област Добрич"}
{"url": "http://www.focus-news.net/news/2019/09/16/2699119/ministar-krasimir-valchev-parviyat-ucheben-den-e-novo-nachalo-predizvikatelstvo-i-izpitanie-zhelaya-na-vsichki-uchenitsi-da-se-chuvstvat-shtastlivi-v-uchilishte.html", "text": "Първият учебен ден е ново начало, предизвикателство и изпитание, желая на всички ученици да се чувстват щастливи в училище. Това заяви министърът на образованието и науката Красимир Вълчев по време на откриването на учебната година в Първа английска езикова гимназия, предаде репортер на  Агенция „Фокус” . „Днес не е официален празник, имаме много официални празници, но днес може би е най-празничният ден. Това е денят с най-много усмивки, с най-много положително настроение, с най-много цветя, с най-много вяра в бъдещето, защото ние вярваме в образованието. Вярваме че чрез образованието можем да живеем по-добре”, добави Вълчев. По думите му днес има много неща, които ни разделят, но това, което ни обединява, е желанието да дадем по-добро бъдеще на децата си. „Това желание го даваме вече чрез образователната система. Желанието децата да живеят на по-добро, хармонично, проспериращо общество”, обясни образователният министър. „Най-много разчитаме на българските училища и на българските учители. Поздравления за всички български учители. Благодаря Ви, желая Ви здраве и сили, защото на Вашата енергия и на Вашите сили се оповават надеждите ми за по-добро бъдеще”, допълни още Вълчев. „Благодаря на всички родители, които са тук днес, защото Вие подкрепяте децата си. Вие искате да им дадете най-добрите житейски възможности чрез образованието. Подкрепяйте ги и за напред, подкрепяйте ги като ги учите да уважават учителите”, коментира министърът на образованието. Според него учителите имаме може би най-важната мисия и тя е да дадат най-добрите житейски възможности на децата. „Да ги направим знаещи, можещи и добри хора. Това можем да го направим, само ако ги научим да уважават учителите си”, посочи още Вълчев. „Поздравления за всички ученици. Първият учебен ден е ново начало, ново предизвикателство, ново изпитание. Желая на всички ученици да се чувстват щастливи в училище. Да учат, за да се чувстват щастливи през целия си живот”, добави Вълчев. Той поздравявам Столична община и кмета Йорданка Фандъкова за реновираната и за новата материална база. „Столична община започна строителството на 10 училища, в 5 училища ще има дострояване. По-добрата база е необходима за по-добрите образователни резултати. Желая на всички успешна учебна година, здраве и успех”, завърши Красимир Вълчев. \r\nВиолета СИМЕОНОВА", "date": "2019.09.16", "title": "Министър Красимир Вълчев: Първият учебен ден е ново начало, предизвикателство и изпитание, желая на всички ученици да се чувстват щастливи в училище"}
{"url": "http://www.focus-news.net/news/2019/09/16/2699124/inzh-daniela-simeonova-pgsag-kolyo-ficheto-burgas-v-osmi-klas-tazi-godina-imame-156-uchenitsi.html", "text": "В осми клас тази година имаме 156 ученици. Това каза пред журналисти инж. Даниела Симеонова, директор на Професионалната гимназия по строителство, архитектура и геодезия „Кольо Фичето” – Бургас, предаде репортер на  Радио „Фокус“ – Бургас . „Това са шест паралелки по 26 ученици в паралелка“, каза още Симеонова. По думите й специалностите са общо четири – Строителство и архитектура, Водно строителство, Геодезия, Парково строителство и озеленяване. „И да се похваля, че още на втора класиране бяха записани всичките тези ученици“, заяви директорът на училището и добави, че тази година на предстои важно мероприятие за училището, когато то ще отпразнува своя рожден ден. „Искаме да го отбележим, защото професионалната гимназия през годините показва, че хората, които излизат от гимназията са силни и могат да постигнат всичко“, добави Симеонова. Като пример тя посочи зам.-кметът по строителство, инвестиции и регионално развитие Чанка Коралска, която е завършила това училище и която бе гост на празника днес. \r\nДеница ДИМИТРОВА", "date": "2019.09.16", "title": "Инж. Даниела Симеонова, ПГСАГ „Кольо Фичето“ - Бургас: В осми клас тази година имаме 156  ученици"}
{"url": "http://www.focus-news.net/news/2019/09/16/2699131/tatyana-burudzhieva-politolog-ochakva-ni-interesna-kampaniya-v-koyato-povecheto-politicheski-sili-izpalnyavat-dvoynstvena-zadacha.html", "text": "Очаква ни интересна кампания, в която повечето политически сили изпълняват двойнствена задача. Това каза за сутрешния блок  „Добро утро, България“  на  Радио „Фокус“  политолога Татяна Буруджиева. Тя добави, че от този факт произтичат и рисковете за партиите, защото от една страна те ще борят за самата местна власт, която е основа на функционирането на самите партии и се говори за тяхното политическо здраве и присъствие, но от друга страна - всички се готвят за начина, по който ще влезнат в следващите парламентарни избори. Смяната на националната власт няма нищо общо с предстоящите местни избори, каза още тя.  \r\n„Ако БСП, ГЕРБ  и другите ще работят за собствените си местни кадри и тяхното представителство на местните парламенти – силата и резултата, които ще получат, ще повлияят върху енергията, с която те ще работят и за парламентарните избори и националните власти. Въпреки, че БСП ще направи много по-добри резултати от тези, които има, ГЕРБ не е застрашена като партия, като многократно съм казвала, че няма общо смяната на националната власт с предстоящите местни избори. Вкарването на тази тема в предизборната кампания на който и да е било кмет или партия е губеща“, обясни политологът.  \r\nТатяна Буруджиева добави, че ГЕРБ залага на партийни кандидатури, дори на места, където кандидатурите не са особено успешни, а причината е липсата на време за прочистване и освежаване на партията, вследствие от скандалите започнали от месец май. Докато повечето от кандидатите за кметове на БСП са отдалечени от партията, като има кандидати, които са се прославяли със своето анти-БСП минало, но сега са кандидати, подкрепени от левицата, обясни политологът. \r\nЙоланда ПЕЛОВА", "date": "2019.09.16", "title": "Татяна Буруджиева, политолог: Очаква ни интересна кампания, в която повечето политически сили изпълняват двойнствена задача"}
{"url": "http://www.focus-news.net/news/2019/09/16/2699126/oblastna-direktsiya-na-mvr-blagoevgrad-e-predpriela-merki-za-opazvane-na-obshtestveniya-red-i-sigurnostta-v-rayonite-na-uchebnite-zavedeniya-za-parviyat-ucheben-den.html", "text": "Във връзка с началото на новата учебна 2019 – 2020 година от Областна дирекция на МВР – Благоевград са предприети мерки за опазване на обществения ред и сигурността в районите на училищата и детските градини. Това каза пред  Радио „Фокус“ – Пирин  комисар Антон Доклев, временно преназначен в длъжността началник отдел „Охранителна полиция“ при ОДМВР – Благоевград. По думите му от 1 септември е започнала и традиционната акция на полицията „Децата  тръгват на училище! Да ги пазим на пътя!“. „Седмицата от 23 до 29 септември ще бъде посветена на превенцията по отношение детската пътна безопасност. В тази връзка още от днес е предвидено засилено полицейско присъствие в районите на учебните заведения. Цивилни и униформени полицаи ще следят за недопускане на инциденти и нарушаване на обществения ред“, каза още комисар Доклев. Той добави, че на интернет страницата на Областна дирекция на МВР – Благоевград са публикувани и практически препоръки за безопасност на пътя през учебната 2019 – 2020 година. \r\nЛивия НИНОВА", "date": "2019.09.16", "title": "Областна дирекция на МВР – Благоевград е предприела мерки за опазване на обществения ред и сигурността в районите на учебните заведения за първият учебен ден"}
{"url": "http://www.focus-news.net/news/2019/09/16/2699130/zeri-es-obyavi-che-kosovo-e-izpalnilo-vsichki-usloviya-za-vizova-liberalizatsiya.html", "text": "Офисът на Европейския съюз в Косово обяви, че Прищина изпълня всички необходими условия за визова либерализация и че макар държавите-членки да имат последната дума по въпроса, „върховният представител на ЕС (Федерика) Могерини е заявила по време на среща в Хелзинки, че Европейската комисия е препоръчала на Съвета, че е време да вземе решение за визовата либерализация за Косово“, пише прищинският ежедневник  Zeri . \r\nВ отговор на документа, от офиса на ЕС в Прищина казват още, че Могерини е изразила убеждение, че е време за хората в Косово да получат визова либерализация. В същото време обаче, предупреждават от мисията на ЕС, е важно Косово да демонстрира продължителни усилия за поддържане на върховенството на закона, както и контрол върху миграцията и сигурността. \r\n \r\nПревод и редакция:", "date": "2019.09.16", "title": "Zeri: ЕС обяви, че Косово е изпълнило всички условия за визова либерализация"}
{"url": "http://www.focus-news.net/news/2019/09/16/2699129/okolo-2-700-sa-parvoklasnitsite-v-oblast-blagoevgrad-prez-uchebnata-2019-2020-godina.html", "text": "Около 2 700 са първокласниците в Област Благоевград през учебната 2019 – 2020 година. Това каза за  Радио „Фокус“ – Пирин  Методи Попов, началник на отдел „Инспектиране и организационно-методическа дейност“ към Регионално управление на образованието – Благоевград. Той отбеляза, че към момента не може да се даде точна цифра, тъй като все още продължава да постъпва информация към тях от учебните заведения. Във връзка с това дали някъде се очертава да има проблеми в региона, които да възпрепятстват началото на учебната година и образователния процес, Попов заяви, че е създадена необходимата организация, за да не се стига до подобни проблеми. \r\nЛивия НИНОВА", "date": "2019.09.16", "title": "Около 2 700 са първокласниците в Област Благоевград през учебната 2019 – 2020 година"}
{"url": "http://www.focus-news.net/news/2019/09/16/2699138/su-dimitar-talev-v-dobrich-zapochva-novata-uchebna-godina-s-tri-razlichni-paralelki-v-parvi-klas.html", "text": "Средно училище (СУ) „Димитър Талев“ започва новата учебна година с три различни и нови паралелки в първи клас – роботика, предприемачество и български традиции. Това съобщи директорът на училището Весела Панчева, предаде кореспондентът на  Радио „Фокус” – Варна . Едната паралелка е роботика, защото съвремието налага развитие в областта на изкуствения интелект, защото това е бъдещето и той ще служи на хората, подчерта директорът. Другата паралелка е с профил предприемачество. Идеята е децата да се научат да планират своето време и своя живот, за да бъдат по-практични в действията си. Третата паралелка е свързана с българските традиции и фолклор, приложни и изящни изкуства. Продължава в училището преподаването по драма и гражданско образование. Това е част от иновативната програма. Като метод на работа е проиграването на различни житейски ситуации, за да могат младите хора реално да преживеят нещата и да извлекат поуки. Този подход е дал своя резултат и той е, че нивото на агресия в училището е много ниско, отбеляза Весела Панчева. СУ „Димитър Талев“ започва новата година с два нови, изключително добре направени учебни кабинета. Всеки момент ще бъдат доставени чиповете за така наречените „умни чинове“. Те ще разпознават отделния ученик и ще дават по-пълна информация за работата му и заниманията в дадения учебен час. „Това всичко повишава сигурността и личната отговорност на всеки ученик и по този начин ние изграждаме едни по-осъзнати и пълноценни млади хора, мислещи, търсещи, знаещи хора, осъзнали че знанието наистина е сила, а не клише, възможност човек да се справи във всяка ситуация“, каза Весела Панчева. Тя пожела на учениците да бъдат здрави, да бъдат отворени към новите неща и да не се страхуват да търсят, експериментира и да намират, да искат и ще им бъде дадено. Това по думите й е пожелание не само към учащите, но и към техните преподаватели. „Ние сме в една взаимна връзка и колкото повече децата искат от своите учители, толкова повече и учителите търсят. Смея да кажа, че съм благословена да работя с изключително високо квалифицирани учители“, посочи Весела Панчева. Съвсем наскоро част от преподавателите от СУ „Димитър Талев“ са преминали курс на обучение в две фази. Отзивите за представянето на учителите са изключително добри, събрани са мненията  на 6000 преподаватели от страната. Неслучайно СУ „Димитър Талев“ е сред разпознаваемите училища не само в добруджанския град, но и в цялата страна. То се нарежда в Топ 5 в страната като подход в работата и иновации. Един от акцентите в работата е непрестанното развитие, надграждане и самоусъвършенстване от страна на учителите, подчерта Весела Панчева. Именно по този начин училище и преподаватели се подготвят за предизвикателствата на новото електронна поколение: „За да бъдем готови да откликнем на всички онези потребности на младите хора, които нарастват с всяка следваща година, защото светът се отвори, защото животът стана различен, а ние работим с бъдещето. От нас зависи какво ще бъде то, дали ще бъде подготвено, дали ще бъде с ценностна система. В училището съчетаваме традиции с иновации“, каза Весела Панчева.  \r\nЖулиета НИКОЛОВА", "date": "2019.09.16", "title": "СУ „Димитър Талев“ в Добрич започва новата учебна година с три различни паралелки в първи клас"}
{"url": "http://www.focus-news.net/news/2019/09/16/2699132/vsichki-uchilishta-i-detski-gradini-v-obshtina-peshtera-imat-gotovnost-za-zapochvane-na-novata-uchebna-godina.html", "text": "Всички училища и детски градини в община Пещера имат готовност за започване на новата учебна 2019/2020 година. Това съобщиха за  Радио „Фокус“ – Пазарджик  от Община Пещера. Осигурени са необходимите условия за обезпечаване на нормален образователно-възпитателен процес. Във всички общински учебни и детски заведения са получени необходимите учебници, помагала, познавателни книжки за децата и учениците. Въведени са и електронни дневници. Те ще дадат възможност на родителите да следят постиженията на своите деца в реално време.  \r\nНовост е внедряването на система за контрол на достъпа, оборудване на три нови компютърни кабинета и монтаж на електронен звънец в СУ ,,Св. Климент Охридски“.  \r\nПо уверение на директорите на детските градини и училища, всички ремонтни дейности ще завършат преди началото на учебната 2019/2020г. От тази учебна година учениците в НУ ,,Михаил Куманов“ ще учат на едносменен режим.  \r\nПо прогнозни данни, подадени от директорите, в първи клас през учебната 2019/2020 г. ще постъпят 141 първокласници. В детските градини в общината ще бъдат възпитавани 516 деца, 1522 ученици ще се обучават в училищата на община Пещера.", "date": "2019.09.16", "title": "Всички училища и детски градини в община Пещера имат готовност за започване на новата учебна година"}
{"url": "http://www.focus-news.net/news/2019/09/16/2699135/kmetat-na-blagoevgrad-d-r-atanas-kambitov-vze-uchastie-v-otkrivaneto-na-uchebnata-20192020-godina-v-pgsag-vasil-levski.html", "text": "Кметът на Благоевград д-р Атанас Камбитов взе участие в откриването на учебната 2019/2020 година в ПГСАГ „Васил Левски“, предаде репортер на  Радио „Фокус“ – Пирин . Тържеството, посветено на първия учебен ден започна с посрещане на знамената и химна на Р България. Веднага след това бе припомнена кратка история, свързана с учебното дело в България, както и с миналото на учебното заведение, което тази година отбелязва 60-ата годишнина от създаването си. Отец Светослав Кючуков отслужи водосвет за здраве на всички ученици, учители и техните родителите. Той пожела добра и ползотворна учебна година, здраве, успех и дръзновение. „И винаги помнете, че народ, който знае своето минало и история – няма да изчезне“, каза още отец Кючуков. Официални слова по повод началото на учебната година произнесоха още директорът на ПГСАГ „Васил Левски“ Марияна Митова, както и кметът д-р Атанас Камбитов. Тържеството завърши с удряне на първия звънец от кметът на Община Благоевград. След което всички ученици от 8 до 12 клас бяха посрещнати от своите класни ръководители в стаите на учебното заведение. \r\nЛивия НИНОВА", "date": "2019.09.16", "title": "Кметът на Благоевград д-р Атанас Камбитов взе участие в откриването на учебната 2019/2020 година в ПГСАГ „Васил Левски“"}
{"url": "http://www.focus-news.net/news/2019/09/16/2699134/chez-zhelaem-na-uchitelite-uchenitsite-i-tehnite-roditeli-uspeshna-i-polzotvorna-nova-uchebna-godina.html", "text": "„Желаем на учителите, учениците и техните родители успешна и ползотворна нова учебна година“. Това се казва в съобщение, изпратено от ЧЕЗ до партньорските училища, съобщиха от пресцентъра на  дружеството . \r\nКаузата образование е неразделна част от партньорството между ЧЕЗ и обществото. Компанията активно сътрудничи с професионалните гимназии и техническите висши учебни заведения в Западна България. Тя е една от първите фирми, които подкрепиха дуалното обучение по електротехника, участвайки в рамките на проекта „ДОМИНО“ в паралелки в София, Плевен и Перник. Заради условията, които създава за насърчаване на младите специалисти ЧЕЗ получи награда от „ДОМИНО“ за фирма с най-добри социални придобивки за учениците в дуална форма на обучение. \r\nДруга успешна инициатива, чрез която дружеството подкрепя професионалното образование, е ежегодният конкурс „Стани стипендиант на ЧЕЗ“. Предстои тази година да стартира осмото му издание. \r\nВ изпълнение на стратегията си за подкрепа на професионалното обучение ЧЕЗ Разпределение построи уникален за Западна България Технически учебен център. Той разполага с лиценз от Министерство на образованието и науката и в него  ученици, студенти и специалисти редовно могат да проверят уменията си за работа по съоръжения от електроразпределителната мрежа и да повишат своята квалификация.  \r\nВ навечерието на първия учебен ден ЧЕЗ Разпределение извърши обходи и профилактика на електроразпределителните съоръжения, собственост на дружеството, които се намират около училищата и детските градини на обслужваната територия в Западна България. Съоръженията са приведени в отлично техническо състояние. Профилактиката е необходима и за да се минимизира риска от смущения на учебния процес заради евентуални прекъсвания на електрозахранването.", "date": "2019.09.16", "title": "ЧЕЗ: Желаем на учителите, учениците и техните родители успешна и ползотворна нова учебна година"}
{"url": "http://www.focus-news.net/news/2019/09/16/2699136/klan-kosova-kosovo-germaniya-iska-posta-spetsialen-predstavitel-za-dialoga-belgrad-prishtina.html", "text": "Германия и Франция са започнали преговори за възобновяване на диалога Белград-Прищина и се очаква да последват примера на САЩ и да назначат специален представител за преговорите между Сърбия и Косово, съобщава прищинският телевизионен канал  Klan Kosova , като се позовава на неназовани източници от Берлин. \r\nВъпреки че все още не е предложен конкретен кандидат, медията твърди, че Берлин иска германски служител да заеме поста и че официалното съобщение може да бъде направено след изборите в Косово. \r\nГерманският депутат Петер Байер подкрепя идеята ЕС да назначи специален пратеник за преговорите между Косово и Сърбия. „Този човек със специален екип би улеснил конструктивния и искрен аспект за продължаване на процеса на разговори“, каза Байер. \r\n \r\nПревод и редакция:", "date": "2019.09.16", "title": "Klan Kosova (Косово): Германия иска поста специален представител за диалога Белград-Прищина"}
{"url": "http://www.focus-news.net/news/2019/09/16/2699139/rayonnata-prokuratura-v-shumen-rakovodi-dosadebno-proizvodstvo-po-povod-patniya-intsident-pri-koyto-postrada-predsedatelyat-na-narodnoto-sabranie-tsveta-karayancheva.html", "text": "Районната прокуратура в Шумен ръководи досъдебно производство по повод пътния инцидент, при който пострада председателят на Народното събрание Цвета Караянчева. Това съобщиха от пресцентъра на  Апелативна прокуратура - Варна . Разследването е започнало вчера, след като след 10.00 часа на пътя Силистра – Шумен е възникнал пътен инцидент между два насрещно движещи се автомобила. Единият от тях е на НСО и е бил управляван от служител на службата за охрана.  \r\nВ него е пътувала председателят на Народното събрание Цвета Караянчева. Тя е единственият пострадал при пътнотранспортното произшествие. Оказана ѝ е медицинска помощ, а по-късно е била транспортирана в София. Назначена е медицинска експертиза, която ще установява степента на травматичното ѝ увреждане. \r\nДругият автомобил в инцидента е лека кола, управлявана от млада жена. Шофьорът на НСО и водачката на другия автомобил са тествани за алкохол. Пробите и на двамата водачи са отрицателни.  \r\nИзвършен е оглед на местопроизшествието. Разпитани са трима свидетели по делото. Предстои да бъде назначена и автотехническа експертиза, за да бъде установен механизмът на пътнотранспортното произшествие.", "date": "2019.09.16", "title": "Районната прокуратура в Шумен ръководи досъдебно производство по повод пътния инцидент, при който пострада председателят на Народното събрание Цвета Караянчева"}
{"url": "http://www.focus-news.net/news/2019/09/16/2699113/v-dobrinishte-se-provede-vtoriyat-otkrit-turnir-po-shahmat.html", "text": "В събота се проведе вторият открит турнир по шахмат в Добринище, чиято цел има да повиши спортното майсторство на шахматистите, както и популяризиране на атрактивния спорт. Това съобщиха от пресцентъра на  Община Банско . Турнирът се премина в девет кръга по швейцарската система под главното съдийство на Георги Бъдников. Силно впечатление направи детското участие тази година, където при децата до 14 години имаше и състезател от Франция. На награждаването на състезателите присъства заместник-кметът Ивайло Ръхов, който поздрави всички участници и ги насърчи да продължават все така всеотдайно да развиват този спорт. Ръхов заяви, че Община Банско с готовност ще продължи да съдейства за това, Добринище да се превърне в шах дестинация.", "date": "2019.09.16", "title": "В Добринище се проведе вторият открит турнир по шахмат"}
{"url": "http://www.focus-news.net/news/2019/09/16/2699142/ekipazh-ot-voennovazdushnite-sili-s-vertolet-mi-17-pomaga-i-dnes-za-lokaliziraneto-na-pozhara-v-rila.html", "text": "Екипаж от авиобазата в Крумово с вертолет Ми-17 излетя в 8.56 часа и до 13.48 часа помага за локализирането на пожара в местността Сухото езеро в Национален парк „Рила“. Това съобщиха от пресцентъра на  Министерство на отбраната . Извършени са пет захода. Обхванатият от огъня район е облян с над 12 тона вода от въздуха. Действията на екипажа бяха ръководени от майорите Йорданов и Цанков.", "date": "2019.09.16", "title": "Екипаж от Военновъздушните сили с вертолет Ми-17 помага и днес за локализирането на пожара в Рила"}
{"url": "http://www.focus-news.net/news/2019/09/16/2699141/kmetat-na-sofiya-yordanka-fandakova-za-balgarite-parviyat-ucheben-den-e-praznik-zashtoto-e-nachalo-na-patya-kam-znanieto-na-razvitie-izrastvane-i-vdahnovenie.html", "text": "Щастлива съм, че днес отново съм с Вас, учениците от две от най-добрите училища в София - Първа английска езикова гимназия и 112 ОУ. Това заяви кметът на София Йорданка Фандъкова по повод откриването на новата учебна година, предаде репортер на  Агенция „Фокус“ . „За втора година посрещаме първия учебен ден с втора нова сграда, защото май-важните инвестиции в града са за децата и тяхното образование\", добави Фандъкова. „За нас българите първият учебен ден е празник, защото е начало на пътя към знанието за всеки един от нас. Начало на развитие, израстване и вдъхновение\", обясни кметът.  \r\n„Уважаеми колеги учители, Вие имате трудната задача да намерите пътя до всяко дете, до всеки ученик. Да им дадете знанието в различните учебни дисциплини и умения, но и да ти научите отличават доброто и истината. Да ценят себе си и да уважават другите. Да отключите у децата желанието, амбицията, потребността да бъдат по-добри, по-успешни, по-можещи. Това е трудно, постига се с много търпение и професионализъм\", коментира Фандъкова. „Промяната става вътре в самите деца, в личността на всяко едно дете и е резултат от собственото му умение. Нека да им помогнем за това\", добави кметът на София.  \r\n„Скъпи родители знам, че посрещате този ден с много вълнение, радост и дори много притеснение. Знайте, че Вашите деца са прекрасни. Всяко от тях е различно със своите способности, умения и интереси. Едни са по-добри в математиката, а други в овладяването на езиците. Някои развиват своите таланти в изкуствата, а други са първенци в спорта. Помогнете им да бъдат самостоятелни, да изграждат приятелства и да застават зад добри каузи\", допълни Фандъкова. По думите ѝ успешният човек не е просто лекар, учител, инженер или артист. „Успешният човек е преди всичко личност. Лидер, който иска да промени света около себе си и знае как.  \r\nСкъпи ученици всички Вие прекрачвате прага на училището заредени с много емоции от лятото и с нетърпението да видите колко сте пораснали и колко много сте научили. Нетърпеливи сте да се срещнете с приятелите си и да разкажете своите летни истории. Пожелавам ви много здраве, успехи в учението и забавление в игрите\", допълни Йорданка Фандъкова.  \r\nВиолета СИМЕОНОВА", "date": "2019.09.16", "title": "Кметът на София Йорданка Фандъкова: За българите първият учебен ден е празник, защото е начало на пътя към знанието, на развитие, израстване и вдъхновение"}
{"url": "http://www.focus-news.net/news/2019/09/16/2699137/direktori-uchiteli-i-politsai-rabotyat-savmestno-za-osiguryavane-bezopasnostta-na-detsata-i-mladezhite-prez-nastoyashtata-uchebna-godina-vav-veliko-tarnovo.html", "text": "Конкретни дейности за недопускане нарушения на обществения ред набелязаха на среща началникът на Областна дирекция на МВР – Велико Търново ст. комисар Димитър Машов и началника на Регионалното управление по образованието инж. Розалия Личева. Това съобщават от пресцентъра на  полицията . Проведени са работни визити и с директорите на училища и детски заведения в областта. На тях са обсъдени начините на охрана, пропускателния режим, начините за недопускане на престъпни посегателства при откриването и по време на учебната година. Актуализирани са начините за бърза връзка между училищните ръководства, охранителните фирми и Районните управления. \r\nИзвършени са охранителни проверки на сградите на училищата и детските градини. Проведени са работни срещи с представители на частни охранителни фирми, които извършват охрана и пропускателен режим в детските градини и учебните заведения. \r\nПланирани са специализирани полицейски операции в питейни и увеселителни заведения, с цел недопускане присъствието на малолетни  и непълнолетни в тях, както и продажбата на алкохол и тютюневи изделия на деца. Планиран е контрол на търговските обекти в близост до детски и учебни заведения за недопускане продажбата на забранени изделия. При необходимост ще се съставят предупредителни протоколи на нарушителите. \r\nПолицейските наряди ще имат за задача и да следят за продажбата на наркотични вещества в районите на училищата. \r\nПътните полицаи, подпомагащи движението ще регулират трафика на автомобили и пешеходци, с цел осигуряване на безопасното пресичане на децата и техните придружители. \r\nПродължават съвместните графици за посещение и изнасяне на беседи в часовете на класа, в рамките на Националната програма „Работата на полицията в училище“. \r\nНа първи септември стартира и традиционната акция на полицията „Децата тръгват на училище! Да ги пазим на пътя!“. По повод на тази кампания седмицата 23 – 29 септември е определена за „Седмица за превенция на детската пътна безопасност“, като 28 септември е обявен за „Ден на превенцията“. В тази връзка служители на сектор „Пътна полиция“, съвместно с представители на общините и кметствата, а при необходимост и областна управа в районите на всички учебни заведения ще се извърши оглед на сигнализацията с пътни знаци и маркировка, уличното осветление, предпазните огради, обезопасеността на входовете им. \r\nИ тази година ще продължат изнасянето на 10-минутни беседи по пътна безопасност от служители на Пътна полиция. С РУО и ръководствата на учебните заведения се съгласуват и участия в родителски срещи, с включена тема по пътна безопасност за ангажиране и активиране на настоятелствата за подобряване на детската пътна безопасност. \r\nОДМВР – Велико Търново, съвместно със представители на медиите изготви видеоклип за детската безопасност. На сайта на Дирекцията са публикувани и препоръки към учениците за това как да се пазят сами.", "date": "2019.09.16", "title": "Директори, учители и полицаи работят съвместно за осигуряване безопасността на децата и младежите през настоящата учебна година във Велико Търново"}
{"url": "http://www.focus-news.net/news/2019/09/16/2699133/chavdar-bozhurski-oblasten-upravitel-na-sliven-tryabva-da-deystvame-v-ekip-za-da-podgotvim-detsata-ni-za-sveta-na-vazrastnite-taka-che-da-mogat-da-se-spravyat-i-da-gradyat-v-nego.html", "text": "Чавдар Божурски, областен управител на област Сливен, отправи поздрав към учители и ученици по повод първия учебен ден. Той пожелава успешна нова учебна година.Това съобщиха от  Областната администрация . „Първият учебен ден е символ на ново начало и нови очаквания. Предстои Ви заедно да преживеете вълненията от досега с необятния свят на знанието.На Вас, ученици, пожелавам да сте трудолюбиви и упорити в уроците. Бъдете здрави и силни! И не се съмнявайте: всичко, което научите, ще Ви се отблагодари след време в живота! \r\nСпециално се обръщам към Вас, мили първокласници! Добре дошли в класните стаи! Предстоят Ви щастливи преживявания. Ще бъдете откриватели и приключенци, ще намерите много приятели. Пожелавам Ви незабравимо детство! Драги учители, за пореден път Ви се пада отговорността да поведете за ръка и малки, и големи деца към бъдещето. Бъдете все така сърцати към всички, независимо от това кой – с колко бързи крачки върви към него! И накрая, уважаеми родители, баби, дядовци и близки, честит празник и на Вас! Днес училището има особена нужда от подкрепата ни. Трябва да действаме в екип, за да подготвим децата ни за света на възрастните така, че да могат да се справят и да градят в него. А това означава, че освен оценките в бележника, много важни са човешките ценности, в които ще ги възпитаме. Силно се надявам, че заедно ще успеем!“, се казва в поздравлението.", "date": "2019.09.16", "title": "Чавдар Божурски, областен управител на Сливен: Трябва да действаме в екип, за да подготвим децата ни за света на възрастните така, че да могат да се справят и да градят в него"}
{"url": "http://www.focus-news.net/news/2019/09/16/2699146/vyatarnata-melnitsa-v-razgradskoto-selo-belintsi-e-izgoryala-pri-pozhar.html", "text": "Вятърната мелница в разградското село Белинци е изгоряла при пожар. Това съобщиха от  ОДМВР - Разград . Сигналът за пожара в историческата ценност е подаден 13.45 часа на 15 септември. Огънят унищожил до основи дървената мелница, собственост на Исторически музей – Исперих. Нанесените щети и причините за пожара са в процес на изясняване. По случая се води разследване.", "date": "2019.09.16", "title": "Вятърната мелница в разградското село Белинци е изгоряла при пожар"}
{"url": "http://www.focus-news.net/news/2019/09/16/2699143/200-kilograma-nelegalen-tyutyun-sa-izzeti-pri-politseyska-aktsiya-sled-proverka-na-lek-avtomobil-v-posoka-selo-topolchene-oblast-sliven.html", "text": "200 килограма нелегален тютюн са иззети при полицейска акция в Сливен. Това съобщиха от  ОДМВР – Сливен . \r\nВ края на миналата седмица след извършено наблюдение и оперативни действия служители на сектор „Противодействие на икономическата престъпност“ и служители на участък „Надежда“ предприемат действия по проверка на лек автомобил „Форд Фокус“. Автомобилът е спрян на път І-6 в посока село Тополчане на 13 септември. От автомобила полицейските служители са иззели 20 чувала ситно нарязан тютюн без акцизен бандерол. Общото количество е 200 килограма. Тютюнът е собственост на 47-годишната З.Ч. от град Сливен. По случая е образувано бързо производство.", "date": "2019.09.16", "title": "200 килограма нелегален тютюн са иззети при полицейска акция след проверка на лек автомобил в посока село Тополчене,  област  Сливен"}
{"url": "http://www.focus-news.net/news/2019/09/16/2699149/bdzh-predostavya-namaleniya-za-uchenitsi-i-studenti-pri-patuvane-s-vlak.html", "text": "Във връзка с началото на учебната година в училищата и предстоящият старт на академичната година във висшите учебни заведения, БДЖ напомня, че всички учащи на възраст до 26 навършени години (ученици, студенти и докторанти редовно обучение) имат право да пътуват с 50 % намаление от редовната цена на билета във втора класа на всички пътнически и бързи влакове. Това съобщиха от пресцентъра на  \"Холдинг БДЖ\" . \r\nЗа да могат младите клиенти на националния железопътен превозвач да ползват тази отстъпка, е необходимо да си закупят железопътна карта „Учащ”. Картата се издава във всички железопътни гари и бюра в страната срещу снимка и уверение от съответното учебно заведение. При представяне на снимката и необходимия документ, картата се издава веднага на място. Цената на железопътна карта „Учащ” е 1.00 лв. и е валидна от 1-и октомври до 30-и септември на следващата година. \r\nНационалният жп превозвач предлага и допълнителни преференции за  всички ученици и студенти, които са закупили железопътна карта „Учащ”. Срещу тази карта, учащите могат да закупят отново с 50 % отстъпка и абонаментна карта за един или три месеца, като по този начин цената на всяко тяхно пътуване ще бъде още по-ниска. Допълнително предимство е фактът, че абонаментните карти важат за пътуване както с пътнически, така и с бърз влак, без да се доплаща разлика в цената заради различната категория на влака.  \r\nУчащите на възраст до 26 навършени години ползват допълнителни намаления и при пътувания в група. „БДЖ-Пътнически превози” ЕООД предлага 75 % намаление от редовната цена на билетите за организирани групи от минимум 10 души. За целта е необходимо да се представи писмо и поименен списък в два екземпляра с посочени дати на раждане на участниците в групата, заверени с подпис и печат от учебното заведение. В случай, че пътуващите в групата ученици или студенти са от различни учебни заведения, тогава те задължително трябва да представят и железопътна карта „Учащ”. Преподавателите, които придружават  групата (1 преподавател на 10 учащи), ползват също 75 % намаление от цената на билета.  \r\nЗа улеснение на учебните заведения, БДЖ предлага унифициран формуляр за заявка за групово пътуване. Този формуляр, както и пълното съдържание на регламента за организиране на групови пътувания, са публикувани на официалната интернет страница на дружеството (www.bdz.bg). \r\nМениджърският екип на националния железопътен превозвач пожелава на всички ученици и студенти успешна учебна година!", "date": "2019.09.16", "title": "БДЖ предоставя намаления за ученици и студенти при пътуване с влак"}
{"url": "http://www.focus-news.net/news/2019/09/16/2699144/vrachanskiyat-mitropolit-grigoriy-skapi-uchiteli-uchenitsi-i-roditeli-badete-saprichastni-i-gotovi-da-si-pomagate-edin-na-drug-stremete-se-dnes-da-badete-po-dobri-ot-vchera.html", "text": "Скъпи учители, ученици и родители, бъдете съпричастни и готови да си помагате един на друг, стремете се днес да бъдете по-добри от вчера. Това се посочва в  Архипастирски благослов на Врачанския митрополит Григорий  по случай началото на Новата учебна 2019-2020 година. „Скъпи учители, ученици и родители, възлюбени чеда на Църквата Христова, които живеете и се трудите в пределите на богохранимата Врачанска епархия, поздравявам всички вас с началото на новата учебна година и ви преподавам своето архипастирско благословение и най-искрени пожелания за крепки душевни и телесни сили, бодър дух, мъдрост и неизменна Божия помощ в нелеките и особено отговорни ваши трудове на попрището на образованието и просветата. \r\nЕдин от великите светители на св. Православна църква – св. Григорий Богослов, съветва: „Богатей с добри навици и ще придобиеш съкровище... Подражавай в работата си на мъдрата пчела, която кацва на всеки цвят, но извънредно умно от всеки събира само полезното. Нейн наставник е самата ѝ природа, а твой – разумът” (Из „Съвети към един младеж”). \r\nСкъпи ученици, усвоявайте с много старание, усърдие и търпение преподаваните от учителите ви знания. Развивайте и усъвършенствайте вашите таланти и нека тази учебна година да бъде плодотворна и успешна за вас!“, казва митрополитът \r\n„Живейте в задружна и приятелска атмосфера. Бъдете съпричастни и готови да си помагате един на друг. Стремете се днес да бъдете по-добри от вчера! \r\nОт сърце молитвено призовавам Божията благодатна помощ да ви подкрепя и съдейства в усвояването на учебния материал, защото, както казва премъдрият Соломон: „Господ дава мъдрост; от устата Му иде знание и разум” (Прит. 2:7). \r\nНа добър час! Нека Божията благодат и молитвите на Пресвета Богородица, на небесния покровител на нашата епархия – св. Софроний Врачански и на всички светии да бъдат с вас и с вашите семейства и през тази учебна година. \r\nЧестито и благословено ново начало!\", се казва още в обръщението на митрополит Григорий.", "date": "2019.09.16", "title": "Врачанският митрополит Григорий: Скъпи учители, ученици и родители, бъдете съпричастни и готови да си помагате един на друг, стремете се днес да бъдете по-добри от вчера"}
{"url": "http://www.focus-news.net/news/2019/09/16/2699147/mariyana-mitova-pgsag-vasil-levski-veche-60-godini-ot-pgsag-vasil-levski-izlizat-znaeshti-i-mozheshti-mladi-hora.html", "text": "На прага сме на една изключителна година за Професионална гимназия по строителство, архитектура и геодезия „Васил Левски“, тъй като ще отбележим 60-та годишнина от създаването на училището. Това каза  Марияна Митова, директор на учебното заведение по време на официалната церемония по откриването на учебната 2019/ 2020 година, предаде репортер на  Радио „Фокус“ – Пирин . Тя отбеляза, че предстоят редица мероприятия, с които да покажат, че от гимназията излизат знаещи и можещи хора. „Отново е първият учебен ден – ден на поздравления, на трепети и в същото време на очаквания. Като директор на това училище искам да се обърна към всички ученици и учители, които имат привилегията да бъдат част от това голямо семейство с поздрав, послание и надежда за една спорна и благодатна година“, каза още Митова. Тя добави, че учениците, които се обучават в гимназията са гордост и радост за всички преподаватели, но в същото време са и тяхна грижа и отговорност. Директорът на ПГСАГ „Васил Левски“ призова всички ученици да приемат предизвикателството да бъдат най-добрите и най-успешните. „Учете се, забавлявайте се, бъдете себе си и не забравяйте, че зад успеха на едни стои екипната работа и усилията на много“, подчерта Митова. Тя допълни, че на днешния ден най-голямо е вълнението за осмокласниците, които за пръв път ще прекрачат прага на ПГСАГ „Васил Левски“. Директорът на гимназията Марияна Митова посочи, че зад всички ученици стоят техните учители, на които могат да се доверяват, и които безрезервно, но и с любов ще ги поведат по пътя на знанието и успеха. \r\nЛивия НИНОВА", "date": "2019.09.16", "title": "Марияна Митова, ПГСАГ „Васил Левски“: Вече 60 години от ПГСАГ „Васил Левски“ излизат знаещи и можещи млади хора"}
{"url": "http://www.focus-news.net/news/2019/09/16/2699140/anadolska-agentsiya-ankara-priema-petata-sreshta-na-varha-turtsiya-rusiya-iran-za-siriya.html", "text": "В понеделник, 16 септември, в Анкара ще се състои поредната среща между президентите на Турция, Русия и Иран за сирийския конфликт,  съобщава  „Анадолската агенция“ . \r\nРеджеп Таийп Ердоган, Владимир Путин и Хасан Роухани ще обсъдят перспективите за политическо разрешение на сирийския конфликт. Ще бъде обърнато специално внимание на ситуацията в Идлибската зона на деескалация в Северозападна Сирия. \r\nСлед преговорите лидерите на страните-гаранти на Астанинския процес ще направят съвместно заявление и ще разговарят с представители на медиите. \r\nПрограмата на срещата на върха предвижда и двустранни срещи. \r\nПървата среща на върха между Турция, Русия и Иран за Сирия се състоя през ноември 2017 година в Сочи. В резултат от нея държавните глави заявиха, че създаването на зони на деескалация в Сирия не трябва да подкопава териториалната цялост и да нарушава суверенитета на страната, а освен това призоваха сирийския президент Башар Асад и опозицията да участват в Конгреса за сирийски национален диалог. \r\nСледващите преговори между президентите на трите страни се проведоха в Анкара (април 2018 година), Техеран (септември 2018 година) и Сочи (февруари 2019 година). \r\n \r\nПревод и редакция:", "date": "2019.09.16", "title": "„Анадолска агенция“: Анкара приема петата среща на върха Турция-Русия-Иран за Сирия"}
{"url": "http://www.focus-news.net/news/2019/09/16/2699152/76-godishna-zhena-ot-kubrat-e-stanala-zhertva-na-telefonna-izmama-sas-sumata-ot-3-000-lv.html", "text": "76-годишна жена от Кубрат е станала жертва на телефонна измама със сумата от 3 000 лв. Това съобщиха от  ОДМВР - Разград . Около 8.30 часа на 15 септември тя получила обаждане на стационарния телефон от „полицай Георги Стоев“, който ѝ обяснил, че трябва да окаже съдействие на полицията в акция по залавяне на телефонни измамници. След поредица проведени разговори, около 11.00 часа жената оставила пред контейнер на улицата платнена чанта със сумата от 3 000 лв. Образувано е досъдебно производство.", "date": "2019.09.16", "title": "76-годишна жена от Кубрат е станала жертва на телефонна измама със сумата от 3 000 лв."}
{"url": "http://www.focus-news.net/news/2019/09/16/2699148/prezidentat-rumen-radev-balgarskoto-uchilishte-ne-e-samo-hram-na-znanieto-a-i-svyatoto-myasto-kadeto-nashite-detsa-se-prevrashtat-v-lichnosti.html", "text": "Българското училище не е само храм на знанието, а и святото място, където нашите деца се превръщат в осъзнати личности. Това каза президентът Румен Радев по време на откриването на учебната година в столичното 18-то СОУ „Уилям Гладстон“, предаде репортер на  Агенция „Фокус“ . Президентът благодари за поканата и възможността да сподели вълнението от съкровения ден, в който първият училищен звънец отеква в цяла България. „Това е денят, в който нашите деца отново прекрачват прага на училището за да поемат по светлия път на знанието. Поколение след поколение жадният за просвещение българин предава този скъп завет на своите деца. Знам, че най-вълнуващ е денят за всички първокласници, а той е и не по-малко вълнуващ за техните родители“, каза още той. Румен Радея добави, че ако искаме училищата ни да бъдат конкурентоспособни в условията на новия свят, те трябва да бъдат подкрепяни както от институциите, така и от цялото общество. „Училищата трябва да имат прогресивни учебни планове и програми, както и модерна образователна инфраструктура, да пазят и развиват своите традиции, да имат ерудиран и вдъхновен преподавателски състав и да се ползват с подкрепата на родителите“, добави той.  \r\nТеодора ПАВЛОВА", "date": "2019.09.16", "title": "Президентът Румен Радев: Българското училище не е само храм на знанието, а и святото място, където нашите деца се превръщат в личности"}
{"url": "http://www.focus-news.net/news/2019/09/16/2699150/patriarh-neofit-obichni-uchenitsi-priemayte-znaniyata-s-lyuboznatelnost-i-s-revnost-sledvayte-onova-koeto-vi-izgrazhda-kato-dostoyni-balgari-i-grazhdani-na-obichnata-ni-rodina.html", "text": "Обични ученици, приемайте знанията с любознателност и с ревност следвайте онова, което ви изгражда като достойни българи и граждани на обичната ни Родина. Това се посочва в  приветствие на Българския патриарх Неофит  по повод началото на новата учебна година. „Настъпи денят, когато мнозина от вас ще прекрачат прага на българската духовна школа - училището, мястото, където ще ви бъдат преподадени множество полезни знания. Приемайте тези знания с любознателност и с ревност следвайте онова, което ви изгражда като достойни българи и граждани на обичната ни Родина\", посочва патриархът. \r\n„Благопожелаваме на всички вас Бог, Който е извор на всяко добро знание и единствената ни истинска надежда, да Ви съпътства в нелеките, но градивни мигове по пътя на вашето обучение. Напредвайте в знанието и помнете, че днес положените усилия ще бъдат възнаградени многократно в живота. Не забравяйте да се осланяте на Бога, възраствайте с любов към Него и ближния, бъдете пример в нравствен и морален аспект. Вие сте бъдещето на България\", посочва патриарх Неофит.  \r\n„Скъпи преподаватели, Вие имате благодатната, но и високоотговорна мисия да посеете знанията на тръгващите по пътя на образованието деца. Най-голямата задача, която се поставя пред вас е да научите най-малките как да възприемат света по най-добрия и полезен за тях начин. Не пестете сили и умения, за да дарите учащите се с полезното знание, което ще ги направи свободни и здравомислещи, но също така помнете, че онова, което ни прави напълно свободни и щастливи в пълнота е искрената ни вяра в Бога. \r\nБожието благословение и Неговата велика милост да бъдат с всички вас! \r\nНа добър час!“, се посочва още в приветствието.", "date": "2019.09.16", "title": "Патриарх Неофит: Обични ученици, приемайте знанията с любознателност и с ревност следвайте онова, което ви изгражда като достойни българи и граждани на обичната ни Родина"}
{"url": "http://www.focus-news.net/news/2019/09/16/2699153/nezakonno-pritezhavani-gazov-pistolet-i-lovna-pushka-sa-otkriti-v-doma-na-30-godishen-mazh-v-s-valkosel-oblast-blagoevgrad.html", "text": "Незаконно притежавани газов пистолет и ловна пушка са открити в дома на 30-годишен мъж в с. Вълкосел, Област Благоевград. Това съобщиха от  ОДМВР – Благоевград . \r\nСлед извършена, около 10:30 часа на 13 септември 2019 г., проверка в частен дом в с. Вълкосел, общ. Гоце Делчев, от полицейски служители на РУ-Гоце Делчев, са намерени и иззети: газов пистолет и ловна пушка, без необходимите документи за притежание и съхранение. Със заповед за задържане до 24 часа е задържан 30-годишен мъж обитаващ жилището. За случая е уведомена РП-Гоце Делчев. Образувано е бързо производство.", "date": "2019.09.16", "title": "Незаконно притежавани газов пистолет и ловна пушка са открити в дома на 30-годишен мъж в с. Вълкосел, Област Благоевград"}
{"url": "http://www.focus-news.net/news/2019/09/16/2699145/prof-magdalena-mitkova-rektor-na-universitet-d-r-asen-zlatarov-burgas-davame-ofitsialno-starta-na-edno-izstradano-no-postignato-moderno-evropeysko-obuchenie-po-meditsina.html", "text": "Даваме официално старта на едно изстрадано, но постигнато модерно европейско обучение по медицина в най-големия университет в Югоизточна България. Това каза проф. Магдалена Миткова, ректор на университет „Проф. д-р Асен Златаров“ в Бургас по време на откриването на новата учебна година във Факултета по медицина към университета, предаде репортер на  Радио „Фокус – Бургас . „Безкрайно горда и щастлива съм, че днес заедно започваме да пишем първите страници от най-стойностната и вълнуваща история на град Бургас и на нашия университет. Поставяме началото на първата академична година на най-новия факултет в университета – медицинския. Няма да крия – поставили сме си изключително амбициозни задачи – лекарите, които завършат в първия випуск да бъдат еталон за безупречен морал и професионализъм от световно ниво. Наясно сме с предизвикателствата, които това начинание поставя пред всички. На първите се пада трудната задача да зададат високи критерии, да преборят скептиците, да опровергаят недоброжелателите, да поемат отговорността зададената от всички нас заявка за високо качество и безкомпромисен професионализъм“, отбеляза ректорът. Проф Миткова каза още, че създаването на медицински факултет е подготвяно дълго време и тя се надява, че той ще може да предложи на бъдещите медици солидно знание – научна и практическа подготовка. „След като погледнах в очите Ви, съм повече от всякога изпълнена с вяра, че сме избрали най-достойните да прекрачат първи прага на факултета. Всички вие сте положили огромни усилия да постигнете максимално добри резултати от приемните изпити. Сигурна съм, че нито един от Вас, няма да си позволи слабост след това силно начало, за да завършите като победители. Убедена съм, че всеки от Вас си е поставил висока летва, която с помощта на нас – нашите преподаватели, ще полага всички усилия всеки ден да прескача“, посочи още проф. Миткова. Тя добави, че медицината е отговорност, която е привилегия на силните, на уверените, на непоколебимите, на добрите и на човеколюбивите. \r\nМария ПОПЧЕВА", "date": "2019.09.16", "title": "Проф. Магдалена Миткова, ректор на университет „Д-р Асен Златаров“ – Бургас: Даваме официално старта на едно изстрадано, но постигнато модерно европейско обучение по медицина"}
{"url": "http://www.focus-news.net/news/2019/09/16/2699154/pregled-na-temite-na-burgaskiya-pechat.html", "text": "„В Бургас дават от три до 30 лева за цветя за учителката“ е водещото заглавие в днешния брой на бургаския ежедневник  „Черноморски фар“ . По традиция цветарските магазини преливат от цветя – както саксийни, така и рязан цвят, красиво аранжиран. Една роза струва между 2-3 лева., хризантема, според качеството е 2.50 – 3.00 лева, карамфилът струва скромните 0.80 – 1.00 лев. Флористите казват, че основно се залага на хризантеми, рози, гербери. Предпочитат се аранжировки на пиафлора от изброените цветя, пояснява материалът. „Приключи третото издание на Фестивала на рибата и виното в Бургас“ е друга статия в днешното издание. Той продължи от петък до неделя и се проведе в пространството до „Флората“. Събитието се радва на добра посещаемост от бургазлии и гости града и за разлика от второто, където повече бяха критиките, то тази година преобладаваха положителните коментари.  Още в първата вечер на фестивала се появи кметът Димитър Николов, който отново показа кулинарни умения на скарата, пише още вестникът. „В Меден рудник пропищяха от гонките, искат „легнали полицаи“ е още една статия от страниците на днешното издание. Жители на най-големия бургаски комплекс „Меден рудник“ пропищяха от гонките по булевард „Александър Георгиев – Коджакафалията“. След построяването му преди няколко години, той се превърна в една от основните улици в комплекса,. Четири лентовата улица често се използва за гонки с атомобили и мотоциклети нощем, за което алармират жителите на блок 216 в писмо до Общински съвет, кмета Димитър Николов, председателите на двете комисии – Диян Димов и Ивайло Вагенщайн и районния кемт на „Меден рудник“ – Магдалена Манолова. „Димитър Николов посети рокерски събор“ и „Село Факия събра над 400 приятели и близки на събор“.  „Тема на деня“ е „Движение България на гражданите“ се регистрира в ОИК за местните избори“.", "date": "2019.09.16", "title": "Преглед на темите на бургаския печат"}
{"url": "http://www.focus-news.net/news/2019/09/16/2699162/sport-izigraha-se-pet-macha-ot-4-iya-krag-na-primera-division.html", "text": "Изиграха се последните пет срещи от 4-ия кръг на испанската Примера дивисион.  \r\nЕйбар – Еспаньол 1:2 \r\nАлавес – Севиля 0:1 \r\nСелта – Гранада 0:2 \r\nВалядолид – Осасуна 1:1 \r\nБетис – Хетафе 1:1 \r\nНачело във временното класиране е Севиля с 10 точки, пред Атлетико Мадрид с 9 и Реал Мадрид с 8. Барселона са пети със 7 точки.", "date": "2019.09.16", "title": "Спорт: Изиграха се пет мача от 4-ия кръг на Примера дивисион"}
{"url": "http://www.focus-news.net/news/2019/09/16/2699158/zapochna-stroitelstvoto-na-novata-detska-gradina-vav-veliko-tarnovo.html", "text": "Започна строителството на новата детска градина в старата столица. съобщават от пресцентъра на  Община Велико Търново . Заведението ще се намира до парка в квартал „Зона Б“, а капацитетът му е за 120 деца. Изграждането стартира с изкопни дейности и оформяне на терена. \r\nСградата ще бъде във формата на приказен замък и заедно с двора, петте детски площадки и останалите прилежащи обекти ще се простира върху терен от 4,6 декара. Застроената площ ще е близо 950 квадратни метра. Предвидено е изграждането на голяма спортна площадка, умален амфитеатър, зона за ролеви игри, кътове с беседки. \r\nДетският комплекс ще бъде готов за началото на следващата учебна година. \r\nСтроителство на нова детска градина във Велико Търново не е имало от 40 години, а финансиране бе осигурено от правителството. \r\nПо идея на кмета Даниел Панов ще бъде обявен конкурс за име на новата детска градина, а условията и регламентът ще бъдат публикувани на по-късен етап.", "date": "2019.09.16", "title": "Започна строителството на новата детска градина във Велико Търново"}
{"url": "http://www.focus-news.net/news/2019/09/16/2699159/nsi-indeksat-na-potrebitelskite-tseni-za-avgust-2019-g-pokazva-mesechna-inflatsiya-ot-01-spryamo-predhodniya-mesets.html", "text": "Индексът на потребителските цени за август 2019 г. спрямо юли 2019 г. е 100.1%, т.е. месечната инфлация е 0.1%. Това сочи  статистика на Националния статистически институт (НСИ) . Инфлацията от началото на годината (август 2019 г. спрямо декември 2018 г.) е 2.1%, а годишната инфлация за август 2019 г. спрямо август 2018 г. е 2.9%. Средногодишната инфлация за периода септември 2018 - август 2019 г. спрямо периода септември 2017 - август 2018 г. е 3.2%. \r\nПрез август 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.4%; \r\n- алкохолни напитки и тютюневи изделия - увеличение с 0.1%; \r\n- облекло и обувки - намаление с 3.3%; \r\n- жилища, вода, електроенергия, газ и други горива - увеличение с 0.2%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.2%; \r\n- здравеопазване - увеличение с 0.5%; \r\n- транспорт - цените остават на равнището от миналия месец; \r\n- съобщения - цените остават на равнището от миналия месец; \r\n- развлечения и култура - увеличение с 0.2%; \r\n- образование - цените остават на равнището от миналия месец; \r\n- ресторанти и хотели - увеличение с 0.6%; \r\n- разнообразни стоки и услуги - намаление с 1.0%. \r\nПрез август 2019 г. са се увеличили цените на следните хранителни продукти: ориз - с 1.2%, брашно - с 0.4%, бял хляб - с 0.6%, хляб „Добруджа“ - с 0.5%, месо от едър рогат добитък - с 1.9%, свинско месо - с 0.8%, месо от домашни птици - с 0.2%, малотрайни и трайни колбаси - съответно с 0.1 и 0.5%, мляно месо (кайма) - с 2.1%, прясна и охладена риба - с 0.9%, пълномаслено и нискомаслено прясно мляко - съответно с 0.8 и 1.5%, кисели млека - с 0.7%, сирене - с 0.4%, кашкавал - с 0.1%, яйца - с 1.4%, млечни масла - с 0.6%, ябълки - с 4.7%, цитрусови и южни плодове - с 3.0%, домати - с 1.0%, краставици - с 0.3%, зеле - с 6.6%, зрял чесън - с 2.9%, зрял боб - с 1.4%, леща - с 1.3%, захар - с 0.2%, сол - с 0.9%, кафе - с 1.5%, чай - с 0.6%, минерална вода - с 1.7%, газирани напитки - с 1.2%, плодови сокове - с 1.4%, ракии - с 0.3%, вина - с 0.4%, и други. \r\nПрез август 2019 г. са се намалили цените на следните хранителни продукти: типов и ръжен хляб - с 0.2%, тестени закуски и пици - с 0.3%, зърнени закуски - с 0.4%, извара - с 0.6%, маргарин - с 0.4%, олио - с 1.0%, дини и пъпеши - с 15.3%, зрял лук - с 13.0%, кореноплодни зеленчуци (моркови и червено цвекло) - с 5.5%, други пресни зеленчуци (зелен фасул, тиквички и патладжан) - с 13.3%, гъби - с 0.1%, картофи - с 6.9%, сладолед - 1.8%, оцет - с 0.5%, сушени зеленчукови подправки - с 0.4%, бира - с 1.5%, и други. \r\nПрез август 2019 г. в групите на нехранителните стоки и услугите е регистрирано увеличение на цените при: цигари - с 0.3%, водоснабдяване - с 0.3%, канализационни услуги - с 0.8%, услуги за пречистване на водата - с 0.2%, въглища - с 0.4%, дърва - с 0.9%, мебели - с 1.4%, хладилници - с 1.1%, готварски печки - с 0.4%, бойлери - с 0.6%, препарати за почистване на съдове - с 1.8%, метан за ЛТС - с 0.3%, моторни и смазочни масла - с 0.4%, пътнически въздушен транспорт - с 9.0%, персонални компютри - с 0.5%, градинарство - с 0.2%, вестници - с 0.3%, пакетни услуги за почивка и туристически пътувания - с 0.7%, услуги по обществено хранене - с 0.5%, услуги по краткосрочно настаняване - с 0.9%, и други. \r\nПрез разглеждания месец в групите на нехранителните стоки и услугите е регистрирано намаление на цените при: облекло - с 2.4%, обувки - с 5.1%, газообразни и течни горива за битови нужди - съответно с 1.6 и 0.7%, климатични инсталации - с 1.0%, прахове за пране - с 1.1%, автомобилни гуми - с 0.9%, дизелово гориво - с 0.4%, автомобилен бензин А95H - с 0.4%, автомобилен бензин А100Н - с 0.6%, газ пропан-бутан за ЛТС - с 2.7%, мобилни телефонни апарати - с 0.4%, телевизори - с 1.6%, продукти за лична хигиена - с 3.2%,  козметични продукти - с 2.5%, автомобилни застраховки - с 1.7%, и други. \r\nПрез август 2019 г. цените на лекарствените продукти са се увеличили с 0.7%, а цените на лекарските и на стоматологичните услуги остават на равнището от предходния месец. \r\n Хармонизираният индекс на потребителските цени  за август 2019 г. спрямо юли  \r\n2019 г. е 100.2%, т.е. месечната инфлация е 0.2%. Инфлацията от началото на годината (август 2019 г. спрямо декември 2018 г.) е 3.0%, а годишната инфлация за август 2019 г. спрямо август 2018 г. е 2.5%. \r\nСредногодишната инфлация за периода септември 2018 - август 2019 г. спрямо периода                                      септември 2017 - август 2018 г. е 2.8%. \r\nСпоред ХИПЦ през август 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.4%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 2.8%; \r\n- жилища, вода, електроенергия, газ и други горива - увеличение с 0.1%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.3%; \r\n- здравеопазване - увеличение с 0.4%; \r\n- транспорт - увеличение с 0.4%; \r\n- съобщения - намаление с 0.1%; \r\n- развлечения и култура - цените остават на равнището от миналия месец; \r\n- образование - цените остават на равнището от миналия месец; \r\n- ресторанти и хотели - увеличение с 0.7%; \r\n- разнообразни стоки и услуги - намаление с 0.4%. \r\n Индексът на цените за малката кошница  за август 2019 г. спрямо юли 2019 г. е 100.0%, а от началото на годината (август 2019 г. спрямо декември 2018 г.) е 102.0%. \r\nПрез август 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 0.1%; \r\n- нехранителни стоки - намаление с 0.2%; \r\n- услуги - увеличение с 0.1%.", "date": "2019.09.16", "title": "НСИ: Индексът на потребителските цени за август 2019 г. показва месечна инфлация от 0.1% спрямо предходния месец"}
{"url": "http://www.focus-news.net/news/2019/09/16/2699161/mvr-zapochna-spetsializirana-politseyska-operatsiya-za-kontrol-na-izpolzvaneto-na-mobilni-telefoni-ot-vodachite-na-avtomobili.html", "text": "От днес до 22 септември на територията България, както и във всички страни членки на Европейската мрежа на службите на „Пътна полиция“ – TISPOL, ще бъде извършван засилен контрол за незаконосъобразното използването на мобилни телефони от водачите на моторни превозни средства. Това съобщиха от пресцентъра на  МВР . Целта на операцията е да се припомнят още веднъж последствията от пренебрегването на забраната за използване на мобилни устройства. По време на шофиране те силно разконцентрират вниманието на водача, което може да се окаже фатално.  \r\nСпоред Закона за движение по пътищата на водачите е забранено да използват мобилни телефони по време на движение, освен чрез устройство, позволяващо това да става без участието на ръцете. Санкцията за подобно нарушение, предвидена в ЗДвП, е глоба от 50 лева и отнемане на 6 контролни точки.", "date": "2019.09.16", "title": "МВР: Започна специализирана полицейска операция за контрол на използването на мобилни телефони от водачите на автомобили"}
{"url": "http://www.focus-news.net/news/2019/09/16/2699164/17-rasteniya-kanabis-sa-namereni-pri-proverka-na-chasten-imot-vav-vidinskoto-selo-perilovets.html", "text": "17 растения канабис са намерени при проверка на частен имот във видинското село Периловец. Това съобщиха от  ОДМВР - Видин . Растенията са иззети от служители на РУ - Кула. Растенията са достигали височина до 3,5 метра. На 13 септември, в хода на проведена специализирана полицейска операция, насочена срещу наркопрестъпленията в област Видин, криминалисти предприели претърсване в имот, обитаван от 75-годишен мъж и 68-годишната му съпруга. В южната част на дворното място били посадени 17 растения с височина от 200 до 350 см. При полевия наркотест листната маса реагирала на канабис. В помещение на втория етаж на къщата били открити 10 сухи канабисови съцветия и сух стрък от същата култура с височина 63 см. Работата по случая продължава, в РУ - Кула е образувано досъдебно производство.", "date": "2019.09.16", "title": "17 растения канабис са намерени при проверка на частен имот във видинското село Периловец"}
{"url": "http://www.focus-news.net/news/2019/09/16/2699156/predsedatelyat-na-narodnoto-sabranie-tsveta-karayancheva-e-pretarpyala-operatsiya-na-ramennata-stava.html", "text": "Председателят на Народното събрание Цвета Караянчева е претърпяла операция на раменната става. Това съобщиха от пресцентъра на  лечебното заведение , където Караянчева е настанена на 15 септември. Оперативната интервенция е за стабилизиране на костен фрагмент към раменната става. Остеосинтезата се е извършила под рентгенов контрол с три винта. Хирургичната част е продължила 30 минути. Пациентката е прекарала спокойно нощта.", "date": "2019.09.16", "title": "Председателят на Народното събрание Цвета Караянчева е претърпяла операция на раменната става"}
{"url": "http://www.focus-news.net/news/2019/09/16/2699151/kmetat-na-sofiya-yordanka-fandakova-tazi-godina-parviyat-ucheben-den-posreshtame-s-6-novi-uchilishtni-sgradi.html", "text": "Тази година първият учебен ден посрещаме с 6 нови училищни сгради. Това заяви кметът на София Йорданка Фандъкова на откриването на първия учебен ден в Първа английска езикова гимназия, предаде репортер на  Агенция „Фокус“ . „Това е моделът на управление на образование за мен. Аз вярвам, че най-важните инвестиции за всеки един град и за страната са инвестициите в училищата и децата. В 5 от новите училища има нови физкултурни салони“, добави Фандъкова. „Тук сме в Първа английска езикова гимназия и 112-о Основно училище с изцяло нов корпус и нова спортна зала. Надявам се да има много добри условия за спорт, защото спортът е не само здраве. Той възпитава, прави лидери и дава съвсем друг начин на живот. Тук сме в едни от най-добрите училища в София, които дават и качествено образование“, обясни още кметът. По думите ѝ в този корпус има и 22 нови класни стаи, с които се облекчава максимално работата на тези две училища.  \r\n„Около 12 000 първокласници тръгват на училище днес в София. На тях желая много усмивки, много вдъхновение, да имат жажда за нови знания, защото знанието е сила и отговорност. На добър час на всички за първия учебен ден\", каза още Йорданка Фандъкова.  \r\nВиолета СИМЕОНОВА", "date": "2019.09.16", "title": "Кметът на София Йорданка Фандъкова: Тази година първият учебен ден посрещаме с 6 нови училищни сгради"}
{"url": "http://www.focus-news.net/news/2019/09/16/2699166/politsiyata-razsledva-sluchay-na-palezh-na-lek-avtomobil-v-grad-gramada.html", "text": "Полицията разследва случай на палеж на лек автомобил в град Грамада. Това съобщиха от  ОДМВР - Видин . Сигналът за палежа е подаден на 14 септември около 4.15 часа. Неизвестно лице запалило лек автомобил „Ланд Ровър“, паркиран на улицата пред дома на собственика. Съсед забелязал пламъците. Огънят бил потушен преди да обхване колата. При последвалия оглед на местопроизшествието служителите на реда констатирали, че са унищожени предна решетка, предни чистачки и разширителен съд на охладителна система. Случаят разследват криминалисти от РУ - Кула, образувано е досъдебно производство.", "date": "2019.09.16", "title": "Полицията разследва случай на палеж на лек автомобил в град Грамада"}
{"url": "http://www.focus-news.net/news/2019/09/16/2699168/na-17-septemvri-se-otkriva-mezhdunarodniyat-festival-za-dokumentalno-istorichesko-kino-v-burgas-dock-2019.html", "text": "С филма \"Дворците на народа\" на Мартичка Божилова, Борис Мисирков и Георги Богданов ще бъде открит утре, 17 септември, Международния фестивал за документално историческо кино в Бургас DOCK` 2019. Събитието ще се състои в зала  \"Ахело\" в Гранд хотел и СПА \"Приморец\" от 17.00 часа. Това съобщиха от пресцентъра на  Община Бургас . \r\nЛентата е първият филм от състезателната програма и дава нов, изключително интересен поглед към пет от най-знаковите сгради от комунистическите времена - от Университета \"Ломоносов\" в Москва до Двореца на Чаушеску (Палата на парламента) в Букурещ. Събитията от встъпителния ден на DOCK ще продължат със затворен коктейл за гостите на откриването. На него ще присъстват актьори, режисьори, сценаристи от лентите, част от афиша на фестивала. \r\nОфициалната конкурсна програма включва десет филма, които ще се състезават за голямата награда на DOCK. Прожекциите ще бъдат в КЦ \"Морско казино\" и Експозиционен център \"Флора\". След края на всяка прожекция ще има беседи, свързани с конкретния филм. Входът за всички прожекции е свободен. \r\nПобедител сред десетте заглавия от състезателната програма ще избере висококвалифицирано международно жури с председател кинорежисьорът Иглика Трифонова и членове: операторът, фотограф, продуцент и автор на визуални кампании Георги Богданов; авторът на десетки статии, изложби, европейски проекти Гюнтер Фурман (Германия), археологът-византинист Никос Мердзимекис (Гърция); един от най-известните филмови монтажисти в света, носител на множество награди Александър Бернер (Германия). \r\nDOCK включва и допълнителна, специална програма \"Българският възход и падения\". Тя представя изключителни ленти, посветени на знакови личности и моменти от нашата история - цар Борис III и края на Втората световна война, алпиниста Христо Проданов, Гена Димитрова, Христо Стоичков, Генерал Владимир Вазов, Нешка Робева и Златните момичета, филм за българските щангисти, лентата \"Формулата на Тео\" и други. \r\nВ сътрудничество с РУО Бургас, на 18, 19 и 20 септември ще се проведат и три специални прожекции под надслов \"Академия\". Те са предназначени само за ученици. Включват заглавията, посветени на цар Борис III и генерал Вазов от съпътстващата програма, както и филмът \"Трънливият друм\", посветен на българския духовник, интелектуалец и политик Васил Друмев. След всяка от прожекциите ще следва академична лекция с водещи български учени и преподаватели. \r\nНаграждаването и официалното закриване на II Международен фестивал за историческо документално кино DOCK ще бъде на 22 септември от 21 часа в Експоцентър \"Флора\". \r\nОснователи и селекционери на кино форума са Петър Стоянович и Димитър Стоянович. Той е част от културната програма на Община Бургас и се организира с нейната финансова подкрепа. Художествен директор е Лъчезар Аврамов. Мисията на фестивала е да се превърне в едно от най-стойностните събития в областта на културата в България, с принос към опознаването на световната история по атрактивен и запомнящ се начин.", "date": "2019.09.16", "title": "На 17 септември се открива  Международният фестивал за документално историческо кино в Бургас DOCK` 2019"}
{"url": "http://www.focus-news.net/news/2019/09/16/2699170/15-dushi-sa-zaginali-v-katastrofi-vav-velikotarnovska-oblast-ot-nachaloto-na-godinata-do-10-septemvri.html", "text": "15 души са загинали в катастрофи във Великотърновска област от началото на годината до 10 септември. Това сочи статистика, изготвена от Областна дирекция на МВР в старата столица, предаде репортер на  Радио „Фокус“ – Велико Търново . За посочения период в региона са регистрирани общо 155 тежки катастрофи, като при тях има 227 ранени граждани. Броят на инцидентите е идентичен с този през миналата година, когато са регистрирани 156 произшествия. До 10 септември 2018-та убитите в тях са били 12, а ранените 189. От началото на настоящата година до края на август при катастрофи в областта са пострадали 25 деца в различни възрастови групи, загинали няма.  За същия период на миналата година е убито едно дете, а 48 са с различни наранявания. \r\nЛуиза ТРАНЧЕВА", "date": "2019.09.16", "title": "15 души са загинали в катастрофи във Великотърновска област от началото на годината до 10 септември"}
{"url": "http://www.focus-news.net/news/2019/09/16/2699155/d-r-atanas-kambitov-kmet-na-blagoevgrad-kam-uchenitsite-ot-pgsag-vasil-levski-profesionalnoto-obuchenie-shte-bade-vse-po-predpochitano.html", "text": "Първият учебен ден винаги е изпълнен с очакване и очарование. Това каза кметът на Община Благоевград д-р Атанас Камбитов по време на откриването на учебната година в ПГСАГ „Васил Левски“, предаде репортер на  Радио „Фокус“ – Пирин . Той отбеляза, че за част от учениците и по-конкретно за осмокласниците, днешния ден е първи в тази гимназия, а за други, тоест дванадесетокласниците – това е последният първи учебен ден. „Всеки един от Вас има своите въпроси, стремежи, мечти, но аз искам да поздравя всички Ви за избора. Професионалното обучение ще бъде все по-предпочитано. За разлика от вашите връстници от другите гимназии, Вие излизате с професия. Във вашият случаи, тези професии Ви гарантират 100 % реализация. Това означава, че завършвате, започвате работа и имате добро възнаграждение, което е много важно“, каза още д-р Атанас Камбитов. Той добави, че част от учениците, след завършване на своето средно образование, ще продължат обучението си в университети, а други веднага ще започнат своя професионален път. В тази връзка кметът на Благоевград посочи, че за всички възпитаници на учебното заведение, които искат да се реализират по специалността ще има място в строителния отдел на общината. Д-р Атанас Камбитов подчерта, че в буквалния смисъл учениците на ПГСАГ „Васил Левски“ са строителите на бъдещата България. Той поздрави и учителите за високия професионализъм, като изрази убедеността си, че и за в бъдеще те ще продължат да бъдат едни от най-добрите в своята област. „За 60 години училището е доказало, че дава отлични кадри, които са невероятни професионалисти и до благодарение на Вас – учителите. Пожелавам на всички успешна и спорна учебна година“, заяви д-р Атанас Камбитов. Той допълни, че по-рано е има възможността да разговаря с директора на гимназията Марияна Митова, а поводът е бил предстоящия юбилей на учебното заведение. В тази връзка те са стигнали до решението Община Благоевград да отдели средства, с които да финансира тържеството. Кметът на Благоевград д-р Атанас Камбитов  каза също, че за в бъдеще ще се търсят и варианти за доизграждането на още класни стаи в ПГСАГ „Васил Левски“, за да може приемът на ученици да се увеличи. Той благодари на ръководството на гимназията за поканата и възможността да поздрави учениците и учителите по повод началото на новата учебна 2019/ 2020 година. По-късно кметът на Благоевград д-р Атанас Камбитов участва в тържествата, посветени на първия учебен ден и в 5 СУ „Георги Измирлиев“ в Благоевград. \r\nЛивия НИНОВА", "date": "2019.09.16", "title": "Д-р Атанас Камбитов, кмет на Благоевград към учениците от ПГСАГ „Васил Левски“: Професионалното обучение ще бъде все по-предпочитано"}
{"url": "http://www.focus-news.net/news/2019/09/16/2699160/ventsislava-genova-ruo-varna-prizovavam-roditelite-da-se-vklyuchat-s-darenie-za-aleks-vmesto-da-kupuvat-tsvetya-za-parviya-ucheben-den.html", "text": "Призовавам родителите да се включат с дарение за Алекс, вместо цветя за днешния първи учебен ден във Варна. Това каза за  Радио „Фокус“ – Варна , Венцислава Генова – началник на Регионалното управление на образованието в града. По този начин много от букетите с цветя няма да бъдат изхвърлени след 3-4 дена, а ще бъдат използвани за предстоящия втори етап за лечението на Алекс, която е родена с рядката диагноза „Фибуларна хемимелия“ – пълна липса на малък пищял и скъсен десен крак с деформирани глезен и стъпало. \r\nВсеки класен ръководител от училището, което реши да подкрепи инициативата е приготвил кутия за дарения. След края на първия учебен ден събраните пари ще бъдат изпратени по сметката на Алекс. Необходимата сума за завършване на лечението е 787 788 лв., като до момента са събрани 196 000 лв. \r\nРодителите на детето молят всеки, който има желание и възможност да помогне за събирането на необходимата сума, тъй като от Фонда за лечение на деца им е отказано няколко пъти за подпомагането на Алекс. \r\nДесислава ВАСИЛЕВА", "date": "2019.09.16", "title": "Венцислава Генова, РУО – Варна: Призовавам родителите да се включат с дарение за Алекс, вместо да купуват цветя за първия учебен ден"}
{"url": "http://www.focus-news.net/news/2019/09/16/2699171/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Премиерът Борис Джонсън има таен план как да изпълни обещанието си Великобритания да излезе от Европейския съюз на 31 откомври, пише евроскептичното британско издание  The Daily Express , като се позовава на неназовани източници в правителството. \r\nСъобщава се, че планът е толкова таен, че дори членовете на вътрешния кръг на министър-председателя не са запознати с него. Само трима съветници са видели документа, за който се твърди, че съдържа секретен план. \r\nСпоред Daily Mail, от правителството вярват, че са намерили пропуск в закона, който проевропейските депутати приеха, за да спрат Брекзит поне засега.Информацията обаче е толкова чувствителна, че само трима от съветниците на Джонсън са запознати с нея. Самоличността им не се разкрива, но се смята, че вероятно триото включва Доминик Къмингс, дясната ръка на Джонсън и координатор на кампанията „Гласувай за напускане“, секретарят за Брекзит Стив Баркли и главният прокурор Джефри Кокс. \r\nПреди две седмици опозиционните партии се обединиха, за да приемат закон в опит да предотвратят Брекзит без сделка, като по този начин вързаха ръцете на премиера. \r\nВ Закона се казва, че ако до 19 октомври в Камарата на общините не бъде одобрена сделка, Джонсън трябва да пише официално до Брюксел, за да иска нова отсрочка, което той неколкократно подчерта, че няма да направи. \r\nДжолсън Маугам, изтъкнат противник на Брекзит, който бе замесен в редица законодателни действия, целящи да предотвратят излизането на Великобритания от Европейския съюз, заяви, че последният закон може да не проработи. Той обясни, че ако депутатите гласуват за приемане на сделка на първо четене след това закона за предотвратяване на Брекзит без сделка вече няма да задължава Джонсън да иска отсрочка от Брюксел. \r\nНо ако след това депутатите гласуват срещу сделката, това напрактика ще позволи на правителството свободно да реализира Брекзит без сделка. \r\nНовината за таен план идва преди отделна правна битка за това дали господин Джонсън действа в рамките на закона, когато реши да прекрати дейността на парламента за пет седмици. \r\nСлучаят ще се гледа във Върховния съд във вторник. \r\n*** \r\n  Либерал-демократичната партия на Великобритания обеща да отмени Брекзит, ако дойде на власт след следващите парламентарни избори в страната, пише европейската редакция на  Politico . \r\nНа конгрес на фракцията в неделя членовете гласуваха за възприемане на нова политическа линия, според която либерал-демократите ще водят кампания за оттегляне на нотификацията на Обединеното кралство, че иска да излезе от Европейския съюз – разбира се, ако има парламентарни избори преди да се проведе нов референдум. \r\n„На първо място, либерал-демократите призовават народният вот да спре Брекзит. Но ако първо се проведат общи избори, ние ще се изправим срещу уморените стари партии с недвусмислено послание за спиране на Брекзит“, се казва в съобщението на партията. \r\nАнкетите предполагат, че е малко вероятно партията да спечели мнозинство на предстоящите общи избори. Подкрепата за либерал-демократите е около 18 процента, зад консерваторите с 33 процента и лейбъристите с 25 процента. Лидерът на партията Джо Суинсън също изключи възможността за присъединяване към коалиция с работническото движение, като заяви пред Би Би Си, че лидерът на лейбъристите Джеръми Корбин „няма да бъде изпратен на Даунинг стрийт номер 10 с гласовете на либерал-демократите“. \r\nНовоприетата политическа линия обаче затвърждава позицията на партията като най-твърдата срещу Брекзит сред партиите от британския мейнстрийм. Това може да помогне да се привлекат избиратели, които са гласували за оставане в Съюза на референдума през 2016 година. \r\nВъпреки че по график следващите парламентарни избори във Великобритания трябва да се проведат през 2022 година, има голяма вероятност за предсрочен вот заради парламентарната безизходица около Брекзит. Премиерът Борис Джонсън обеща да изпълни волята на мнозинството и да изкара Великобритания от ЕС на 31 октомври, с или без сделка. Неговото искане за предсрочни избори бе отхвърлено на два пъти в парламента от неговите противници, които искат да отложат за пореден път Брекзит преди да отидат до урните. \r\n*** \r\n  Целта на ЕС да увеличи разходите за отбрана до 22,5 милиарда евро през следващото десетилетие не е достатъчна за амбициите му в сектора, посочва Европейската сметна палата в своя годишен преглед на документа за сътрудничество и политика в областта на отбраната на блока, пише базираното в Брюксел издание  EURACTIV . \r\nАко ЕС се опита да се защити без помощ от големия си съюзник в НАТО, Съединените щати, „се смята, че ще е необходима инвестиция от няколкостотин милиарда евро, за да се преодолее текущата пропаст във възможностите“, се подчертава в доклада. \r\n„Значимите и некоординирани съкращения в бюджетите за отбрана на държавите-членки, заедно с недостатъчните инвестиции, се отразиха върху военните им способности“, подчертава докладът. \r\nДжухан Pартс, бивш естонски премиер, който е член на Европейската сметна палата, на която е възложено да контролира разходите на ЕС, нарече несъответствието между амбициите и предлаганите ресурси „огромно“. \r\nТой каза пред AFP, че “пълномащабното военно планиране (от ЕС) е дублиране на НАТО”, но отбеляза, че това е проблем за политиците, а не за одиторите. \r\nВъпреки това той каза, че членът на НАТО Великобритания представлява около една четвърт от общите разходи за отбрана на страните членки на ЕС - понастоящем основната национална военна сила на ЕС, заедно с Франция - напуска блока и това трябва да накара да се замислят онези, които искат да преодолеят разликата между разходите и стратегическите цели. \r\n„Ако много голям член с огромен военен бюджет и сили напусне ЕС, тогава тази разлика ще стане още по-голяма“, каза той. \r\n„Ако сега говорим за „стратегическа автономия“ и това несъответствие (в ресурсите), тогава, ако най-големият (военен) член напуска, стратегическата автономия става още по-нереалистична“, каза той. \r\nЕвропа, особено Франция, все повече гледа на създаването на обща способност за отбрана със „стратегическа автономия“, която да съпътства икономическата й тежест на световната сцена. \r\nЕто защо, за бюджетния цикъл на блока за 2021-2027 г., той възнамерява да увеличи разходите за отбрана 700%, от 2,8 милиарда евро през настоящия многогодишен цикъл. \r\nНо има опасения, подчертани в доклада, че инициативата ще се припокрива с много от това, което прави НАТО. Всички, освен пет от настоящите страни-членки на ЕС, са в НАТО. \r\nДокладът отбелязва, че страните от ЕС не споделят общо схващане за заплаха или визия от какво точно трябва да се състои отбраната или дори правила за ангажиране. \r\nНякои държави-членки, например, „са склонни да се съсредоточават върху териториалната защита срещу военните заплахи, отправени от Русия, докато други са по-ориентирани към предизвикателствата за сигурността, възникващи от Северна Африка или Близкия изток“. \r\nВ резултат на това подходът на ЕС към отбраната е „неясен“. \r\nС новата Европейска комисия и неотдавнашното създаване на ДГ „Отбранителна промишленост и космос“ ЕС цели да се справи с раздробената отбранителна индустрия на блока и да внесе настоящите отбранителни инициативи като постоянно структурирано сътрудничество на ЕС (PESCO), което все още не е създадено във Фонда за европейска отбрана и възможен единен щаб на ЕС за военни операции под ръководството на Комисията. \r\nЕдин от инструментите, Европейският фонд за отбрана, който е предназначен да подпомага финансово европейските проекти за научни изследвания и развойна дейност в целия блок, трябва да започне работа след приключване на преговорите за бюджета на ЕС до края на тази или началото на следващата година.", "date": "2019.09.16", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/09/16/2699173/premierat-boyko-borisov-balgariya-tseni-priyatelskite-si-otnosheniya-s-indoneziya-koyato-e-nash-prioriteten-partnyor-v-yugoiztochna-aziya.html", "text": "България цени приятелските си отношения с Индонезия, вие сте наш приоритетен партньор в Югоизточна Азия. Това заяви министър-председателят Бойко Борисов по време на срещата му с министъра на външните работи на Република Индонезия Рътно Марсуди, съобщиха от  правителствената информационна служба . Премиерът изтъкна, че това е първата визита на индонезийски външен министър от 25 години насам и изрази увереност, че настоящото посещение ще даде допълнителен тласък за развитието на двустранните отношения.  \r\nСпоред министър-председателя Борисов са налице редица сфери, в които има потенциал за по-активно сътрудничество. Премиерът постави акцент върху търговията и инвестициите, туризма и инфраструктурата. Борисов беше категоричен, че взаимодействието в областта на образованието и на високите технологии също е от взаимен интерес за двете страни.  \r\nМинистър-председателят Бойко Борисов изрази надежда, че след вчерашната ползотворна среща на министър Марсуди с българския вицепремиер Екатерина Захариева, днешният българо-индонезийски бизнес форум с участието и на министър Емил Караниколов ще даде допълнителен стимул за засилване на двустранното сътрудничество.", "date": "2019.09.16", "title": "Премиерът Бойко Борисов: България цени приятелските си отношения с Индонезия, която е наш приоритетен партньор в Югоизточна Азия"}
{"url": "http://www.focus-news.net/news/2019/09/16/2699165/d-r-atanas-kambitov-kmet-na-obshtina-blagoevgrad-kam-uchenitsite-ot-5-su-georgi-izmirliev-ot-dnes-tragvate-po-dalgiya-pat-na-znanieto-koeto-shte-vi-otvori-mnogo-vrati.html", "text": "Кметът на Община Благоевград д-р Атанас Камбитов участва в откриването на учебната година в 5 СУ „Георги Измирлиев“, предаде репортер на  Радио „Фокус“ – Пирин . Пред учениците, техните учители и родители, той заяви, че първият учебен ден винаги е свързан с много емоции и вълнение. „Несъмнено с най-голямо нетърпение, с най-много емоции, с най-много вълнение, но и с малко притеснение, началото на новата учебна година очакват първокласниците. Скъпи първокласници, днес ще чуете първият училищен звънец, ще прекрачите прага на училището, което ще стане Ваш втори дом. Това ще бъде дом на буквите, на числата, на приятелствата, на приключенията, на познанието. От днес тръгвате по дългия път на знанието, което ще Ви отвори много врати в живота. През целия този дълг път до Вас ще бъдат вашите учители“, каза още д-р Камбитов. Той изказа благодарността си към всички учители за непрестанните грижи, които полагат, за да възпитат децата на Благоевград. „Винаги казвам, че учител не може да е всеки. Това е нещо, което Господ или ти го дава или не. Казвам това, защото съм го видял, тъй като аз съм син на учителка. Трябва да имаш много голямо и много добро сърце, за да можеш да се занимаваш с тази професия“, подчерта д-р Камбитов. Той коментира, че ангажимент на Община Благоевград е да подобрява условията за обучение в училището, поради което то е било напълно обновено. „До дни очакваме да получим и оборудването. Ремонта бе реализиран със средства от оперативните програми, а стойността му е около 700 – 800 хил. лв.“, допълни д-р Камбитов. Той заяви, че така изглеждат всички училища в Благоевград, защото основният ангажимент на Община Благоевград е да подобрява материалната база и условията, в които се обучават децата от града и малките населени места. \r\nЛивия НИНОВА", "date": "2019.09.16", "title": "Д-р Атанас Камбитов, кмет на Община Благоевград към учениците от 5 СУ „Георги Измирлиев“: От днес тръгвате по дългия път на знанието, което ще Ви отвори много врати"}
{"url": "http://www.focus-news.net/news/2019/09/16/2699174/prezidentat-rumen-radev-indoneziya-e-nash-vazhen-partnyor-v-regiona-na-yugoiztochna-aziya.html", "text": "Индонезия е наш важен партньор в региона на Югоизточна Азия. Това каза президентът Румен Радев във встъпителните си слова преди да се срещне с външния министър на Индонезия Рътно Марсуди, предаде репортер на  Агенция „Фокус“ . Президентът изказа удоволствие да посрещне в България г-жа Марсуди. „Убеден съм, че срещите ви до момента с българските официални лица са продуктивни и откриват нови хоризонти за нашето сътрудничество. Вярвам, че вашата визита ще даде нов импулс за развитие на нашите взаимни интереси“, добави още той.  \r\nТеодора ПАВЛОВА", "date": "2019.09.16", "title": "Президентът Румен Радев: Индонезия е наш важен партньор в региона на Югоизточна Азия"}
{"url": "http://www.focus-news.net/news/2019/09/16/2699175/yuristi-reshavaha-testa-ot-konkursa-za-sadii-po-vpisvaniyata.html", "text": "595 от допуснатите общо 706 кандидата се явиха на писмения изпит за съдии по вписванията, проведен вчера в  Националния дворец на културата в София. Това съобщиха от пресцентъра на  Министерството на правосъдието . В продължение на 2 часа те решаваха тест, вариант №1, изтеглен от кандидат в залата. \r\nРезултатите от изпита ще бъдат публикувани в едномесечен срок на сайта на Министерството на правосъдието.", "date": "2019.09.16", "title": "Юристи решаваха теста от конкурса за съдии по вписванията"}
{"url": "http://www.focus-news.net/news/2019/09/16/2699177/30-dka-iglolistna-gora-i-150-koshera-sa-izgoreli-pri-pozhar-kray-tutrakan.html", "text": "Пожар, възникнал първоначално в сухи треви, унищожил 30 дка иглолистна гора и 150 пчелни кошера край Тутракан. Това съобщиха от  ОД на МВР- Силистра . Произшествието е станало на 13 септември около 13:50 часа поради небрежна работа с огън. Два противопожарни екипа участвали в гасенето и успели да спасят 10 дка от гората и 150 пчелни кошера.", "date": "2019.09.16", "title": "30 дка иглолистна гора и 150 кошера са изгорели при пожар край Тутракан"}
{"url": "http://www.focus-news.net/news/2019/09/16/2699167/nad-1500-detsa-prekrachiha-praga-na-su-emiliyan-stanev-vav-veliko-tarnovo.html", "text": "Близо 1520 деца посрещна СУ „Емилиян Станев“ днес.  С пищно тържество, в което се включи и кметът на община Велико Търново Даниел Панов бе даден старт на новата учебна година, предаде репортер на  Радио „Фокус“ – Велико Търново . В двора на школото се събраха стотици малчугани и младежи, родители, баби и дядовци, близки и приятели, които пожелаха успешен старт ма учениците. Приветствие към тях отправи и директорката Кина Котларска, която припомни, че днес, за пореден път, СУ „Емилиян Станев“ приютява ученолюбието и желанието за успех на над 1500 деца. „Днес ще започна по по-особен начин, защото при нас учебната година започва по по-особен начин. През лятото стартираха дългоочакваните ремонтни дейности в училището и 10 дни поред всички учители и служители се трудиха неуморно, за да можете Вие да влезете в едни обновени и прекрасни класни стаи. Благодаря на целия си екип! Благодаря и на Община Велико Търново, че стартираха дейностите, както и на строителите, които направиха и невъзможното, за да приключат на време“, допълни още Кина Котларска. Тя поясни и, че през настоящата година за пръв път прага на школото прекрачват 138 ученика, а в подготвителните групи децата са 46. Пожела на всички тях, както и на по-големите младежи, безпроблемна и успешна нова учебна година. Децата приветства и кметът Даниел Панов. „Щастлив съм днес, че съм в едно от най-големите училища в Централна Северна България  и затова, че един дългоочакван ремонт е към своя край и Вие влизате в обновени класни стаи. Искам да благодаря на целия екип на г-жа Котларска и лично на нея за това, че успяха още в петък да приведат в нормален вид училището и още от днес Вие можете да започнете учебните си занятия“, каза още кметът Панов и също пожела успех на всички ученици. \r\nТържеството продължи с много песни, танци и стихотворения, веселие и добро настроение. В него се включиха още народни представители, общински съветници, началникът на РУО инж. Розалия Личева, общественици и граждани. \r\nЛуиза ТРАНЧЕВА", "date": "2019.09.16", "title": "Над 1500 деца прекрачиха прага на СУ „Емилиян Станев“ във Велико Търново"}
{"url": "http://www.focus-news.net/news/2019/09/16/2699163/2877-detsa-sa-zapisani-v-parvi-klas-v-uchilishtata-vav-varna.html", "text": "2877 деца са записани в първи клас в училищата на територията на град Варна. Това каза в интервю за  Радио „Фокус“ – Варна  началникът на Дирекцията по образование и младежки дейности в градската управа Лилия Христова. По думите й, в учебните заведения броят на учениците през последните години се запазва относително постоянна величина – над 30 000 ученици от 1-ви до 12-ти клас.  По прогнозни данни, за учебната 2019/2020 година броят им е 32 320.  „Движението на ученици в страната и чужбина продължава, поради което точна информация за броя ще имаме след 16 септември, когато училищата ни предоставят такава“, обясни още Лилия Христова. \r\nДиана СТОЕВА", "date": "2019.09.16", "title": "2877 деца са записани в първи клас в училищата във Варна"}
{"url": "http://www.focus-news.net/news/2019/09/16/2699178/zam-kmetat-chanka-koralska-otkri-uchebnata-godina-v-profesionalnata-gimnaziya-po-stroitelstvo-arhitektura-i-geodeziya-kolyo-ficheto-burgas.html", "text": "Зам.-кметът по строителство, инвестиции и регионално развитие Чанка Коралска откри учебната година в Професионалната гимназия по строителство, архитектура и геодезия „Кольо Фичето” – Бургас, предаде репортер на  Радио „Фокус“ – Бургас . Официални гости на тържеството още бяха Валентина Камалиева, старши експерт от РУО-Бургас, инж. Валентин Николов, председател на областното председателство на камарата на строителите в България, Стефан Димитров, член на управителния съвет на камарата на строителите в България и др. „Присъствието ми тук ме върна години назад, когато бях ученичка в тогавашния техникум и чувствата, които са в мен, ме връщат във времето, когато си задавах много въпроси- дали мястото, което съм избрала, за да продължа образованието си е правилното. Сигурно много от вас си задават същите въпроси и искам да ви уверя, че много скоро, ако някой не е получил отговор на този въпрос, то влизайки зад вратите на това училище ще усети атмосфера, която ще му покаже, че то е правилното място“, каза Коралска и добави, че ако сега трябва да избира, отново би избрала да учи в това училище. „Това училище дава възможности да преследвате мечтите си, да се развивате, да творите, да градите“, заяви зам.-кметът и пожела на учениците, те да бъдат бъдещите архитекти, строителни инженери, ландшафтни архитекти, които, където и да ходят, да се върнат в Бургас, за да правят града все по-красив и прекрасен. \r\nДеница ДИМИТРОВА", "date": "2019.09.16", "title": "Зам.-кметът Чанка Коралска откри учебната година в Професионалната гимназия по строителство, архитектура и геодезия „Кольо Фичето” – Бургас"}
{"url": "http://www.focus-news.net/news/2019/09/16/2699172/kmetat-na-obshtina-haskovo-dobri-belivanov-otkri-uchebnata-godina-v-ou-sv-ivan-rilski.html", "text": "Кметът на Община Хасково Добри Беливанов откри учебната година в ОУ „Св. Иван Рилски“. Това съобщиха от пресцентъра на  Общината . „Всички пристъпваме със страхопочитание в този храм на знанието наречен училище, защото тук освен че децата научават буквите и тръгват по пътя на знанието, получават и първите си житейски уроци. Тук започват силни приятелства, някои от които за цял живот. Най-развълнувани днес са първокласниците и със сигурност техните родители“, каза кметът.  \r\n„Скъпи деца, от днес Вие навлизате в света на големите. В училище Вие ще откриете вълшебният свят на знанието и силата на буквите. Всеки един ден в  класните стаи Вие ще научавате по зрънце от необходимите знания за живота. Най-много за това ще Ви помагат Вашите учители. Почитайте ги и уважавайте, изпълнявайте всички задачи, които Ви поставят защото те знаят, как най-добре да Ви помогнат да вземете живота си в ръце, така че Вашето бъдеще да зависи само от Вас и от Вашите знания и умения!  \r\nУважаеми учители, продължавайте все така с възрожденски плам и сила да учите на А и Бе всяко едно дете, да държите с вашата ръка треперещите му пръсти докато се научи да пише. Бъдете все така търпеливи и всеотдайни! Уважаеми родители,  подкрепяйте децата си и им вярвайте и най-много от всичко – обичайте ги и им показвайте тази обич!“, посочи той. \r\nВ ОУ „Св. Иван Рилски“ има шест паралелки 1-ви клас с общо 154 ученика. Със своите 1050 ученици това е най-голямото общообразователно училище в общината. Тази година ОУ „Св. Иван Рилски“ ще празнува 150 години от създаването си. \r\nКметът влезе при всеки един от първите класове и пожела на децата успех, да слушат учителите си и да бъдат прилежни ученици.", "date": "2019.09.16", "title": "Кметът на Община Хасково Добри Беливанов откри учебната година в ОУ „Св. Иван Рилски“"}
{"url": "http://www.focus-news.net/news/2019/09/16/2699169/liderat-na-bsp-korneliya-ninova-obrazovanieto-i-nauka-dvizhat-sveta-napred.html", "text": "Образованието и науката движат света напред. Хората, които са се посветили на тази кауза, заслужават най- голямо уважение. Това заяви лидерът на БСП Корнелия Нинова по повод първия учебен ден, съобщиха от пресцентъра на  БСП . „Скъпи учители, бъдете благословени за труда си. Но не бива да ги оставяме сами в тази трудна мисия. Ние, родителите, сме техният пръв помощник във възпитанието и образоването на децата ни“, посочи тя. По думите ѝ семейството и семейната среда са неразделна част от отглеждането на здраво и умно поколение. „Мили първокласници, скъпи ученици, четете и знайте: усилията ви днес, ще ви се върнат десетократно в бъдеще. Образовани ученици днес, ще бъдете реализирани хора утре. Бъдете здрави и щастливи. На моите учители от Националната гимназия за древни езици и култури „Константин Кирил Философ\" - признателност и поклон. Сигурно сме ви ядосвали понякога, но не ви посрамихме - в ученето и в резултатите. Пожелавам на учениците в класическата гимназия свободен дух, дръжте високо мотото на училището - „помогни ми да те возвися\" и дерзайте „per aspera ad astra\" На добър час на всички!\", заяви Корнелия Нинова. Председателят на левицата уважи тържеството по случай началото на учебната година на гимназията, която е завършила - НГДЕК „Свети Константин Кирил Философ“. Събитието се състоя пред Национална библиотека „Св. св. Кирил и Методий\".", "date": "2019.09.16", "title": "Лидерът на БСП Корнелия Нинова: Образованието и наука движат света напред"}
{"url": "http://www.focus-news.net/news/2019/09/16/2699181/pred-sgradata-na-umbalsm-n-i-pirogov-prof-asen-baltov-shte-da-de-informatsiya-za-meditsinskoto-sastoyanie-na-predsedatelya-na-narodnoto-sabranie-tsveta-karayancheva.html", "text": "В 13.00 пред сградата на УМБАЛСМ „Н. И. Пирогов“ изпълнителният директор на болницата проф. Асен Балтов ще даде информация за медицинското състояние на председателя на Народното събрание Цвета Караянчева. Това съобщиха от пресцентъра на  лечебното заведение .", "date": "2019.09.16", "title": "Пред сградата на УМБАЛСМ „Н. И. Пирогов“ проф. Асен Балтов ще да де информация за медицинското състояние на председателя на Народното събрание Цвета Караянчева"}
{"url": "http://www.focus-news.net/news/2019/09/16/2699176/mara-georgieva-direktor-na-ou-peyo-yavorov-ot-tazi-uchebna-godina-ou-peyo-yavorov-e-vklyucheno-v-spisaka-na-inovativnite-uchilishta-v-balgariya.html", "text": "От тази учебна година ОУ „Пейо Яворов“ е включено в списъка на иновативните училища в България. Това каза пред журналисти директорът на ОУ „Пейо Яворов“ Мара Георгиева, предаде репортер на  Радио „Фокус“ – Бургас . „В съзвездието на българското училище има три ярки звезди, едната е 15 септември, другата е 1 ноември, а третата е 24 май. Те огряват нашия път и по този начин ни дават възможност да си спомним кои сме, накъде сме тръгнали и какви са нашите мечти“, заяви директор Мара Георгиева и откри учебната година на ОУ „Пейо Яворов“ и поздрави всички присъстващи, както и първокласниците, като им пожела здраве, бодрост, много успехи и много изпълнени мечти. „Искам да обявя три проекта, които стоплиха това лято и които ще ни помогнат да продължим по-нататък. Нашето училище вече е включено в списъка на иновативните училища на страната. Благодарение на нашето сътрудничество с Община Бургас се изградиха трите стаи на първокласниците“, добави Георгиева. По думите й се е направило обучение на учителите, така че първокласното начало да започне със сила, блясък, топлина и професионализъм. В училището има и нова площадка, която до седмица ще бъде напълно готова , за да посрещне всички деца, които ще играят на нея. На събитието по откриването на новата учебна година в ОУ „Пейо Яворов“ присъстваха Йорданка Ананиева, зам.-кмет по образованието в община Бургас, Хръстина Димитрова, старши експерт предучилищно образование, Юлиян Станков, председател на училищното настоятелство, както и много родители, приятели и близки на учениците. На събитието бяха изпълнени много песни и танци от ученици на ОУ „Пейо Яворов, с които създадоха атмосфера, с която беше посрещната новата учебна година. \r\nМария КУРТЕВА", "date": "2019.09.16", "title": "Мара Георгиева, директор на ОУ „Пейо Яворов“: От тази учебна година ОУ „Пейо Яворов“ е включено в списъка на иновативните училища в България"}
{"url": "http://www.focus-news.net/news/2019/09/16/2699179/likvidiran-e-pozharat-v-mestnostta-suhoto-ezero-v-rila.html", "text": "Ликвидиран е пожарът в местността Сухото езеро в Рила, съобщиха от пресцентъра на  Областна дирекция на МВР – Кюстендил . Пожарът е възникнал на 14 септември в местността Сухото езеро на територията на природен парк „Рила“. Той е обхванал площ от около 10 дка. Горели са клек, бял бор и мура, пожарът е гасен от екипи на Регионална дирекция „Пожарна безопасност и защита на населението” – Кюстендил, Югозападно държавно предприятие, служители на Рилски манастир, на природен парк „Рила“ и Национален парк „Рила“, доброволци,  хеликоптер от авиобаза „Крумово“. В момента на място са около 45 души пожарникари, горски служители, служители на природния парк. Причините за възникването на пожара са в процес на установяване.", "date": "2019.09.16", "title": "Ликвидиран е пожарът в местността Сухото езеро в Рила"}
{"url": "http://www.focus-news.net/news/2019/09/16/2699185/sport-izigraha-se-6-sreshti-ot-italianskata-seriya-a.html", "text": "Изиграха се 6 срещи от 3-ия кръг на италианската Серия „А“. Резултатите: \r\nДженоа – Аталанта 1:2 \r\nСПАЛ 2013 – Лацио 2:1 \r\nПарма – Каляри 1:3 \r\nБреша – Болоня 3:4 \r\nРома – Сасуоло 4:2 \r\nВерона – Милан 0:1 \r\nНачело във временното класиране с пълен актив от 9 точки е Интер, втори е Болоня със 7 точки, колкото има и Ювентус на третото място, но с по-лоша голова разлика.", "date": "2019.09.16", "title": "Спорт: Изиграха се 6 срещи от италианската Серия „А“"}
{"url": "http://www.focus-news.net/news/2019/09/16/2699187/ot-dnes-izbiratelite-mogat-da-proveryat-nomera-i-adresa-na-izbiratelnata-si-sektsiya.html", "text": "От днес избирателите могат да проверят номера на избирателната секция и мястото на гласуване за предстоящите избори за общински съветници и кметове на 27 октомври 2019 г. Това съобщиха от пресцентъра на  Министерство на регионалното развитие и благоустройството . \r\nСправката за всички български граждани се осигурява от Главна дирекция „Гражданска регистрация и административно обслужване\" към Министерство на регионалното развитие и благоустройството. \r\nПроверка през интернет може да се направи  . Сайтът предоставя и възможността да се подават „Искане за гласуване по настоящ адрес“ по електронен път от общинските администрации след идентификация с електронен подпис.  \r\nГражданите могат да се информират за мястото на гласуване като изпратят SMS на номер 18429, който е единен и за трите мобилни оператора (A1, Теленор и Виваком). Цената на SMS e 25 стотинки без ДДС. В текста на SMS се изписват единствено десетте цифри на ЕГН. Системата връща SMS с номера и адреса на избирателната секция за Избори за общински съветници и за кметове на 27 октомври 2019 г. за въведения ЕГН.  \r\nДруг вариант за получаване на информация е с обаждане чрез стационарен или мобилен телефон, като се избере номер 0800 1 4726 (\"0800 1 GRAO\"). Тел. 0800 1 4726 е безплатен за цялата страна.", "date": "2019.09.16", "title": "От днес избирателите могат да проверят номера и адреса на избирателната си секция"}
{"url": "http://www.focus-news.net/news/2019/09/16/2699183/ministar-ekaterina-zaharieva-poseshtenieto-na-vanshniya-ministar-na-norvegiya-v-balgariya-shte-dade-tlasak-na-ikonomicheskite-ni-otnosheniya.html", "text": "Сигурна съм, че посещението днес ще даде тласък на икономическите отношения, преди всичко, защото на политическо ниво ние нямаме отворени двустранни въпроси и винаги сме били сходно мислещи държави по отношение на международните въпроси. Това каза вицепремиерът и министър на външните работи Екатерина Захариева на пленарна среща с министъра на външните работи на Кралство Норвегия Ине Сьорайде, предаде репортер на  Агенция „Фокус“ . „По време на срещата днес се договорихме да работим с Норвегия заедно по нашите програми за развитие - преди всичко за младите хора, за образование. Ще се радвам да обменим взаимно опит“, заяви Захариева. Тя изрази благодарност за помощта на Норвегия, която е особено важна за нас - споделянето на опит, срещите между хората, контактите между институциите. По думите ѝ това е най-ценното в норвежката програма. „За България близо до сърцето е норвежкият изследовател и икононист Фритьоф Нансен, чието име носи и до ден днешен един от основните булеварди в нашата столица. Той е започнал инициатива с т. нар. Нансови паспорти на лица, останали без гражданство и бежанци след Първата световна война, които са позволявали на българските граждани да се завърнат в родината си\", допълни вицепремиерът.    \r\nЗорница КОСТАДИНОВА", "date": "2019.09.16", "title": "Министър Екатерина Захариева: Посещението на външния министър на Норвегия в България ще даде тласък на икономическите ни отношения"}
{"url": "http://www.focus-news.net/news/2019/09/16/2699180/osnovnata-partiya-na-bosnenskite-myusyulmani-obyavi-che-se-bori-za-edinna-republika-bih-v-koyato-shte-se-govori-na-boshnyashki-sarbi-i-harvati-sa-skandalizirani-obzor.html", "text": "Основната мюсюлманска партия в Босна и Херцеговина(БиХ)  – „Партията на демократическото действие“ (ПДД) прие декларация, в която обявява за свои дългосрочни цели създаване на „република БиХ“ и премахване на ентитетите чрез промяна на Конституцията,, а едновременно с това налагане на бошняшкия език за всички граждани.  \r\nТова предизвика остри реакции от Баня Лука, Белград и Мостар. \r\n \r\nСръбският член на Президиума на БиХ и председател на основната сръбска партия – „Съюза на независимите социалдемократи“ (СНСД) Милорад Додик, цитиран от  сараевския ежедневник Dnevni Avaz , призова представителите на всички политически партии и неправителствени организации в Република Сръбска (РС) да се съберат и да отхвърлят каквато и да е възможност за разговор по Програмната декларация на ПДД, която предвижда „република БиХ“. \r\nКакто каза той, предложението ще бъде изпратено и до парламента на РС, който да се изясни по въпроса, както и да покаже консенсус, че позициите, които идват от Сараево, няма да бъдат приети лесно. \r\nДодик смята, че е крайно време РС да мобилизира всичките си политически сили и да отхвърли категорично каквато и да е възможност за сътрудничество с партии, които постоянно пренебрегват суверенитета на другите в БиХ. \r\nДодик, коментирайки изявление на лидера на ПДД Бакир Изетбегович, че никога няма да се откаже от \"борбата срещу дискриминацията\", когато става въпрос за името Република Сръбска, заяви, че това не е нищо ново, тъй като преди това бяха отхвърлени подобни искания при далеч по-лоши обстоятелства. \r\nТой каза, че името на Република Сръбска е вписано в международен документ, като Дейтънското споразумение и че решението е взето от сръбския народ. \r\n„Ясно са ни изпратили съобщение, че не сме добре дошли в БиХ и ние няма да бъдем в тази БиХ“, каза Додик. \r\nЛидерът на босненските сърби също така оцени, че е крайно време международният фактор да разбере какво се върши в страната и че ще е ясно, че те са само на едната страна, ако не се отнасят към това, както са направили с по-ранните искания на сръбската страна. \r\nВ изказване, цитирано от белградската „Политика“, Додик посочва, че Програмната декларация на ПДД предвижда основаване на „република БиХ“ и премахване на ентитетите и заплашва стабилността в целия регион. Той е категоричен, че никаква „република БиХ“ не е възможна. \r\nСпоред думите му в интервю пред  сръбската „ТВ Пинк“ , централизирана „република БиХ“, премахване на Република Сръбска и приемане на бошняшкия език за всички граждани, каквито са посочените дългосрочни цели в декларацията на ПДД, противоречат на интересите на сръбския народ. \r\n„Никаква „република БиХ“ не е възможна. Ние имаме своята РС. Ако мюсюлманите искат да правят своя „република БиХ“, могат да го направят в петте кантона, които управляват, в РС те не могат да разчитат и на един инч“, заяви лидерът на босненските сърби. \r\n \r\nПрезидентът на Сърбия Александър Вучич, от своя страна, заяви, че Белград ще даде своята оценка за Програмната декларация на ПДД, която предвижда промяна на Конституцията и основаване на „република БиХ“, като посочи, че всяко заиграване с разрушаване на принципите от Дейтънското споразумение би означавало големи проблеми. \r\nСръбският лидер, цитиран от  сръбския ежедневник Blic , отбеляза, че Програмната декларация на ПДД е много по-важен документ, отколкото някой би си представил и че Сърбия ще се отнесе сериозно към нея. \r\n„Ние сме една от страните-подписници, която е гарант за прилагането на Дейтънския мирен договор и мирът и стабилността са от първостепенно значение за нас. Всяко заиграване с разрушаване на принципите на Дейтън би означавало големи проблеми за всички нас“, заяви Вучич пред журналистите. \r\nТой посочва, че всяко решение в БиХ трябва да е резултат от споразумение между сърбите, хърватите и босненците, защото всичко останало не би водило в правилната посока. \r\n \r\nПредседателстващият Камарата на народите в Парламента на БиХ Никола Шпирич подчерта пред  агенция SRNA (от Република Сръбска) , че Програмната декларация  на ПДД е потвърдила, че целите на тази партия не са се променили от 1991 година, когато тя е оглавена от Алия Изетбегович и че нейното ръководство продължава да е във военните окопи, където нейните интереси за защитавали муджахидините. \r\n„Когато наскоро предупредих, че има непосредствена опасност, възгледите и позициите на членовете на отряда „Ел Муджахид“ и сегашното бошняшко политическо ръководство да съвпадат, много оцениха моето изявление като непремерено в този момент“, заяви политикът, като посочи, че в този момент се е разбрало каква е десетилетната цел на ПДД и по какъв начин тя вижда БиХ. \r\n„На сцената е, както вече предупредих, добре маскиран пълзящ шариат и това се потвърждава от Декларацията на ПДД, в която няма дори М от мултиетничност. Никой от сърбите не може да счита БиХ за своя, когато тя е направена според разбиранията на ПДД“, констатира Шпирич. \r\n„Сърбите разбират отлично какво им казаха от Конгреса на ПДД и тези, които не са били наясно досега, със сигурност ще отворят очите си. Остава международната общност да разбере посланията на своите фаворити от ПДД и да се запита кой отхвърля лозунга \"цяло от три части“ завърши Шпирич, който е бивш заместник-председател на СНСД. \r\n \r\nДори председателят на опозиционната сръбска Партията на демократическия прогрес (ПДП), Бранислав Боренович заяви, че ПДД се връща към мрачното минало и че мечтите им за Република БиХ ще останат само мъртва буква на хартията на програмната декларация, приета на партийния конгрес. \r\n„С резолюцията, приета на Конгреса, която е напълно неприемлива за сръбския народ и Република Сръбска, ПДД трайно се изключва от всякакви споразумения и потенциални коалиции с която и да е партия от Сръбска, която държи на Дейтънското споразумение и спазва конституционния ред на тази страна“, каза Боренович в писмено изявление, цитирано от  Dnevni Avaz . \r\nТой посочва, че ПДД се връща към тъмното минало, вместо да върви напред, да се модернизира и като най-голямата партия от босненския народ, работи за по-добри отношения с други нации \r\nБоренович посочи, че никаква реорганизация и регионализация на БиХ не подлежи на обсъждане. \r\n„В миналото сме имали подобни опити, като Прудското споразумение, а що се отнася до нас, Република Сръбска е постоянна категория, международно проверена и, както много пъти преди, ще устоим на опитите за създаване на единна БиХ“, категоричен е лидерът на опозицията в РС. \r\nОтносно съобщението на президента на ПДД Бакир Изетбегович, че няма да се откаже от това да замени името на Република Сръбска, Боренович изтъква, че днес, както никога досега, ясно се вижда, че онези, които се кълнат в БиХ, като ПДД, ръководят страната в напълно погрешна посока. \r\n \r\nЛидерът на основната партия на хърватите в БиХ – Хърватския демократичен съюз (ХДС) Драган Чович също смята, че идеята на ПДД е абсолютно неприемлива, тъй като БиХ е етническа разделена страна, която може да бъде управлявана само чрез федерализъм \r\n„Играта на картата с числа и „гражданство“, за да се гарантира господството на един народ, е неприемливо и рисковано за БиХ“, каза Чович пред хърватския вестник  Vecernji list , който излиза и в БиХ. \r\nКато подчерта, че трите конституционни народа трябва да бъдат равноправни, лидерът на босненските хървати посочи, че без конституционност и равноправност на хърватите няма да има и БиХ. \r\n„Ако хърватският народ изчезне от политическата сцена, страхувам се, че тогава ще бъде отворен пътят за разделението на БиХ между другите два народа“, каза Чович. \r\nВъв връзка с другите текущи проблеми в страната, Чович заяви, че споразумението за формиране на правителството, което беше подписано от лидерите на СНСД Милорад Додик и ПДД Бакир Изетбегович, не се е провалило и че е необходимо да се работи и да се създаде средата, която да бъде изпълнена изцяло, защото е съставена от седем до осем ключови елемента за функциониране на Босна и Херцеговина. \r\nСпоред него обуславянето на формирането на правителството чрез Годишния национален план (ANP) е само инструмент за блокада, защото това е технически въпрос, който се налага като политически. \r\nЧович подчерта, че избирането на двама членове на Президиума с босненски гласове е поражение за цяла БиХ, а не само за хърватите, които нямат свой представител там и затова БиХ трябва да бъде организирана по такъв начин, че и трите конституционни народа да имат свой отделен глас. \r\nТой казва, че ХДС БиХ провежда силно балансирана политика между политическо Сараево и Баня Лука и че това ще продължи и в бъдеще. \r\nЛидерът на босненските хървати подчерта, че БиХ вече се е превърнала в „гореща точка“ за мигрантите, тъй като няма инфраструктура и администрация, които да се справят с проблема. \r\n \r\nФормирането на правителство на национално ниво в Босна и Херцеговина е блокирано заради спорове между членовете на Президиума на Босна и Хецеговина.  \r\nПредставителите на хърватите и бошняците – Желко Комшич и Шефик Джаферович поставят като условие Република Сръбска, в лицето на своя представител Милорад Додик, да се съгласи с приемането на Годишен национален план за членство на страната в НАТО и по-нататъшна интеграция на БиХ в Алианса. Сърбите са категорично против и в тази връзка страната няма Съвет на министрите (правителство) близо една година след провеждането на общите избори в Босна и Херцеговина. \r\n \r\nПревод и редакция:", "date": "2019.09.16", "title": "Основната партия на босненските мюсюлмани обяви, че се бори за единна „Република БиХ“, в която ще се говори на бошняшки, сърби и хървати са скандализирани (ОБЗОР)"}
{"url": "http://www.focus-news.net/news/2019/09/16/2699186/politseyski-sluzhiteli-iznasyat-besedi-pred-roditeli-i-pedagozi-za-riska-ot-patnotransportni-proizshestviya-s-detsa-v-plovdiv.html", "text": "Полицейски служители ще запознаят родители и педагози с риска от пътнотранспортни произшествия с деца и ще отправят конкретни препоръки към тях по време на днешния първи учебен ден. Това съобщи за  Радио „Фокус“- Пловдив  говорителят на ОДМВР. Беседи за безопасно поведение на пътя ще бъдат изнесени в детски градини и в началния и гимназиални курсове на училищата – по илюстративен и демонстративен начин и чрез използване на изградени учебни площадки, пред децата ще бъдат представени различни ситуации на пътни злополуки и ще бъдат дадени практически съвети. Традиционно, в някои от училищата веднага след тържеството на първокласниците се демонстрира как се преминава безопасно по пешеходна пътека. Те преминават заедно с официалните гости. \r\nОт ОДМВР Пловдив съобщават още, че със започването на  новата учебна година мерките за пътна безопасност на децата и младежите се засилват и в тази връзка до края на месец октомври е създадена организация за провеждане на традиционната „Акция на полицията: “Децата тръгват на училище! Да ги пазим на пътя!“. По време на акцията полицейски патрули дежурят на най-критичните точки около всички училища и детски градини в Пловдив и областта. \r\nВ рамките на акцията, съвместно с представители на местната власт, в районите на всички детски и учебни заведения са извършени обследвания на сигнализацията с пътни знаци и маркировка, уличното осветление, предпазните огради, обезопасяване на входовете и др., като за всяка констатирана слабост са дадени съответните писмени предписания. \r\nПреди началото на учебната 2019/2020 година полицейските служители са провели срещи с представителите на местната власт, РИО, директори на училища и детски градини, ръководствата на частни охранителни фирми. По време на разговорите са набелязани конкретни мероприятия и са съгласувани съвместните действия по обезпечаване на обществения ред и сигурността при провеждане на днешните тържества в районите на детските и учебни заведения. Обсъдени са възможностите за допълнителни мерки за физическата защита, начините на охрана, пропускателния режим, недопускането на престъпни посегателства при откриването и по време на учебната година. От страна на полицейските инспектори са припомнени начините за бърза връзка между училищните ръководства, охранителните фирми и районните управления на Областна дирекция на МВР – Пловдив. Спрямо служителите на частните охранителни фирми е предвидено изискване да следят с повишено внимание за лица със съмнително поведение в и около охраняваните обекти, като е определен и редът за подаване на сигналите за констатирани противообществени прояви. \r\nЦветана ТОНЧЕВА", "date": "2019.09.16", "title": "Полицейски служители изнасят беседи пред родители и педагози за риска от пътнотранспортни произшествия с деца в Пловдив"}
{"url": "http://www.focus-news.net/news/2019/09/16/2699182/parvokursnitsi-polozhiha-kletva-v-meditsinskiya-universitet-vav-varna.html", "text": "Със символично полагане на клетва и обличане на бели престилки на постигналите най-добри резултати на кандидат-студентските изпити първокурсници, в Медицинския университет „Проф. д-р Параскев Стоянов“ във Варна беше открита новата академична година, предаде репортер на  Радио „Фокус“ – Варна . Тържествената церемония започна точно в 10 часа и на нея, освен академичното ръководство присъстваха още Варненският и Великопреславски митрополит Йоан, представители на местната и държавната власт, полк. доц. д-р Георги Попов от Военномедицинска академия в София и други. Представители на първокурсниците от специалностите „Медицина“, „Военен лекар“, „Дентална медицина“, „Фармация“, „Медицинска сестра“, „Акушерка“, „Рентгенов лаборант“ и „Медицински оптик“ с най-висок бал от приема положиха традиционната за първия учебен ден в МУ-Варна клетва за „посвещение в медицината“. Отличниците по медицина от Випуск 2019 Радмила Георгиева и Иван Вълкадинов облякоха бели престилки на своите нови колеги, за да ги приобщят символично към медицинското съсловие. По време на тържествената церемония беше прочетен поздравителен адрес от министъра на образованието и науката Кирил Вълчев. „Скъпи първокурсници, за мен е удоволствие да Ви приветствам с „Добре дошли!“ в Медицинския университет „Проф. Д-р Параскев Стоянов“. От сега нататък Вие сте част от динамично развиващ се, иновативен и модерен Медицински университет. От днес правите една от най-важните стъпки в живота си. Поздравявам Ви за решението да го направите в утвърдена институция, с над 60-годишна история“, каза в своето приветствено слово проф. Красимир Иванов, ректор на Медицинския университет. „Знанието е прозорец към света. Ние сме тук да Ви помогнем широко този прозорец, за да можете да откриете един нов свят, светът на науката. Предстои Ви да се срещнете с доказани експерти в своите области, които ще Ви учат не само на теория, но и на практика. Вашите преподаватели ще бъдат едни от най-изтъкнатите специалисти в областта на медицината и здравеопазването. Ще имате възможност да разширите и задълбочите интересите си и да докажете своя потенциал. Основната ни цел е да подготвим висококачествени медицински кадри и хора, които ще бъдат отговорни и взискателни, както в своята професия, така и в бъдещата си работа. През годините на Вашето обучение Ви очакват нови хоризонти и нови възможности. Изцяло от Вас зависи дали ще успеете да уловите мечтите си и да ги сбъднете. Напълно съм убеден, че един ден, когато завършвате образованието си тук, ще се поздравите за усърдието, което сте проявили през целия път. Бъдете настойчиви и никога не забравяйте, че отсега нататък за всеки от Вас ще бъде това, че е горд възпитаник на Медицински университет – Варна. Да бъдете успешни и добри в това, което правите ще удовлетвоява не само Вас, но и нас. Защото: „Prosperitas Vestra Finis Nostra“ – „Вашият успех е нашата цел“, каза още ректорът на Медицинския университет в града. \r\n \r\nДиана СТОЕВА", "date": "2019.09.16", "title": "Първокурсници положиха клетва в Медицинския университет във Варна"}
{"url": "http://www.focus-news.net/news/2019/09/16/2699191/inzh-chanka-koralska-zam-kmet-shte-prodalzhi-satrudnichestvoto-mezhdu-profesionalnata-gimnaziya-po-stroitelstvo-arhitektura-i-geodeziya-kolyo-ficheto-i-kamarata-na-stroitelite-v-balgariya.html", "text": "Вълнуващо е на първия учебен ден да се върна години назад, когато аз самата бях първокурсник в тогавашния Строителен техникум и съм с много приятни чувства, и като гледам тези млади и усмихнати деца, ми се иска отново да вляза зад вратите на това училище. Това каза пред журналисти инж. Чанка Коралста, зам.-кмет по строителство, инвестиции и регионално развитие по време на откриването на учебната година в Професионалната гимназия по строителство, архитектура и геодезия „Кольо Фичето” – Бургас, предаде репортер на  Радио „Фокус“ – Бургас  . „Не съжалявам, че избрах този път и професията, която си избрах ми дава много. Базата на училището е изцяло обновена, всичко, което е направено е в помощ на учениците, материалната база е много важна“, каза още тя и добави, че ще продължи сътрудничеството между гимназията и между Камарата на строителите, които постоянно помагат с каквото могат на училището, на възпитаниците. „Организират конкурс и за най-добър млад строител, което е прекрасно и възпитават учениците на любов към професията“, заяви Коралска. \r\nДеница ДИМИТРОВА", "date": "2019.09.16", "title": "Инж. Чанка Коралска, зам.-кмет: Ще продължи сътрудничеството между Професионалната гимназия по строителство, архитектура и геодезия „Кольо Фичето” и Камарата на строителите в България"}
{"url": "http://www.focus-news.net/news/2019/09/16/2699184/s-tarzhestven-vodosvet-za-zdrave-otkriha-akademichnata-godina-v-meditsinskiya-universitet-varna.html", "text": "С тържествен водосвет за здраве и благополучие, отслужен от Варненски и Великопреславски митрополит Йоан, днес бе открита новата академична 2019/2020 година в  Медицински университет – Варна . Ректорът проф. д-р Красимир Иванов приветства студентите, които за 58-ма поредна година прекрачиха прага на университета: „Предстои ви да се срещнете с доказани експерти в своите области, които ще Ви учат не само на теория, но и на практика. Вашите преподаватели ще бъдат едни от най-изтъкнатите специалисти в областта на медицината и здравеопазването. Ще имате възможност да разширите и задълбочите интересите си и да докажете своя потенциал. Основната ни цел е да подготвим висококачествени медицински кадри и хора, които ще бъдат отговорни и взискателни както в своята професия, така и в ежедневната си работа!“. Пожелание за попътен вятър отправи проф. Иванов, изливайки по стар български обичай вода пред входа на университета, който тази година прекрачиха над 1400 първокурсници, от които над 300 са чуждестранните студенти. За трета година МУ-Варна посрещна и първокурсниците от съвместната специалност, с ВВМУ „Н. Й. Вапцаров“ – „Военен лекар“. Модерните учебни бази за предклинична и клинична подготовка, високотехнологичното интерактивно обучение и възможностите за спорт, култура и развлечения, привличат в МУ-Варна хиляди кандидати от цял свят годишно. Медицинският университет във Варна е ориентиран към модерните и иновативни методи на обучение. Много голям акцент се поставя върху иновациите и внедряването на информационните и комуникационните технологии в учебния процес. Непрекъснато се търсят нови форми на обучение, които са в унисон с най-добрите съвременни практики в световен мащаб. Инвестициите в образователната инфраструктура и в клиничните бази за обучение също нареждат МУ-Варна сред водещите предпочитани медицински университети не само в България, но и в Европа и света. Новата академична година бе открита и във филиалите на МУ-Варна в Сливен, Велико Търново и Шумен, където се обучават студенти в специалностите „Медицинска сестра“ и „Акушерка“.", "date": "2019.09.16", "title": "С тържествен водосвет за здраве откриха академичната година в Медицинския университет Варна"}
{"url": "http://www.focus-news.net/news/2019/09/16/2699188/otkriha-tarzhestveno-novata-uchebna-godina-v-su-hristo-botev-v-selo-vetrino-kray-varna.html", "text": "Новата учебна година беше открита с тържество тази сутрин в в СУ „Христо Ботев” в село Ветрино край Варна. Това съобщиха за  Радио „Фокус“ – Варна  от Общината. Първият учебен ден бе изпълнен с много усмивки и празнично настроение. Още в ранни зори деца и родители с вълнение се отправиха към родното училище. Тържествено слово към ученици, учители, родители произнесе директорът на училището –Светлана Петрова. Тя пожела на всички успешна и ползотворна нова учебна година. Поздравление към всички присъстващи отправи и кметът на Община Ветрино д-р Димитър Димитров. Той пожела на учениците винаги да вярват в себе си, защото младостта е изпълнена с достатъчно сили за реализиране на всяка мечта. Официалното откриване на новата учебна година бе съпътствано от празнична програма, включваща много стихове и музикални изпълнения. Вълнуващ бе денят за всички. Но най-вече за най-малките, за тези, които за първи път влизат в класна стая, които за пръв път са ученици. За да им върви по вода на първокласниците, а и на всички ученици, по стара традиция директорът на училището Светлана Петрова плисна менче с вода, за да е спорна и успешна учебната година. По традиция под празничната арка, наподобяваща шестица, преминаха първокласниците, водени от своите първи учители, след което всички се отправиха към приветливите класни стаи, където ги очакваха с усмивки на лицата техните учители. По традиция на най-малките ученици – първокласниците, кметът на община Ветрино д-р Димитър Димитров връчи книжка с приказки за първолака, с пожелание никога да не губят своя детски ентусиазъм и силната си вяра в успеха.", "date": "2019.09.16", "title": "Откриха тържествено новата учебна година в СУ „Христо Ботев” в село Ветрино край Варна"}
{"url": "http://www.focus-news.net/news/2019/09/16/2699190/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Основната мюсюлманска партия в Босна и Херцеговина(БиХ)  – „Партията на демократическото действие“ (ПДД) прие декларация, в която обявява за свои дългосрочни цели създаване на „република БиХ“ и премахване на ентитетите чрез промяна на Конституцията,, а едновременно с това налагане на бошняшкия език за всички граждани.  \r\nТова предизвика остри реакции от Баня Лука, Белград и Мостар. \r\n \r\nСръбският член на Президиума на БиХ и председател на основната сръбска партия – „Съюза на независимите социалдемократи“ (СНСД) Милорад Додик, цитиран от  сараевския ежедневник Dnevni Avaz , призова представителите на всички политически партии и неправителствени организации в Република Сръбска (РС) да се съберат и да отхвърлят каквато и да е възможност за разговор по Програмната декларация на ПДД, която предвижда „република БиХ“. \r\nКакто каза той, предложението ще бъде изпратено и до парламента на РС, който да се изясни по въпроса, както и да покаже консенсус, че позициите, които идват от Сараево, няма да бъдат приети лесно. \r\nДодик смята, че е крайно време РС да мобилизира всичките си политически сили и да отхвърли категорично каквато и да е възможност за сътрудничество с партии, които постоянно пренебрегват суверенитета на другите в БиХ. \r\nДодик, коментирайки изявление на лидера на ПДД Бакир Изетбегович, че никога няма да се откаже от \"борбата срещу дискриминацията\", когато става въпрос за името Република Сръбска, заяви, че това не е нищо ново, тъй като преди това бяха отхвърлени подобни искания при далеч по-лоши обстоятелства. \r\nТой каза, че името на Република Сръбска е вписано в международен документ, като Дейтънското споразумение и че решението е взето от сръбския народ. \r\n„Ясно са ни изпратили съобщение, че не сме добре дошли в БиХ и ние няма да бъдем в тази БиХ“, каза Додик. \r\nЛидерът на босненските сърби също така оцени, че е крайно време международният фактор да разбере какво се върши в страната и че ще е ясно, че те са само на едната страна, ако не се отнасят към това, както са направили с по-ранните искания на сръбската страна. \r\nВ изказване, цитирано от белградската „Политика“, Додик посочва, че Програмната декларация на ПДД предвижда основаване на „република БиХ“ и премахване на ентитетите и заплашва стабилността в целия регион. Той е категоричен, че никаква „република БиХ“ не е възможна. \r\nСпоред думите му в интервю пред  сръбската „ТВ Пинк“ , централизирана „република БиХ“, премахване на Република Сръбска и приемане на бошняшкия език за всички граждани, каквито са посочените дългосрочни цели в декларацията на ПДД, противоречат на интересите на сръбския народ. \r\n„Никаква „република БиХ“ не е възможна. Ние имаме своята РС. Ако мюсюлманите искат да правят своя „република БиХ“, могат да го направят в петте кантона, които управляват, в РС те не могат да разчитат и на един инч“, заяви лидерът на босненските сърби. \r\n \r\nПрезидентът на Сърбия Александър Вучич, от своя страна, заяви, че Белград ще даде своята оценка за Програмната декларация на ПДД, която предвижда промяна на Конституцията и основаване на „република БиХ“, като посочи, че всяко заиграване с разрушаване на принципите от Дейтънското споразумение би означавало големи проблеми. \r\nСръбският лидер, цитиран от  сръбския ежедневник Blic , отбеляза, че Програмната декларация на ПДД е много по-важен документ, отколкото някой би си представил и че Сърбия ще се отнесе сериозно към нея. \r\n„Ние сме една от страните-подписници, която е гарант за прилагането на Дейтънския мирен договор и мирът и стабилността са от първостепенно значение за нас. Всяко заиграване с разрушаване на принципите на Дейтън би означавало големи проблеми за всички нас“, заяви Вучич пред журналистите. \r\nТой посочва, че всяко решение в БиХ трябва да е резултат от споразумение между сърбите, хърватите и босненците, защото всичко останало не би водило в правилната посока. \r\n \r\nПредседателстващият Камарата на народите в Парламента на БиХ Никола Шпирич подчерта пред  агенция SRNA (от Република Сръбска) , че Програмната декларация  на ПДД е потвърдила, че целите на тази партия не са се променили от 1991 година, когато тя е оглавена от Алия Изетбегович и че нейното ръководство продължава да е във военните окопи, където нейните интереси за защитавали муджахидините. \r\n„Когато наскоро предупредих, че има непосредствена опасност, възгледите и позициите на членовете на отряда „Ел Муджахид“ и сегашното бошняшко политическо ръководство да съвпадат, много оцениха моето изявление като непремерено в този момент“, заяви политикът, като посочи, че в този момент се е разбрало каква е десетилетната цел на ПДД и по какъв начин тя вижда БиХ. \r\n„На сцената е, както вече предупредих, добре маскиран пълзящ шариат и това се потвърждава от Декларацията на ПДД, в която няма дори М от мултиетничност. Никой от сърбите не може да счита БиХ за своя, когато тя е направена според разбиранията на ПДД“, констатира Шпирич. \r\n„Сърбите разбират отлично какво им казаха от Конгреса на ПДД и тези, които не са били наясно досега, със сигурност ще отворят очите си. Остава международната общност да разбере посланията на своите фаворити от ПДД и да се запита кой отхвърля лозунга \"цяло от три части“ завърши Шпирич, който е бивш заместник-председател на СНСД. \r\n \r\nДори председателят на опозиционната сръбска Партията на демократическия прогрес (ПДП), Бранислав Боренович заяви, че ПДД се връща към мрачното минало и че мечтите им за Република БиХ ще останат само мъртва буква на хартията на програмната декларация, приета на партийния конгрес. \r\n„С резолюцията, приета на Конгреса, която е напълно неприемлива за сръбския народ и Република Сръбска, ПДД трайно се изключва от всякакви споразумения и потенциални коалиции с която и да е партия от Сръбска, която държи на Дейтънското споразумение и спазва конституционния ред на тази страна“, каза Боренович в писмено изявление, цитирано от  Dnevni Avaz . \r\nТой посочва, че ПДД се връща към тъмното минало, вместо да върви напред, да се модернизира и като най-голямата партия от босненския народ, работи за по-добри отношения с други нации \r\nБоренович посочи, че никаква реорганизация и регионализация на БиХ не подлежи на обсъждане. \r\n„В миналото сме имали подобни опити, като Прудското споразумение, а що се отнася до нас, Република Сръбска е постоянна категория, международно проверена и, както много пъти преди, ще устоим на опитите за създаване на единна БиХ“, категоричен е лидерът на опозицията в РС. \r\nОтносно съобщението на президента на ПДД Бакир Изетбегович, че няма да се откаже от това да замени името на Република Сръбска, Боренович изтъква, че днес, както никога досега, ясно се вижда, че онези, които се кълнат в БиХ, като ПДД, ръководят страната в напълно погрешна посока. \r\n \r\nЛидерът на основната партия на хърватите в БиХ – Хърватския демократичен съюз (ХДС) Драган Чович също смята, че идеята на ПДД е абсолютно неприемлива, тъй като БиХ е етническа разделена страна, която може да бъде управлявана само чрез федерализъм \r\n„Играта на картата с числа и „гражданство“, за да се гарантира господството на един народ, е неприемливо и рисковано за БиХ“, каза Чович пред хърватския вестник  Vecernji list , който излиза и в БиХ. \r\nКато подчерта, че трите конституционни народа трябва да бъдат равноправни, лидерът на босненските хървати посочи, че без конституционност и равноправност на хърватите няма да има и БиХ. \r\n„Ако хърватският народ изчезне от политическата сцена, страхувам се, че тогава ще бъде отворен пътят за разделението на БиХ между другите два народа“, каза Чович. \r\nВъв връзка с другите текущи проблеми в страната, Чович заяви, че споразумението за формиране на правителството, което беше подписано от лидерите на СНСД Милорад Додик и ПДД Бакир Изетбегович, не се е провалило и че е необходимо да се работи и да се създаде средата, която да бъде изпълнена изцяло, защото е съставена от седем до осем ключови елемента за функциониране на Босна и Херцеговина. \r\nСпоред него обуславянето на формирането на правителството чрез Годишния национален план (ANP) е само инструмент за блокада, защото това е технически въпрос, който се налага като политически. \r\nЧович подчерта, че избирането на двама членове на Президиума с босненски гласове е поражение за цяла БиХ, а не само за хърватите, които нямат свой представител там и затова БиХ трябва да бъде организирана по такъв начин, че и трите конституционни народа да имат свой отделен глас. \r\nТой казва, че ХДС БиХ провежда силно балансирана политика между политическо Сараево и Баня Лука и че това ще продължи и в бъдеще. \r\nЛидерът на босненските хървати подчерта, че БиХ вече се е превърнала в „гореща точка“ за мигрантите, тъй като няма инфраструктура и администрация, които да се справят с проблема. \r\n \r\nФормирането на правителство на национално ниво в Босна и Херцеговина е блокирано заради спорове между членовете на Президиума на Босна и Хецеговина.  \r\nПредставителите на хърватите и бошняците – Желко Комшич и Шефик Джаферович поставят като условие Република Сръбска, в лицето на своя представител Милорад Додик, да се съгласи с приемането на Годишен национален план за членство на страната в НАТО и по-нататъшна интеграция на БиХ в Алианса. Сърбите са категорично против и в тази връзка страната няма Съвет на министрите (правителство) близо една година след провеждането на общите избори в Босна и Херцеговина. \r\n*** \r\n Офисът на Европейския съюз в Косово обяви, че Прищина изпълня всички необходими условия за визова либерализация и че макар държавите-членки да имат последната дума по въпроса, „върховният представител на ЕС (Федерика) Могерини е заявила по време на среща в Хелзинки, че Европейската комисия е препоръчала на Съвета, че е време да вземе решение за визовата либерализация за Косово“, пише прищинският ежедневник  Zeri . \r\nВ отговор на документа, от офиса на ЕС в Прищина казват още, че Могерини е изразила убеждение, че е време за хората в Косово да получат визова либерализация. В същото време обаче, предупреждават от мисията на ЕС, е важно Косово да демонстрира продължителни усилия за поддържане на върховенството на закона, както и контрол върху миграцията и сигурността. \r\n*** \r\n  „Сега за първи път Сърбия има партньор в лицето на американското правителство, който е готов да я изслуша по най-трудните въпроси, дори ако по тях никога не бъде постигнат договор. Няма да съм президент на страна, която има Америка за враг. В Сърбия имаше много кръв и разпад, искаме работа, пътища и да живеем по-добре. И затова ви моля да разберете този наш призив. Тези послания бяха изпратени в неделя от сръбския президент Александър Вучич до напускащия посланик на САЩ Кайл Скот, както и до Вашингтон като цяло. Относно подновяването на приятелството и съюза с Америка, Вучич говори на символично място, в Пранджани, отбелязвайки 75-годишнината от началото на операция „Халиард“, по време на която 500 съюзнически пилота бяха спасени във Втората световна война, повечето американци, пише белградският ежедневник  „Вечерне новости“ . \r\nСръбският президент също така предупреди САЩ: \r\n„Ще представя по друг начин уравнението, което беше зададено от Скот в речта му, че по време на Слободан Милошевич сме имали лоши отношения. Как успяхме след величественото съюзничество с американците в Първата и Втората световни войни да ги направим от големи –приятели – неприятели? САЩ трябва да се запитат дали те, чрез своите глобални сблъсъци с някои велики сили, не са жертвали един от най-големите и най-лоялните си съюзници и не са застанали на страната на всички останали в бивша Югославия по не съвсем ясни съображения“. \r\nВучич даде да се разбере, че Сърбия, заради жертвите си в борбата срещу фашизма, няма да позволи преразглеждане на историята: \r\n„Няма да позволим нападнатият сръбски народ впоследствие да бъде обявен за фашистки слуги и агресор на тези територии. В света има само четири нации, които пропорционално на населението са платили по-висока цена за свобода в този конфликт от сърбите“. \r\nТой припомни, че през Втората световна война сърбите са се вдигнали на борба не само в Сърбия, но и в Хърватия и Босна и Херцеговина, а са доказали своята антифашистка ангажираност чрез борбата на партизанските отряди из цяла Югославия и действията на Югославската армия, която и чрез мисията за спасяване на съюзническите пилоти е показала съпротивата си срещу окупатора.  \r\n„В неделя беше трогателно да наблюдаваме прегръдките на потомците на спасените и онези, които са се жертвали за спасението“. Това отбеляза и посланик Скот, който пред повече от 7 хиляди души, събрали се на хълма Галович, заяви: \r\n„Героизмът на сърбите в Пранджани е един от най-ярките моменти на смелост във Втората световна война. САЩ никога няма да го забравят. Нека споменът за този героизъм служи като блестящ пример за бъдещето. Ние се молим ужасите на войната никога повече да не докоснат почвата на Сърбия“. \r\nВучич коментира също и оставката на съветника по национална сигурност на Белия Дом Джон Болтън, като заяви, че ще продължи разговорите с американската администрация, за да намери общ знаменател с тях, както и с албанците, за обезпечаване на траен мир. \r\n*** \r\n  Гърците продължават да са подозрителни към Европейския съюз 38 години след присъединяването си, но вярват още по-малко на САЩ, независимо от близките връзки между правителствата в последно време, показва проучване на общественото мнение на YouGov, пише гръцкият вестник  Protothema . \r\nАнкетата е проведена в 14 страни за неправителствената организация „Европейски съвет за външни отношения“ и показва, че 26% от гражданите на Гърция смятат, че нито ЕС, нито тяхното правителство представлява националните интереси в международната търговия адекватно – най-високият показател сред всички страни-членки на Съюза. Само чехите имат по-ниски очаквания. \r\nВъв всички изследвани страни доверието към ЕС е по-голямо, отколкото към САЩ, като разликата в Гърция е по-малка от тази в другите страни. Гърция също има най-висок процент на отхвърляне, както на ЕС, така и на САЩ – 58%.Но тя е една от само трите държави (заедно с Австрия и Словакия), където процентът на онези, които смятат, че страната им трябва да подкрепи Русия, е по-голям от тези, които биха подкрепили ръководената от САЩ коалиция (7 процента срещу 5 процента). \r\nГърция е и страната с втория най-висок процент защитници на неутралитета, както в теоретична конфронтация между САЩ и Русия, така и между САЩ и Китай. \r\nГърците са най-големите привърженици на присъединяването към ЕС на всички страни от Западните Балкани през следващото десетилетие с 46%, въпреки че не беше посочено дали това включва Северна Македония. \r\nОколо 70 процента от гърците смятат, че Европа не е направила достатъчно, за да сложи край на войната в Сирия - най-много сред страните от ЕС - докато 42 процента от холандците смятат, че Европа е направила всичко възможно, за да помогне.", "date": "2019.09.16", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/09/16/2699193/tarzhestveno-be-otkrita-novata-uchebna-godina-v-nachalno-uchilishte-vasil-drumev-v-pazardzhik.html", "text": "Тържествено бе открита новата учебна година в Начално училище „Васил Друмев“ в Пазарджик, предаде репортер на  Радио „Фокус“-Пазарджик . Около 60 са настоящите първокласници, които с вълнение и трепет прекрачиха прага на началното училище. По време на празничното тържество малки първолаци рецитираха стихчета, посветени на знанието. За първи път те чуха и училищния звънец. Тържествено слово по случай началото на  учебната година произнесе директорът на  учебното заведение Илияна Чалъкова. Тя определи  учителите като „ваятели на човешките личности“ и пожела на децата да научат едни от най-важните си житейски уроци именно в училище.  Всички ученици преминаха по килим, обсипан с шестици. Последва опознаване на класните стаи, където на учениците бяха представени и техните учебници и помагала. Изцяло нови са и чиновете и столчетата на първолаците. \r\nАлбена ЖИЛЕКОВА", "date": "2019.09.16", "title": "Тържествено бе открита новата учебна година в Начално училище „Васил Друмев“ в Пазарджик"}
{"url": "http://www.focus-news.net/news/2019/09/16/2699189/s-moleben-zapochna-novata-uchebna-godina-v-pernik.html", "text": "С молебен и водосвет за здраве в църквата „Св. Иван Рилски” започна новата учебна година в Перник. Това съобщиха от пресцентъра на  Областна администрация - Перник . \r\nЗа здравето, благоденствието, и просперитета на експертите и работещите в сферата на образованието, както и на обучаващите се в начален, гимназиален и прогимназиален етап, се помолиха областният управител Ирена Соколова, кметът на Община Перник Вяра Церовска, народни представители и граждани. \r\nВсички заедно отправиха молитвите си за успешна учебна година, изпълнена с добри новини и начинания в науката и полето на знанието.", "date": "2019.09.16", "title": "С молебен започна новата учебна година в Перник"}
{"url": "http://www.focus-news.net/news/2019/09/16/2699195/remonti-za-550-000-leva-sa-izvarsheni-v-23-uchilishta-i-12-detski-gradini-vav-varna-predi-16-ti-septemvri-varna.html", "text": "Преди старта на новата учебна година във Варна ремонти са били извършени в 23 училища и 12 детски градини на територията на града. Общо изразходваните средства възлизат на 550 000 лв. Това каза в интервю за  Радио „Фокус“ – Варна  директорът на Дирекция „Образование и младежки дейности“ Лилия Христова. По думите й, някои от по-значимите ремонти включват поставяне на топло и хидроизолация  на покрив в ОУ „Ангел Кънчев“ и  Средно училище за хуманитарни науки и изкуства „К. Преславски“ – Варна. Хидроизолация на покрива и монтаж на стенни вентилационни решетки за отвори на подпокривно пространство са извършени и в сградата на ОУ „Цар Симеон І“. Ремонтиран е и покривът на топла връзка към физкултурен салон на ОУ „Добри Войников“, доставени са и са монтирани водогрейни котли в сградите на СУ „Св. Климент Охридски“ и ОУ „Черноризец Храбър“. В ОУ „Антон Страшимиров“ са подменени врати на класни стаи, а в ОУ „Васил Друмев“ е извършен ремонт на физкултурен салон, както текущ ремонт на филиал за обучение на първи клас. В Средношколското общежитие в града е направена подмяна на PVC дограма и алуминиеви врати, както и цялостен ремонт на занималня и санитарни помещения в сгради на ЦПЛР. Продължава ремонтът по преустройство и смяна на предназначение на столова в зала за културни мероприятия в Първа езикова гимназия на стойност 1224485 лв. с ДДС. По ОП „Региони в растеж“, размерът на финансирането  за училищни ремонти е 16 171 529 лв. Приключили са ремонтните дейности в VII  СУ „Найден Геров“, СУ „Пейо Кр. Яворов“, ОУ „Никола Вапцаров“, ОУ „Стефан Караджа“  и в 3 детски градини- ДГ  1 „Светулка“, ДГ 12 „Ян Бибиян“, ДГ 41 „Първи юни“. Обектите са въведени в експлоатация.  Предстои завършването на ремонтните дейности на СУ „Димчо Дебелянов“, I ОУ „Св. Княз Борис I“, ОУ „К. Арабаджиев“, обясни Лилия Христова. \r\nДиана СТОЕВА", "date": "2019.09.16", "title": "Ремонти за 550 000 лева са извършени в 23 училища и 12 детски градини във Варна преди 16-ти септември Варна"}
{"url": "http://www.focus-news.net/news/2019/09/16/2699198/zhitelite-na-shest-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от населените места Манолско Конаре, Церетелево, Черноземен, Иганово, Климент и Войнягово. Не е посочен краен срок за отстраняване на авариите. \r\nС нарушено водоподаване днес са също абонатите от кв. „Парчевич“ в град Раковски и кв. „Св. Георги“ в Асеновград. Екипите на водоснабдителното дружество отстраняват аварии в района на улиците „Гълъбец“ в град Карлово, ул. „Стряма“ в град Клисура, също в района на ул. „Акад. Петър Динеков“ в град Пловдив. \r\nТони МИХАЙЛОВ", "date": "2019.09.16", "title": "Жителите на шест села в Пловдивска област са с нарушено водоподаване заради аварии"}
{"url": "http://www.focus-news.net/news/2019/09/16/2699194/novata-uchebna-godina-beshe-tarzhestveno-otkrita-v-26-te-uchilishta-na-teritoriyata-na-obshtina-kazanlak.html", "text": "Новата учебна година беше тържествено открита в 26-те училища на територията на община Казанлък, предаде кореспондент на  Радио „Фокус” . 22 от учебните заведения са общински, като две от тях са средищни, а четири са държавни. Над 680 са първокласниците, които ще прекрачат прага на училищата в общината.  \r\nКметът Галина Стоянова бе в Професионалната гимназия по транспорт и транспортен мениджмънт, където обяви, че през учебната 2019/2020 година предстои сградата на гимназията да бъде реновирана. Към най-големите ученици на училището Стоянова се обърна с препоръката да бъдат пример за тези, които за първи път прекрачват прага на това училище. „Това е красотата на първия учебен ден, в който срещате приятелите и съучениците си. Вие трябва да дадете пример на тези, които за първи път ще прекрачат училищния праг. Вие идвате на училище в едно от най-хубавите места на Казанлък, в подножието на прак „Тюлбето”, пазете местата, където излизате в междучасие, там където си почивате и където споделяте приятелствата си, защото на тези места за първи път ще започнат да споделят срещите си вашите по-малки съученици. Защото обичта и милостта към града, си личат от личния пример, който ще дадете на по-малките“, посочи тя. На учителите Стоянова пожела да имат търпение и сила да предадат знанията и личния си опит във възпитанието на децата, защото те ще ги наследят и трябва да имат добър пример. \r\nПрез летните месеци със средства в размер на близо половин милион лева от Инвестиционната програма за 2019 година на Община Казанлък са извършени ремонтни дейности в учебни и детски заведения. С 215 983 лева са извършени ремонтни дейности по покрива и фасадата на детска градина „Славейче”. Подменена е част от дограмата и е направена изолация. В детска ясла „Пролет” и детска градина „Юрий Гагарин” са извършени дейности по облагородяване на детските площадки в рамките на 96 052 лева. Извършен е и ремонт на отоплителната инсталация в Детския комплекс, като са подменени тръбната мрежа и горивната база в сградата, прокарана е и газификация. Общата стойност на дейностите е 49 856 лева. Основно е ремонтирана оградата на Природо – математическа гимназия „Никола Обрешков“ на обща стойност 16 229 лева. Със средства в размер на 120 хиляди лева е направен ремонт на санитарните възли на Хуманитарна гимназия „Св. св. Кирил и Методий”, както и на физкултурния салон, който се ползва от учениците на гимназията и от учениците на Основно училище „Мати Болгария”.  \r\nПрез 2018 година по проект „Обновяване на образователната инфраструктура в Община Казанлък“ е извършен цялостен ремонт на пет училища и три детски градини в населени места, обновено е и най-голямото учебно заведение в Казанлък Средно училище „Екзарх Антим Първи“. \r\nСлавяна ГАЙДАРОВА", "date": "2019.09.16", "title": "Новата учебна година беше тържествено открита в 26-те училища на територията на община Казанлък"}
{"url": "http://www.focus-news.net/news/2019/09/16/2699196/prezidentat-na-iran-badeshteto-na-siriya-prinadlezhi-na-neyniya-narod.html", "text": "Бъдещето на Сирия принадлежи на нейния народ, заяви президентът на Иран Хасан Роухани, цитиран от  „Анадолската агенция“ . \r\nТой говори пред репортерите преди да отлети за Анкара, където ще участва в тристранната среща с лидерите на Русия и Турция за Сирия. \r\n„Освен стабилността и сигурността на региона, надявам се, че тристранната среща на върха в Анкара ще предприеме ефективни стъпки и че трите страни могат да се споразумеят да помогнат на хората и бъдещето на Сирия“, каза той. \r\n„Винаги сме подчертавали, че бъдещето на Сирия принадлежи на хората на тази страна и други държави трябва да помагат на сирийския народ в това отношение“, добави президентът на Ислямската република, като припомни, че форума в понеделник ще бъде петата среща на този формат през последните две години и половина, подчертавайки, че трите държави „са гаранти на прекратяването на огъня в Сирия“. \r\nРоухани каза, че борбата с тероризма и противодействието на чуждата намеса в Сирия, връщането на сирийските бежанци, възстановяването и конституционната реформа, както и изборите през 2021 г. са сред важните въпроси, които ще бъдат обсъдени с лидерите на Русия и Турция. \r\nИранският президент заяви, че все още има части от Сирия, които са изправени пред проблеми, включително региона на изток от река Ефрат и добави, че незаконното присъствие на САЩ нарушава мира в Сирия. \r\nТой каза, че основните тревоги на трите държави-гаранти са намесата и агресията на Израел в Сирия и подкрепата му за терористите, както и атаките срещу сирийския народ и инфраструктура. \r\nРоухани посочи, че САЩ подкрепят Саудитска Арабия и ОАЕ в Йемен, като им доставят оръжие. \"Ако искаме пълна сигурност в региона, намесата на САЩ трябва да спре.\" \r\nПо думите на иранския лидер, отношенията на Техеран с Москва и Анкара са „много приятелски“. \r\n„Готови сме да имаме приятелски отношения с всички наши съседи. Най-добрият начин да разрешим икономическите проблеми на страната ни е да имаме тесни икономически връзки със съседите си“, завърши той. \r\n \r\nПревод и редакция:", "date": "2019.09.16", "title": "Президентът на Иран: Бъдещето на Сирия принадлежи на нейния народ"}
{"url": "http://www.focus-news.net/news/2019/09/16/2699200/viliola-lyubenova-direktor-na-ppmg-nancho-popovich-shumen-za-nas-novata-uchebna-godina-e-uspeshna-kato-priem.html", "text": "За нас новата учебна година е успешна като прием, каза пред  Радио „Фокус“- Шумен  Вилиола Любенова, директор на ППМГ „Нанчо Попович“- Шумен. В учебното заведение ще се обучават 805 ученици, разпределени в 31 паралелки. Всички паралелки в осмите класове са запълнени с максимален брой ученици. В пети клас има две паралелки с 52 ученици. Кадровият потенциал на училището е много добър и на ниво, каза още Вилиола Любенова. „В гимназията работят 55 педагогически специалисти – всички с квалификации, трима са с докторска степен. „Посрещаме новата учебна година успешно, дано да я изпратим още по-успешна от предишната. На всички наши ученици и учители пожелавам успешна, спокойна и щастлива учебна година“, каза Вилиола Любенова. \r\nИвелина ИВАНОВА", "date": "2019.09.16", "title": "Вилиола Любенова, директор на ППМГ „Нанчо Попович“- Шумен: За нас новата учебна година е успешна като прием"}
{"url": "http://www.focus-news.net/news/2019/09/16/2699197/gimnaziyata-za-chuzhdi-ezitsi-vasil-levski-v-burgas-otkri-novata-uchebna-godina.html", "text": "Гимназия за чужди езици „Васил Левски“ откри новата учебна година, предаде репортер на  Радио „Фокус“ – Бургас . На събитието присъстваха много ученици, родители, учители, както и синът на скулптора на паметника „Пушкин“ в Бургас Велин Задгорски. „Тъй като вашето училище има концентрирано обучение на руски език, искам да кажа нещо за работата на моя баща – Петко Задгорски, създателят на паметника „Пушкин“ в Бургас. Неговото основно занимание беше живописта. Заедно с моята съпруга успяхме през 1990 година да обхванем около 700 произведения на баща ми, които успях да каталогизирам, но най-голямото му постижение беше паметника на Пушкин“, сподели Велин Задгорски. По думите му баща му Петко Задгорски е харесвал поезията на Пушкин, което го е подтикнало да направи два модела за паметника му, един от които е бил одобрен от комисията в София, така той е бил натоварен със задачата да направи паметника на Пушкин. \r\nМария КУРТЕВА", "date": "2019.09.16", "title": "Гимназията за чужди езици „Васил Левски“ в Бургас откри новата учебна година"}
{"url": "http://www.focus-news.net/news/2019/09/16/2699204/dni-na-ruskata-klavirna-muzika-shte-se-provedat-v-burgas.html", "text": "Незабравима среща с най-големите композитори в руската музика ще имат ценителите на класиката в Бургас. Това ще се случи днес в зала „Петя Дубарова“ на Културен център „Морско казино“, съобщиха от пресцентъра на  Община Бургас . Концертът е част от XIV – то издание на проявта „Дни на руската клавирна музика“. В проиграмата са включени Серенада в 4 части на Чайковски и Соната № 2 на родоначалника на руската оперна класика, Сергей Прокофиев. Участие в инициативата ще вземат популярното клавирно дуо Рада Чомакова – Красимира Червенкова и Димитър Кънчев. Входът е свободен. Инициативата се реализира от Черноморски институт – Бургас с подкрепата на Община Бургас.", "date": "2019.09.16", "title": "Дни на руската клавирна музика ще се проведат в Бургас"}
{"url": "http://www.focus-news.net/news/2019/09/16/2699205/22-800-kasa-tsigari-sa-zadarzhani-ot-mitnicheski-sluzhiteli-na-mp-kalotina.html", "text": "1140 кутии (22 800 къса) цигари задържаха митнически служители от ГД „Митническо разузнаване и разследване“ на МП „Калотина“. Това съобщиха от пресцентъра на  Агенция „Митници“ . На 12 септември 2019 г. митническите служители отклоняват за рентгенова проверка излизащ от страната товарен автомобили. При сканирането са набелязани области с кухини в кабината на шофьора с необичайна плътност, а при физическия контрол митническите служители установяват, че там са укрити тютюневи изделия с валиден български бандерол от няколко различни марки с общо количество 1140 кутии  - 22 800 къса цигари. На шофьора – български гражданин, е съставен акт за установяване на административни нарушения. \r\nПрез последния месец при други четири изходящи проверки на МП „Калотина“ са задържани  общо около 11 000 къса тютюневи изделия и близо 7 кг нарязан тютюн, като част от цигарите също са били с български бандерол.", "date": "2019.09.16", "title": "22 800 къса цигари са задържани от митнически служители на МП „Калотина“"}
{"url": "http://www.focus-news.net/news/2019/09/16/2699192/za-164-ti-pat-be-otkrita-novata-uchebna-godina-v-su-sv-sv-kiril-i-metodiy-v-smolyan.html", "text": "За 164-ти път бе открита новата учебна година в СУ „Св. св. Кирил и Методий“ в Смолян, предаде репортер на  Радио „Фокус“ – Смолян . На празника присъстваха зам.-кметът на Смолян Венера Аръчкова, Лидия Парпулева – старши експерт за обучение в начален етап към Регионално управление на образуванието – Смолян, директорът на ОДМВР – Смолян ст. комисар Николай Димов, много ученици, учители, родители и гости. Празникът започна с вдигане на националния трибагреник под звуците на химна на Република България и с представяне знамето на училището. \r\nПред всички присъстващи директорът на училището Росица Шехова заяви, че първият учебен ден е като национален празник за всички ученици, учители, родители, баби и дядовци. „Първият учебен ден е денят, в който се сплотяваме в общности – класове, училища, нация. Готови сме да продължим напред, а видимо в този ден най-развълнувани и почитани са първокласниците. Те тази година са 3 паралелки, общо 55 деца“, посочи Шехова. Тя се обърна специално към първокласниците и отбеляза, че днес те стават част от голямо семейство на СУ „Св. св. Кирил и Методий“. „Бъдете здрави, любознателни и упорити и ще успеете като всички зрели и стабилни хора. Нашето много старо училище е младо заради вас – първокласниците и младите хора на града, които срещат тук науката, приятелите, любовта, реализират себе си. Поколение след поколение децата и младежите на Смолян израстват обгрижвани от педагози в нашето родно училище“, допълни Шехова. Тя подчерта, че са горди с устойчивите резултати на учениците, постигнати на държавни зрелостни изпити, национални външни оценявания, олимпиади и състезания. Екипът на училището успешно реализира образователни проекти, а за учебната 2018-2019 година, резултатите на възпитаниците им, го наредиха на челните места, по хуманитарни науки традиционно училището е първо в областта. „Успешно реализираме множество проекти, три форми на обучение, подобряваме образователните услуги за ученици със специални образователни потребности, организираме целодневно обучение за ученици от първи до седми клас, работим по всички национални програми и проекти по програмата „Еразъм“, както и по оперативни проекти на страната ни. Това разширява многократно възможностите за реализация на нашите ученици. Мисията на нашето училище е да се научим да учим. Това не е просто слогън, това е логиката на живота. На тази логика са подвластни всички наши ученици, учители и родители. Стремежът ни е да се утвърждава компетентностен подход, да се утвърждават форми на обучение, които да развиват функционалната грамотност на нашите ученици. Ние се стараем да бъдем в крак с новото време и ще дадем пълноценна образователна услуга на всички възпитаници“, каза още Росица Шехова. \r\nЗам.-кметът на Смолян Венера Аръчкова поздрави ученици, учители и родители от свое име и името на кмета Николай Мелемов. „По традиция този ден е празничен. Вълнуващо събитие, съчетаващо в едно ентусиазма на младостта и силата на мъдростта. С него е свързан стремежът на българина към просвета и наука, към духовността, която ни съхранява като народ и държава. Динамичното време, в което живеем, изисква образовани и находчиви млади хора. Основите на европейското настояще и бъдеще на нашата страна се градят в българското училище, за което са необходими усилията и личният принос на всеки педагогически специалист, ученик и родител. Няма съмнение, че учителите, техните възпитаници и родителската общност в Община Смолян ще отговорят достойно на съвременните предизвикателства. За да има модерна и просперираща България!“, каза още в словото си Венера Аръчкова. \r\nЛидия Парпулева от РУО – Смолян също пожела на учениците здрави и всеки ден в училище да бъде ден за щастие и знание. На учителите пожела здраве, професионални успехи, лична удовлетвореност и много щастливи мигове с учениците. \r\nСлед отправените поздрави и кратката програма от учениците, първокласниците, последвани от по-големите ученици прекрачиха прага на училището и чуха първия училище звънец. \r\nНели ГЕРГЬОВСКА", "date": "2019.09.16", "title": "За 164-ти път бе открита новата учебна година в СУ „Св. св. Кирил и Методий“ в Смолян"}
{"url": "http://www.focus-news.net/news/2019/09/16/2699202/tass-liderite-na-rusiya-iran-i-turtsiya-shte-obsadyat-idlib-severoiztochna-siriya-i-protsesa-na-politichesko-razreshavane-na-siriyskata-voyna.html", "text": "Лидерите на Русия, Иран и Турция Владимир Путин, Хасан Роухани и Реджеп Таийп Ердоган ще обсъдят на 16 септември ситуацията в Идлиб и Североизточна Сирия, както и процеса на политическо разрешаване на сирийския конфликт. Тристранната среща на върха ще се проведе в Анкара.  Предишния път подобно събитие в турската столица се проведе в президентския дворец в квартал Бештепе. Според кабинета на президента на Турция обаче този път срещата ще се проведе в историческия дворец Чанкая, който преди това е бил резиденция на турския премиер, както и на президента на републиката до 2014 г., отбелязва  ТАСС . \r\nТристранната среща в Анкара ще бъде пета между президентите на страните-гаранти на астанинския процес. Първата среща на върха на Руската федерация, Иран и Турция за Сирия се проведе през ноември 2017 г. в Сочи. Според резултатите от нея държавните глави заявиха, че създаването на зони на деескалация в Сирия не трябва да подкопават териториалната цялост и да нарушават суверенитета на страната, а също така призоваха сирийското правителство и опозиционните сили да участват в Конгреса на националния диалог на Сирия (идеята беше изразена от руския президент Владимир Путин през октомври 2017 г. на Валдайския форум). След това президентите на трите държави проведоха преговори за разрешаване на сирийския конфликт в Анкара (през април 2018 г.), Техеран (през септември 2018 г.) и Сочи (през февруари 2019 г.). \r\nКакто заяви пред репортерите помощникът на руския президент Юрий Ушаков, по време на срещата в Анкара „лидерите ще обсъдят и въпроси, свързани с напредването на политическия процес, който сирийците провеждат с помощта на ООН“. Представителят на Кремъл добави, че „важна стъпка по този път ще бъде завършването на процеса на формиране и стартирането на Конституционния комитет“. Освен това Путин, Роухани и Ердоган ще обсъдят хуманитарната ситуация, въпросите за подпомагане на бежанците, възстановяване на основна инфраструктура в Сирия и продължаване на хуманитарното разминиране. Предвижда се след разговорите държавните глави да приемат съвместно изявление и да се обърнат към представители на медиите. \r\n \r\n Срещи в Анкара \r\n \r\nСпоред помощника на президента срещата на върха Русия-Иран-Турция ще бъде предшествана от отделни двустранни срещи между Путин и неговите турски и ирански колеги, по време на които също ще бъдат засегнати някои аспекти, свързани с разрешаването на сирийския конфликт. \r\nКонкретно, отбеляза Ушаков, се планира в разговор с президента на Иран „освен „сверяване на часовниците“ за Сирия да се засегнат и някои въпроси от двустранното сътрудничество и, естествено, да се обсъди ситуацията около Съвместния всеобхватен план за действие (СВПД) по иранската ядрена програма“. \r\nПутин и Ердоган от своя страна ще обсъдят въпросите около военно-техническото сътрудничество между Русия и Турция. Говорейки за дневния ред на тази среща, Ушаков припомни, че „тези дни завърши трансферът на оборудване и имущество, свързани с ракетните системи С-400 „Триумф“. Той също не изключи президентите на Русия и Турция да обсъждат други въпроси, свързани с новите договори за доставка на руско оръжие. \r\n \r\n Път към четиристранна среща на върха \r\n \r\nМосква разчита, че срещата на върха за Сирия в Анкара ще отвори пътя за провеждане на среща в истанбулския формат с участието на Русия, Германия, Турция и Франция. \r\n„Можем да кажем, че тристранната среща може да открие пътя и за друга среща, вече в истанбулския формат, с участието на Меркел и Макрон. Но все още е рано да говорим за това“, отбеляза Ушаков. \r\nМиналата седмица турският президент Ердоган също обяви възможността за провеждане на нова среща на върха на Русия, Германия, Турция и Франция относно разрешаването на сирийския конфликт в републиката през октомври. Според него сред темите на очакваната октомврийска четиристранна среща са ситуацията в Идлиб и положението с бежанците. \r\nМеждувременно през юли официалният представител на президента на Турция Ибрахим Калън обяви, че четиристранната среща на върха в Истанбул за Сирия ще се проведе преди Общото събрание на ООН, чиято редовна сесия ще бъде открита на 17 септември. Общият дебат ще започне на 24 септември. \r\nПредишната среща на върха за Сирия в истанбулски формат се проведе през октомври 2018 г. Участниците в срещата потвърдиха, че подкрепят политическо и дипломатическо решение на кризата. Лидерите на квартета призоваха за увеличаване на хуманитарната помощ за сирийците и възстановяване на унищожената инфраструктура. \r\n \r\nПревод и редакция:", "date": "2019.09.16", "title": "ТАСС: Лидерите на Русия, Иран и Турция ще обсъдят Идлиб, Североизточна Сирия и процеса на политическо разрешаване на сирийската война"}
{"url": "http://www.focus-news.net/news/2019/09/16/2699210/delegatsiya-na-komisiyata-po-vanshna-politika-v-parlamenta-na-albaniya-shte-bade-na-ofitsialno-poseshtenie-v-balgariya.html", "text": "Делегация на Комисията по външна политика в парламента на Република Албания, водена от нейния председател Мими Кодели, ще бъде на официално посещение в България на 17 и 18 септември 2019 г. Това съобщиха от пресцентъра на  Народното събрание . Заместник-председателят на Народното събрание Кристиан Вигенин ще се срещне с чуждестранните гости на 17 септември 2019 г. в 10.00 часа в зала „Запад“ на парламента.  \r\nВ 10.45 часа, албанските парламентаристи ще разговарят с народните представители от Комисията по външна политика и в 12.00 часа – с депутати от Комисията по европейските въпроси и контрол на европейските фондове. Програмата на посещението същия ден предвижда още срещи на Мими Кодели с председателя на Комисията по отбрана в Народното събрание ген. Константин Попов и с министъра на външните работи Екатерина Захариева.  \r\nНа 18 септември 2019 г. председателят на Комисията по външна политика на парламента на Република Албания Мими Кодели ще разговаря с министъра на отбраната Красимир Каракачанов.", "date": "2019.09.16", "title": "Делегация на Комисията по външна политика в парламента на Албания ще бъде на официално посещение в България"}
{"url": "http://www.focus-news.net/news/2019/09/16/2699199/zapochna-novata-uchebna-godina-v-7-detski-i-13-uchebni-zavedeniya-v-rayon-severen-na-gr-plovdiv.html", "text": "Дадоха началото на новата 2019/2020 учебна година в 7 детски и 13 учебни заведения в район „Северен“, съобщиха за  Радио „Фокус“- Пловдив  от администрацията на района.  Шест са иновативните училища в района, в две от детските заведения се прилага Монтесори педагогиката. На територията на района се намират и трите езикови гимназии. \r\nДве училища в района ще честват юбилеи тази година. Това са Общинско училище „Йордан Йовков“, който тази година празнува 80 години от основаването си и СУ „Христо Данов“, който ще чества 170 г. от основаването си.", "date": "2019.09.16", "title": "Започна  новата учебна година в 7 детски и 13 учебни заведения в район „Северен“ на гр. Пловдив"}
{"url": "http://www.focus-news.net/news/2019/09/16/2699208/duo-kolazh-predstavya-melodii-s-dah-na-smola-na-mezhdunarodniya-festival-na-mladite-v-izkustvoto-via-pontika-v-balchik.html", "text": "Дуо „Колаж” представя „Мелодии с дъх на смола” на Международния фестивал на младите в изкуството „Виа Понтика”, който се провежда в Балчик. Това съобщи Красимира Димитрова, експерт „Връзки с обществеността“ на фестивала, предаде кореспондентът на  Радио „Фокус” – Варна . Уникалният спектакъл „Мелодии с дъх на смола” ще започне в 18.00 часа в храма „Св. св. Константин и Елена” (Гръцката църква) в Балчик. Нона Кръстникова – сопран, и Мария Русева – пиано, ще поведат посетителите на концерта с произведения на Морис Равел и Едвард Григ по пътя на кехлибара. Заедно с красивата музика, те ще се докоснат и до интересни факти и легенди, представени на български и английски език. Пътят на кехлибара - един от важните търговски пътища в Европа, който тръгва от Балтийско море и намира пристан в Средиземноморието.  \r\nВ 20.00 часа е началото на последната прожекция на филми от четиринадесетото издание на CILECT PRIZE 2019 в Каменна зала в Държавния културен институт „Двореца“.  \r\nДве са фестивалните събития в предпоследния ден на международния форум „Виа Понтика” – 17 септември. В 17.00 часа ще бъде открита изложба с творби на студенти от творческия пленер по живопис, който се проведе в ДКИ - КЦ „Двореца“ и Университетска ботаническа градина в продължение на седмица. Студентите ще покажат изработените от тях творби по време на творческия си престой, събирайки впечатления от атмосферата на различните места в Балчик. Експериментиране с вече разработени техники и включване на нови подходи в живописната трактовка могат да бъдат видени в творбите, които ще представят младите таланти. Пленерът се е провел под менторството на проф. Любомир Каралеев от Националната художествена академия, който е следил творческия процес и е представил своя опит пред младите автори. В 18.00 часа в Народно читалище „Паисий Хилендарски – 1870“ ще започне театралният спектакъл „Ромео и Жулиета” от Уилям Шекспир. На сцената ще излязат Васил Илиев, Кристиян Негалов, Неделин Найденов, Богдан Бухалов, Николай Николаев, Йоанна-Изабелла Върбанова, Александра Майдавска, Миглена Везирова, Ели Колева, Мартина Троанска, Атанас Петков, Владинелла Кацарска, Тодор Кирилов, Стефан Кондров, Димитър Сулев, Анна Янева, Илияна Гекова, Георги Караиванов. Всички те са третокурсници в класа на доц. д-р Пенко Господинов, специалност „Актьорство за драматичен театър“ в НАТФИЗ „Кръстьо Сарафов“. Постановката е дело на доц. д-р Пенко Господинов, а сценографията и костюмите - на Габриела Кърджилова (IV курс „Сценография“). \r\nЖулиета НИКОЛОВА", "date": "2019.09.16", "title": "Дуо „Колаж” представя „Мелодии с дъх на смола” на Международния фестивал на младите в изкуството „Виа Понтика” в Балчик"}
{"url": "http://www.focus-news.net/news/2019/09/16/2699201/kmetat-na-dobrich-yordan-yordanov-beshe-gost-na-tarzhestvata-po-povod-novata-uchebna-godina-v-dve-uchilishta.html", "text": "Кметът Йордан Йорданов беше гост на тържествата в две училища - СУ „Св. св. Кирил и Методий“ и Частна професионална гимназия „Леонардо да Винчи“, предаде кореспондент на  Радио „Фокус” – Варна . В девет часа училищният звънец събра преподаватели, деца и родители в двора на СУ „Св. св. Кирил и Методий“. Малко по-късно се състоя и тържеството по повод първия учебен ден в Частна професионална гимназия „Леонардо да Винчи“. Кметът Йордан Йорданов поздрави възпитаниците на двете добрички училища, утвърдили във времето традиции и успешни практики. „Днес е ново начало на вашето бъдеще. Ние, родители и учители, сме длъжни да даваме отговор на любопитството и въпросите на нашите деца. Днес Вие се учите, питате и сте любознателни. Но един ден Вие ще трябва да давате отговорите на въпросите, които ще ви бъдат задавани. Пожелавам ви след време да можете да отговаряте на всички въпроси, не на някои. Това означава, че сте придобили знанието, опита, че имате изключително много приятели и хора, на които да се опрете и да разчитате“, посочи той. Йордан Йорданов пожела на всички деца прекрасен първи учебен ден и една ползотворна учебна година.  \r\nЧастна професионална гимназия „Леонардо да Винчи“ има визия и тя гласи: „Училището - мост към успеха на нашите възпитаници в глобалния свят на дигитални технологии, нови професии и умения“. Мисията на училището е да предлага и гарантира иновативно качествено образование, съчетало традиции и опит с нови методи и подходи в обучението и възпитанието на нашите деца и ученици, да насърчава и подкрепя всеки ученик в неговото личностно  израстване като свободен, знаещ и можещ, отговорен и дисциплиниран гражданин на света.  \r\nВ основите на СУ „Св. св. Кирил и Методий“ са вплетени заветите и родолюбивият пример на големия български възрожденец Иван Кършовски, който открива взаимното училище в специално построена за целта сграда към храма „Света Троица“, а на 11 май 1860 година организира за първи път в Добрич честване на деня на светите братя Кирил и Методий и провъзгласява независимостта на българската църква. Днес училището развива практики, съзнавайки своята отговорност и заставайки до такива видни не само за региона, но и за цяла България възрожденски дейци като Иван Кършовски и Иван Хадживълков. Мисията на екипа на училището гласи: „Водени сме от оптимизъм, защото имаме самочувствието на успешен екип, който може да съхранява и пренася през времето най-стойностното от българските традиции, култура и духовност и да ги интегрира успешно с модерни европейски и световни системи, модели и практики“.  \r\nЖулиета НИКОЛОВА", "date": "2019.09.16", "title": "Кметът на Добрич Йордан Йорданов беше гост на тържествата по повод новата учебна година в две училища"}
{"url": "http://www.focus-news.net/news/2019/09/16/2699212/pregled-na-mezhdunarodnite-novini-do-13-chasa-agentsiya-fokus.html", "text": "Брюксел може да предложи на Москва да доставя руски газ в Европа през 2020 година без да сключва нов договор за транзит с Киев, съобщи пред  РБК  източник, близък до тристранните газови преговори, които се очаква да продължат на 19 септември. Може да става въпрос за отдаване под наем на „Газпром“ на мощности в украинската газотранспортна мрежа за краткосрочен и средносрочен период. \r\nПо-рано за това говори източник на ТАСС от европейския енергиен сектор. Той поясни, че Киев, като член на Европейската енергийна общност, е поел отговорност да приложи в своето законодателство европейските енергийни норми. По неговите думи, това би означавало, че операторът на газопреносната мрежа на Украйна дори при липса на договор ще бъде задължен да предлага на търг своите транзитни мощности. „Газпром“ може да ги купи, за да осъществява краткосрочни и средносрочни доставки. \r\nСпоред информацията на източник на РБК от руска газова компания, „Газпром“ е готов за такъв сценарий, но всичко зависи от цените на такова резервиране. \r\n*** \r\n  Лидерите на Русия, Иран и Турция Владимир Путин, Хасан Роухани и Реджеп Таийп Ердоган ще обсъдят на 16 септември ситуацията в Идлиб и Североизточна Сирия, както и процеса на политическо разрешаване на сирийския конфликт. Тристранната среща на върха ще се проведе в Анкара. Тристранната среща на върха ще се проведе в Анкара. Предишния път подобно събитие в турската столица се проведе в президентския дворец в квартал Бештепе. Според кабинета на президента на Турция обаче този път срещата ще се проведе в историческия дворец Чанкая, който преди това е бил резиденция на турския премиер, както и на президента на републиката до 2014 г., отбелязва  ТАСС . \r\nТристранната среща в Анкара ще бъде пета между президентите на страните-гаранти на астанинския процес. Първата среща на върха на Руската федерация, Иран и Турция за Сирия се проведе през ноември 2017 г. в Сочи. Според резултатите от нея държавните глави заявиха, че създаването на зони на деескалация в Сирия не трябва да подкопават териториалната цялост и да нарушават суверенитета на страната, а също така призоваха сирийското правителство и опозиционните сили да участват в Конгреса на националния диалог на Сирия (идеята беше изразена от руския президент Владимир Путин през октомври 2017 г. на Валдайския форум). След това президентите на трите държави проведоха преговори за разрешаване на сирийския конфликт в Анкара (през април 2018 г.), Техеран (през септември 2018 г.) и Сочи (през февруари 2019 г.). \r\nКакто заяви пред репортерите помощникът на руския президент Юрий Ушаков, по време на срещата в Анкара „лидерите ще обсъдят и въпроси, свързани с напредването на политическия процес, който сирийците провеждат с помощта на ООН“. Представителят на Кремъл добави, че „важна стъпка по този път ще бъде завършването на процеса на формиране и стартирането на Конституционния комитет“. Освен това Путин, Роухани и Ердоган ще обсъдят хуманитарната ситуация, въпросите за подпомагане на бежанците, възстановяване на основна инфраструктура в Сирия и продължаване на хуманитарното разминиране. Предвижда се след разговорите държавните глави да приемат съвместно изявление и да се обърнат към представители на медиите. \r\n \r\n Срещи в Анкара \r\n \r\nСпоред помощника на президента срещата на върха Русия-Иран-Турция ще бъде предшествана от отделни двустранни срещи между Путин и неговите турски и ирански колеги, по време на които също ще бъдат засегнати някои аспекти, свързани с разрешаването на сирийския конфликт. \r\nКонкретно, отбеляза Ушаков, се планира в разговор с президента на Иран „освен „сверяване на часовниците“ за Сирия да се засегнат и някои въпроси от двустранното сътрудничество и, естествено, да се обсъди ситуацията около Съвместния всеобхватен план за действие (СВПД) по иранската ядрена програма“. \r\nПутин и Ердоган от своя страна ще обсъдят въпросите около военно-техническото сътрудничество между Русия и Турция. Говорейки за дневния ред на тази среща, Ушаков припомни, че „тези дни завърши трансферът на оборудване и имущество, свързани с ракетните системи С-400 „Триумф“. Той също не изключи президентите на Русия и Турция да обсъждат други въпроси, свързани с новите договори за доставка на руско оръжие. \r\n \r\n Път към четиристранна среща на върха \r\n \r\nМосква разчита, че срещата на върха за Сирия в Анкара ще отвори пътя за провеждане на среща в истанбулския формат с участието на Русия, Германия, Турция и Франция. \r\n„Можем да кажем, че тристранната среща може да открие пътя и за друга среща, вече в истанбулския формат, с участието на Меркел и Макрон. Но все още е рано да говорим за това“, отбеляза Ушаков. \r\nМиналата седмица турският президент Ердоган също обяви възможността за провеждане на нова среща на върха на Русия, Германия, Турция и Франция относно разрешаването на сирийския конфликт в републиката през октомври. Според него сред темите на очакваната октомврийска четиристранна среща са ситуацията в Идлиб и положението с бежанците. \r\nМеждувременно през юли официалният представител на президента на Турция Ибрахим Калън обяви, че четиристранната среща на върха в Истанбул за Сирия ще се проведе преди Общото събрание на ООН, чиято редовна сесия ще бъде открита на 17 септември. Общият дебат ще започне на 24 септември. \r\nПредишната среща на върха за Сирия в истанбулски формат се проведе през октомври 2018 г. Участниците в срещата потвърдиха, че подкрепят политическо и дипломатическо решение на кризата. Лидерите на квартета призоваха за увеличаване на хуманитарната помощ за сирийците и възстановяване на унищожената инфраструктура. \r\n*** \r\n  Бъдещето на Сирия принадлежи на нейния народ, заяви президентът на Иран Хасан Роухани, цитиран от  „Анадолската агенция“ . \r\nТой говори пред репортерите преди да отлети за Анкара, където ще участва в тристранната среща с лидерите на Русия и Турция за Сирия. \r\n„Освен стабилността и сигурността на региона, надявам се, че тристранната среща на върха в Анкара ще предприеме ефективни стъпки и че трите страни могат да се споразумеят да помогнат на хората и бъдещето на Сирия“, каза той. \r\n„Винаги сме подчертавали, че бъдещето на Сирия принадлежи на хората на тази страна и други държави трябва да помагат на сирийския народ в това отношение“, добави президентът на Ислямската република, като припомни, че форума в понеделник ще бъде петата среща на този формат през последните две години и половина, подчертавайки, че трите държави „са гаранти на прекратяването на огъня в Сирия“. \r\nРоухани каза, че борбата с тероризма и противодействието на чуждата намеса в Сирия, връщането на сирийските бежанци, възстановяването и конституционната реформа, както и изборите през 2021 г. са сред важните въпроси, които ще бъдат обсъдени с лидерите на Русия и Турция. \r\nИранският президент заяви, че все още има части от Сирия, които са изправени пред проблеми, включително региона на изток от река Ефрат и добави, че незаконното присъствие на САЩ нарушава мира в Сирия. \r\nТой каза, че основните тревоги на трите държави-гаранти са намесата и агресията на Израел в Сирия и подкрепата му за терористите, както и атаките срещу сирийския народ и инфраструктура. \r\nРоухани посочи, че САЩ подкрепят Саудитска Арабия и ОАЕ в Йемен, като им доставят оръжие. \"Ако искаме пълна сигурност в региона, намесата на САЩ трябва да спре.\" \r\nПо думите на иранския лидер, отношенията на Техеран с Москва и Анкара са „много приятелски“. \r\n„Готови сме да имаме приятелски отношения с всички наши съседи. Най-добрият начин да разрешим икономическите проблеми на страната ни е да имаме тесни икономически връзки със съседите си“, завърши той. \r\n*** \r\n  В понеделник, 16 септември, в Анкара ще се състои поредната среща между президентите на Турция, Русия и Иран за сирийския конфликт,  съобщава  „Анадолската агенция“ . \r\nРеджеп Таийп Ердоган, Владимир Путин и Хасан Роухани ще обсъдят перспективите за политическо разрешение на сирийския конфликт. Ще бъде обърнато специално внимание на ситуацията в Идлибската зона на деескалация в Северозападна Сирия. \r\nСлед преговорите лидерите на страните-гаранти на Астанинския процес ще направят съвместно заявление и ще разговарят с представители на медиите. \r\nПрограмата на срещата на върха предвижда и двустранни срещи. \r\nПървата среща на върха между Турция, Русия и Иран за Сирия се състоя през ноември 2017 година в Сочи. В резултат от нея държавните глави заявиха, че създаването на зони на деескалация в Сирия не трябва да подкопава териториалната цялост и да нарушава суверенитета на страната, а освен това призоваха сирийския президент Башар Асад и опозицията да участват в Конгреса за сирийски национален диалог. \r\nСледващите преговори между президентите на трите страни се проведоха в Анкара (април 2018 година), Техеран (септември 2018 година) и Сочи (февруари 2019 година). \r\n*** \r\n Германия и Франция са започнали преговори за възобновяване на диалога Белград-Прищина и се очаква да последват примера на САЩ и да назначат специален представител за преговорите между Сърбия и Косово, съобщава прищинският телевизионен канал  Klan Kosova , като се позовава на неназовани източници от Берлин. \r\nВъпреки че все още не е предложен конкретен кандидат, медията твърди, че Берлин иска германски служител да заеме поста и че официалното съобщение може да бъде направено след изборите в Косово. \r\nГерманският депутат Петер Байер подкрепя идеята ЕС да назначи специален пратеник за преговорите между Косово и Сърбия. „Този човек със специален екип би улеснил конструктивния и искрен аспект за продължаване на процеса на разговори“, каза Байер. \r\n*** \r\n Офисът на Европейския съюз в Косово обяви, че Прищина изпълня всички необходими условия за визова либерализация и че макар държавите-членки да имат последната дума по въпроса, „върховният представител на ЕС (Федерика) Могерини е заявила по време на среща в Хелзинки, че Европейската комисия е препоръчала на Съвета, че е време да вземе решение за визовата либерализация за Косово“, пише прищинският ежедневник  Zeri . \r\nВ отговор на документа, от офиса на ЕС в Прищина казват още, че Могерини е изразила убеждение, че е време за хората в Косово да получат визова либерализация. В същото време обаче, предупреждават от мисията на ЕС, е важно Косово да демонстрира продължителни усилия за поддържане на върховенството на закона, както и контрол върху миграцията и сигурността. \r\n*** \r\n  Петролната компания „Лукойл“ отново оглави рейтинга на най-големите частни компании в Русия, който бе публикуван в понеделник от списание Forbes, предава  ТАСС . \r\nОтбелязва се, че приходите на компанията за 2018 г. възлизат на 8.036 трилиона рубли, а в компанията работят над 102 хиляди служители. \r\nВторото място отново е за компания от петролната промишленост - зае го „Сургутнефтегаз“ с приходи от 1,867 трилиона рубли. На трето място сред частните компании е X5 Retail Group, която управлява търговските вериги „Пятерочка“, „Перекресток“, „Карусель“ и „Перекресток Експресс“. \r\nНа четвърто място е ритейлърът „Магнит“, а на пето – петролната компания „Татнефть“. Шеста е „Новатек“, а седма – металургичната компания Evraz. Десетката на най-големите руски частни компании затварят НЛМК, „Норльский никель“ и групата компании „Мегаполис“. \r\nВ сравнение с рейтинга от миналата година, топ 10 на най-големите частни компании в Русия напусна „Русал“, заемайки 11-о място в класацията за 2019 година. \r\nНай-големият работодател сред частните компании в Русия в класацията тази година беше „Магнит“, който има 297,7 хиляди служители. Вторият постоянен лидер в класацията на работодателите от 2015 г. насам е X5 Retail Group, в която работят 278 хиляди души. „Сургутнефтегазь“ затваря челната тройка с почти 113 хиляди служители. \r\n*** \r\n  „Сега за първи път Сърбия има партньор в лицето на американското правителство, който е готов да я изслуша по най-трудните въпроси, дори ако по тях никога не бъде постигнат договор. Няма да съм президент на страна, която има Америка за враг. В Сърбия имаше много кръв и разпад, искаме работа, пътища и да живеем по-добре. И затова ви моля да разберете този наш призив. Тези послания бяха изпратени в неделя от сръбския президент Александър Вучич до напускащия посланик на САЩ Кайл Скот, както и до Вашингтон като цяло. Относно подновяването на приятелството и съюза с Америка, Вучич говори на символично място, в Пранджани, отбелязвайки 75-годишнината от началото на операция „Халиард“, по време на която 500 съюзнически пилота бяха спасени във Втората световна война, повечето американци, пише белградският ежедневник  „Вечерне новости“ . \r\nСръбският президент също така предупреди САЩ: \r\n„Ще представя по друг начин уравнението, което беше зададено от Скот в речта му, че по време на Слободан Милошевич сме имали лоши отношения. Как успяхме след величественото съюзничество с американците в Първата и Втората световни войни да ги направим от големи –приятели – неприятели? САЩ трябва да се запитат дали те, чрез своите глобални сблъсъци с някои велики сили, не са жертвали един от най-големите и най-лоялните си съюзници и не са застанали на страната на всички останали в бивша Югославия по не съвсем ясни съображения“. \r\nВучич даде да се разбере, че Сърбия, заради жертвите си в борбата срещу фашизма, няма да позволи преразглеждане на историята: \r\n„Няма да позволим нападнатият сръбски народ впоследствие да бъде обявен за фашистки слуги и агресор на тези територии. В света има само четири нации, които пропорционално на населението са платили по-висока цена за свобода в този конфликт от сърбите“. \r\nТой припомни, че през Втората световна война сърбите са се вдигнали на борба не само в Сърбия, но и в Хърватия и Босна и Херцеговина, а са доказали своята антифашистка ангажираност чрез борбата на партизанските отряди из цяла Югославия и действията на Югославската армия, която и чрез мисията за спасяване на съюзническите пилоти е показала съпротивата си срещу окупатора.  \r\n„В неделя беше трогателно да наблюдаваме прегръдките на потомците на спасените и онези, които са се жертвали за спасението“. Това отбеляза и посланик Скот, който пред повече от 7 хиляди души, събрали се на хълма Галович, заяви: \r\n„Героизмът на сърбите в Пранджани е един от най-ярките моменти на смелост във Втората световна война. САЩ никога няма да го забравят. Нека споменът за този героизъм служи като блестящ пример за бъдещето. Ние се молим ужасите на войната никога повече да не докоснат почвата на Сърбия“. \r\nВучич коментира също и оставката на съветника по национална сигурност на Белия Дом Джон Болтън, като заяви, че ще продължи разговорите с американската администрация, за да намери общ знаменател с тях, както и с албанците, за обезпечаване на траен мир. \r\n*** \r\n  Целта на ЕС да увеличи разходите за отбрана до 22,5 милиарда евро през следващото десетилетие не е достатъчна за амбициите му в сектора, посочва Европейската сметна палата в своя годишен преглед на документа за сътрудничество и политика в областта на отбраната на блока, пише базираното в Брюксел издание  EURACTIV . \r\nАко ЕС се опита да се защити без помощ от големия си съюзник в НАТО, Съединените щати, „се смята, че ще е необходима инвестиция от няколкостотин милиарда евро, за да се преодолее текущата пропаст във възможностите“, се подчертава в доклада. \r\n„Значимите и некоординирани съкращения в бюджетите за отбрана на държавите-членки, заедно с недостатъчните инвестиции, се отразиха върху военните им способности“, подчертава докладът. \r\nДжухан Pартс, бивш естонски премиер, който е член на Европейската сметна палата, на която е възложено да контролира разходите на ЕС, нарече несъответствието между амбициите и предлаганите ресурси „огромно“. \r\nТой каза пред AFP, че “пълномащабното военно планиране (от ЕС) е дублиране на НАТО”, но отбеляза, че това е проблем за политиците, а не за одиторите. \r\nВъпреки това той каза, че членът на НАТО Великобритания представлява около една четвърт от общите разходи за отбрана на страните членки на ЕС - понастоящем основната национална военна сила на ЕС, заедно с Франция - напуска блока и това трябва да накара да се замислят онези, които искат да преодолеят разликата между разходите и стратегическите цели. \r\n„Ако много голям член с огромен военен бюджет и сили напусне ЕС, тогава тази разлика ще стане още по-голяма“, каза той. \r\n„Ако сега говорим за „стратегическа автономия“ и това несъответствие (в ресурсите), тогава, ако най-големият (военен) член напуска, стратегическата автономия става още по-нереалистична“, каза той. \r\nЕвропа, особено Франция, все повече гледа на създаването на обща способност за отбрана със „стратегическа автономия“, която да съпътства икономическата й тежест на световната сцена. \r\nЕто защо, за бюджетния цикъл на блока за 2021-2027 г., той възнамерява да увеличи разходите за отбрана 700%, от 2,8 милиарда евро през настоящия многогодишен цикъл. \r\nНо има опасения, подчертани в доклада, че инициативата ще се припокрива с много от това, което прави НАТО. Всички, освен пет от настоящите страни-членки на ЕС, са в НАТО. \r\nДокладът отбелязва, че страните от ЕС не споделят общо схващане за заплаха или визия от какво точно трябва да се състои отбраната или дори правила за ангажиране. \r\nНякои държави-членки, например, „са склонни да се съсредоточават върху териториалната защита срещу военните заплахи, отправени от Русия, докато други са по-ориентирани към предизвикателствата за сигурността, възникващи от Северна Африка или Близкия изток“. \r\nВ резултат на това подходът на ЕС към отбраната е „неясен“. \r\nС новата Европейска комисия и неотдавнашното създаване на ДГ „Отбранителна промишленост и космос“ ЕС цели да се справи с раздробената отбранителна индустрия на блока и да внесе настоящите отбранителни инициативи като постоянно структурирано сътрудничество на ЕС (PESCO), което все още не е създадено във Фонда за европейска отбрана и възможен единен щаб на ЕС за военни операции под ръководството на Комисията. \r\nЕдин от инструментите, Европейският фонд за отбрана, който е предназначен да подпомага финансово европейските проекти за научни изследвания и развойна дейност в целия блок, трябва да започне работа след приключване на преговорите за бюджета на ЕС до края на тази или началото на следващата година. \r\n*** \r\n  САЩ трябва да се извинят за бомбардировките на Югославия през 1999 година и да изплатят компенсации на роднините на загиналите и пострадалите, заяви официалният представител на Министерството на външните работи на Русия Мария Захарова в коментар за думите на посланика на САЩ в Белград Кайл Скот, че бомбардировките трябва да се разглеждат в „по-широка перспектива“, предава  ТАСС . \r\n„А всъщност САЩ трябва първо да се извинят пред тези, които бомбардираха, да платят компенсации за убитите, както и ранените, загубили здравето си заради снарядите с обеднен уран. И чак след това, създавайки подобаващ, а не осколъчно-токсичен фундамент, да призовават „да се движим напред“, написа тя във „Фейсбук“. \r\nПреди това напускащият длъжността посланик на САЩ в Белград Кайл Скот заяви, че сърбите трябва да разглеждат събитията от 1999 година в „по-широка перспектива“ и ги призова да подобрят отношенията си със САЩ. \r\n*** \r\n  Гърците продължават да са подозрителни към Европейския съюз 38 години след присъединяването си, но вярват още по-малко на САЩ, независимо от близките връзки между правителствата в последно време, показва проучване на общественото мнение на YouGov, пише гръцкият вестник  Protothema . \r\nАнкетата е проведена в 14 страни за неправителствената организация „Европейски съвет за външни отношения“ и показва, че 26% от гражданите на Гърция смятат, че нито ЕС, нито тяхното правителство представлява националните интереси в международната търговия адекватно – най-високият показател сред всички страни-членки на Съюза. Само чехите имат по-ниски очаквания. \r\nВъв всички изследвани страни доверието към ЕС е по-голямо, отколкото към САЩ, като разликата в Гърция е по-малка от тази в другите страни. Гърция също има най-висок процент на отхвърляне, както на ЕС, така и на САЩ – 58%.Но тя е една от само трите държави (заедно с Австрия и Словакия), където процентът на онези, които смятат, че страната им трябва да подкрепи Русия, е по-голям от тези, които биха подкрепили ръководената от САЩ коалиция (7 процента срещу 5 процента). \r\nГърция е и страната с втория най-висок процент защитници на неутралитета, както в теоретична конфронтация между САЩ и Русия, така и между САЩ и Китай. \r\nГърците са най-големите привърженици на присъединяването към ЕС на всички страни от Западните Балкани през следващото десетилетие с 46%, въпреки че не беше посочено дали това включва Северна Македония. \r\nОколо 70 процента от гърците смятат, че Европа не е направила достатъчно, за да сложи край на войната в Сирия - най-много сред страните от ЕС - докато 42 процента от холандците смятат, че Европа е направила всичко възможно, за да помогне. \r\n*** \r\n  Президентът на САЩ Доналд Тръмп заяви, че САЩ са готови за евентуален отговор на атаките срещу нефтената инфраструктура на Саудитска Арабия, след като високопоставен служител от администрацията във Вашингтон посочи Иран за виновник за ударите, предава  Reuters . \r\nТръмп разреши и използването на аварийните запаси от петрол в САЩ за осигуряване на стабилни доставки след нападението, което затвори 5% от световното производство. \r\n„Имаме причини да вярваме, че знаем извършителя и сме напълно готови за ответен удар в зависимост от потвърждението, но чакаме да чуем от Кралството кой вярват, че е причината за тази атака и при какви условия ще продължим!“ – написа Тръмп в „Туитър“. \r\nПо-рано високопоставен служител на администрацията заяви пред журналистите, че има доказателства от атаката, които говорят, че зад нея стои Иран, а не шиитските бунтовници „хути“ в Йемен, които поеха отговорността. \r\nАмериканският държавен секретар Майк Помпео също заяви, че няма доказателства, че нападението идва от Йемен, където коалиция, ръководена от Саудитска Арабия, се бори с хутистите в продължение на четири години в конфликт, който се разглежда като прокси война между Саудитска Арабия и шиитския й мюсюлмански съперник Иран. \r\n„На фона на всички призиви за деескалация Иран сега започна безпрецедентна атака на енергийните доставки в света“, каза той. \r\nГоворителят на иранското външно министерство Абас Мусави отхвърли като „безсмислено“ американското обвинение, докато командир от Корпуса на стражите на ислямската революция (КСИР – иранската гвардия) предупреди, че Ислямската република е готова за широкомащабна война. \r\n„Всички американски бази и техните самолетоносачи на разстояние до две хиляди километра са в обсега на нашите ракети“, предипреди чрез агенция Tasnim камандир Амирали Хаджизадех. \r\nНапрежението между Вашингтон и Техеран е високо от доста време заради ядрената програма на Иран, която стана повод за Съединените щати да наложат обширни санкции. \r\n*** \r\n  Либерал-демократичната партия на Великобритания обеща да отмени Брекзит, ако дойде на власт след следващите парламентарни избори в страната, пише европейската редакция на  Politico . \r\nНа конгрес на фракцията в неделя членовете гласуваха за възприемане на нова политическа линия, според която либерал-демократите ще водят кампания за оттегляне на нотификацията на Обединеното кралство, че иска да излезе от Европейския съюз – разбира се, ако има парламентарни избори преди да се проведе нов референдум. \r\n„На първо място, либерал-демократите призовават народният вот да спре Брекзит. Но ако първо се проведат общи избори, ние ще се изправим срещу уморените стари партии с недвусмислено послание за спиране на Брекзит“, се казва в съобщението на партията. \r\nАнкетите предполагат, че е малко вероятно партията да спечели мнозинство на предстоящите общи избори. Подкрепата за либерал-демократите е около 18 процента, зад консерваторите с 33 процента и лейбъристите с 25 процента. Лидерът на партията Джо Суинсън също изключи възможността за присъединяване към коалиция с работническото движение, като заяви пред Би Би Си, че лидерът на лейбъристите Джеръми Корбин „няма да бъде изпратен на Даунинг стрийт номер 10 с гласовете на либерал-демократите“. \r\nНовоприетата политическа линия обаче затвърждава позицията на партията като най-твърдата срещу Брекзит сред партиите от британския мейнстрийм. Това може да помогне да се привлекат избиратели, които са гласували за оставане в Съюза на референдума през 2016 година. \r\nВъпреки че по график следващите парламентарни избори във Великобритания трябва да се проведат през 2022 година, има голяма вероятност за предсрочен вот заради парламентарната безизходица около Брекзит. Премиерът Борис Джонсън обеща да изпълни волята на мнозинството и да изкара Великобритания от ЕС на 31 октомври, с или без сделка. Неговото искане за предсрочни избори бе отхвърлено на два пъти в парламента от неговите противници, които искат да отложат за пореден път Брекзит преди да отидат до урните. \r\n*** \r\n Цената на фючърсите на петрола марка Brent при откриването на борсата ICE в Лондон се увеличи с 13,86% до $69,91 за барел, предава  ТАСС . \r\nПри това в първите минути цената на нефта достигна пикова цена от $71,95 за барел. За последно нефтът е бил на ниво $71 през май 2019 година. \r\nЦените на петрола се покачват на фона на съобщенията за удари на дронове по петролни съоръжения в Саудитска Арабия. \r\nСпоред The Wall Street Journal саудитските власти очакват националната петролна компания Saudi Aramco да възстанови производството на петрол до една трета до понеделник вечерта. Според изданието атаките срещу предприятията са намалили производството на петрол с 5,7 милиона барела на ден.", "date": "2019.09.16", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/09/16/2699203/kmetat-na-pernik-vyara-tserovska-kam-uchenitsite-pozhelavam-vi-tarpenie-i-volya-za-da-izrastvate-i-postigate-tova-za-koeto-mechtaete-badete-lyuboznatelni.html", "text": "С официални тържества започна новата учебната година в училищата на територията на община Перник. Това съобщиха от пресцентъра на  Общината . В най-вълнуващия ден за преподаватели, ученици и техните родители кметът Вяра Церовска, народните представители Красимир Велчев и д-р Александър Александров, зам.-кметовете Севделина Ковачева, Владислав Караилиев, Денислав Захариев и Йордан Павлов, секретарят Радослава Манова и кметът на кв. „Изток“ Емил Костадинов уважиха поканите на ръководствата на учебните заведения и бяха част от тържествата по случай новата учебна година. По традиция празничният ден започна с молебен и водосвет, отслужен в централния градски храм „Св. Иван Рилски“. \r\nКметът Вяра Церовска даде старта на новата учебна година в ОУ „Св. Климент Охридски“ в с. Кладница  и СУРИЧЕ „Петър Берон“. \r\n„Скъпи ученици, ваканцията свърши и от днес до вас ще бъдат и вашите приятели. Пред вас е едно ново начало, в което ще има много красиви и щастливи мигове, но и отговорности и предизвикателства. Пожелавам ви търпение и воля, за да израствате и постигате това, за което мечтаете. Бъдете любознателни! Учете, мислете, откривайте! \r\nУважаеми учители и родители, нека бъдем достоен пример за децата си. Всички заедно можем да извървим пътя в мисията ни да изградим достойни личности, които да носят духа на  бъдещето“, посочи кметът. \r\nКакто всяка година, с най-голямо вълнение и трепет в училище влязоха първокласниците. Към тях беше насочено цялото внимание и отделено специално място, а те с блеснали очи и букети в ръце слушаха празничните програми и поздравления. Тази година 727 първокласници прекрачиха за първи път прага на училището. \r\nВсички училища и детски градини посрещнаха своите възпитаници в приятна обстановка и много настроение. Бяха извършени текущи ремонти, включващи в себе си подмяна и обновяване на учебната среда. Над един милион лева са вложените средства за подобрения в общинската образователна инфраструктура.", "date": "2019.09.16", "title": "Кметът на Перник Вяра Церовска към учениците: Пожелавам ви търпение и воля, за да израствате и постигате това, за което мечтаете, бъдете любознателни"}
{"url": "http://www.focus-news.net/news/2019/09/16/2699211/ministar-ekaterina-zaharieva-balgariya-i-norvegiya-mogat-da-si-partnirat-v-usiliyata-da-napravyat-dvete-darzhavi-po-privlekatelni-za-biznesa.html", "text": "България и Норвегия могат да си партнират в това как да направим нашите две държави по-привлекателни за бизнеса. Това каза вицепремиерът и министър на външните работи Екатерина Захариева след пленарна среща с министъра на външните работи на Кралство Норвегия Ине Сьорайде, предаде репортер на  Агенция „Фокус“ . „Министерството на външните работи заедно с Вас разработваме много важен проект – Ситуационния кризисен център в нашето министерство. В чужбина има над 2 милиона българи и много туристи, които посещават различни места и мисля, че успяваме да подобрим услугите, но Вашите електронни системи и Вашия опит ще облекчи работата на Министерството на външните работи“, посочи вицепремиерът. Тя допълни, че друг много важен проект, по който работят, е Стратегическо сътрудничество между България и Норвегия в подкрепа на международните ангажименти на страната. „Това са все важни проекти, конкретно свързани с правата на човека, с паметта, с уроците от историята“, каза още Захариева.  \r\nЗорница КОСТАДИНОВА", "date": "2019.09.16", "title": "Министър Екатерина Захариева: България и Норвегия могат да си партнират в усилията да направят двете държави по-привлекателни за бизнеса"}
{"url": "http://www.focus-news.net/news/2019/09/16/2699213/s-praznichna-programa-beshe-otkrita-uchebnata-godina-v-treto-ou-dimitar-blagoev-v-shumen.html", "text": "С празнична програма беше открита учебната година в Трето ОУ „Димитър Благоев“ в Шумен, предаде репортер на  Радио „Фокус“ - Шумен . Церемонията започна с посрещане на знамето на училището, след което прозвуча химнът на Република България и бе издигнат националният трибагреник. Директорът Илка Карева приветства всички с „Добре дошли!“. „Училищният звънец отново ни събира в училище, за да започнем едно от най- важните неща в човешкия живот - да се учим, да се образоваме, да се научим да бъдем добри. Днес е най-трепетният ден за първокласниците. Вашите учители с много любов и грижа ще ви учат на първото „А“, „Б“, ще ви държат ръката, за да напишете най-ценното - „мама“, „татко“, „Родина“. За всички, които сме в училище започва сериозен процес отново да се учим и нека да приключим учебната година с високи постижения. Бъдете добри, търпеливи, трудолюбиви! За нас, учителите,  постиженията на децата не са само работа, а любов, обич и всеотдайност. На добър час!“, пожела Илка Карева.  \r\nПредставен беше поздравителният адрес от кмета на Община Шумен Любомир Христов, изпратен до всички учебни заведения по повод началото на учебната година. „Първият учебен ден е съпроводен с много вълнения и емоции, защото е празник, в който ние се обръщаме с много обич и признателност към нашите любими учители, към онези, които с всеотдайност и любов са ни повели по трудния път на познанието. Защото учениците прекрачват прага на училището с трепет и очаквания. Тук е мястото, където създават най-трайните приятелства, където изграждат взаимно доверие, където израстват като личности. Скъпи ученици, пожелавам Ви с търпение и воля да постигнете мечтите си, да развиете таланта си и да бъдете достойни граждани на Шумен, България, Европа и света. А на Вас, уважаеми учители, пожелавам да съхраните енергията, надеждата и вдъхновението на професионалисти, осъзнаващи значимостта на своята мисия. Нека всички да си пожелаем здраве, воля и упоритост“, се посочва в приветствието на кмета Любомир Христов.  \r\nПриветствие до всички училища е изпратено и от Светлана Милева, началник на Регионалното управление на образованието. „На прага сме на поредната учебна година, през която ще бъдат продължени започнатите реформи в българското образование. Учебна година, през която всички имаме ангажимент да работим заедно, за да помогнем нашите прекрасни деца да се превърнат в любознателни и креативни млади хора, отворени към модерния съвременен свят на дигиталното образование, но и съпричастни с националните традиции и ценности, така необходими в днешното време на глобализация. Нека бъдем отговорни и и упорити в тази нелека мисия и окрилени от обич към възпитаниците, защото само чрез мъдростта на премерената толерантност професионалните ни усилия ще бъдат приети от децата и ще дадат желания резултат“, се посочва в приветствието на началника на РУО - Шумен.  \r\nНад 750 ученици, в 30 паралелки с максимална пълняемост ще се обучават в Трето ОУ „Димитър Благооев“ през новата учебна година. За първи път прага на училището прекрачват 101 първокласници. „Тази година в първи клас има пет двойки близнаци“, уточни Илка Карева. Всички първолаци получиха подарък от НЧ  „Пробуда-1958“- Шумен- тетрадка с печат послание „България завинаги“. \r\nИвелина ИВАНОВА", "date": "2019.09.16", "title": "С празнична програма беше открита учебната година в Трето ОУ „Димитър Благоев“ в Шумен"}
{"url": "http://www.focus-news.net/news/2019/09/16/2699206/5-600-uchenika-shte-se-obuchavat-v-obshtina-petrich-prez-uchebnata-20192020-godina.html", "text": "За предстоящата учебна 2019/2020 година в община Петрич имаме записани 446 първокласника, от които 308 са в града, а в по-малките населени места са 183 ученика. Това каза за  Радио „Фокус“ – Пирин  Методи Бисерков, началник на отдел „Образование“ към Община Петрич. По думите му това е ръст в сравнение с миналата учебна година, когато са имали записани 424 ученика в първи клас. „Същевременно броя на самостоятелните паралелки в 16-те общински училища с брой под минималния за новата учебна година се увеличава. През учебната 2018/ 2019 година те са били 29, а за тази са 35. Увеличен е и броят на самостоятелните паралелки с брой на учениците под 10 – от 7 на 10 паралелки. През 2018/ 2019 година учениците, които се обучаваха в 16-те общински училища и 2-те професионални гимназии на територията на Община Петрич е бил 5 537, от които 5 140 са били в дневна форма. Заедно с децата, които са били в подготвителната група, общо са били 5 368“, каза още Бисерков. Той добави, че отново за тази учебна година се наблюдава увеличение, като имат общо 5 600 ученика във всички форми на обучение, заедно с децата от подготвителните групи, както и тези, които са в дневна форма. „Това, което искам да подчертая е, че за новата учебна 2019/2020 година наблюдаваме процес на увеличаване както на първокласниците, така и на броя деца, които ще бъдат ангажирани от 2 до 12 клас. Тоест това е един показател, че образователната система в Петрич е стабилизирана и започва да бележи положителен ръст, което е много добре и показва нивото на жизнения стандарт в Петрич“, заяви Бисерков. \r\nЛивия НИНОВА", "date": "2019.09.16", "title": "5 600 ученика ще се обучават в община Петрич през учебната 2019/2020 година"}
{"url": "http://www.focus-news.net/news/2019/09/16/2699214/premierat-boyko-borisov-nad-300-miliona-leva-e-investitsiyata-v-zavod-biovet-v-peshtera-po-plana-yunker.html", "text": "Над 300 милиона лева е инвестицията в Завода за фуражи и лекарства за ветеринарната медицина в Пещера по „Плана Юнкер“. Това каза премиерът Бойко Борисов пред журналисти при откриването на завода, предаде репортер на  Агенция „Фокус“ . „Откриваме нови работни места, те са над 200, като тук ще работят много висококвалифицирани специалисти в сферата на биотехнологията, химията, инженерството. На тази фирма съм откривал заводи и в Разград, в Ботевград, сега и тук. Най-важното е, че тези заводи дават ръст на икономиката и създават работни места с добавена стойност“, добави Бойко Борисов. \r\nМинистър-председателят коментира и случаят с журналистката Силвия Великова, като заяви, че това е саботаж срещу правителството и държавата. „Надявам се в рамките на днешния ден случаят да бъде приключен. Не се бъркам по никакъв начин в свободата на медиите, а показвам това, което правителството върши – завод след завод по време на рецесия“, добави още Борисов.", "date": "2019.09.16", "title": "Премиерът Бойко Борисов: Над 300 милиона лева е инвестицията в Завод „Биовет“ в Пещера по „Плана Юнкер“"}
{"url": "http://www.focus-news.net/news/2019/09/16/2699207/okolo-270-sa-parvoklasnitsite-v-obshtina-smolyan.html", "text": "Новата учебна 2019/2020 г. беше открита официално във всички училища на община Смолян. Около 270 първокласници от общината прекрачиха прага на учебните заведения. Това съобщиха от пресцентъра на  Общината Смолян . Тържествата започнаха с издигане на националния флаг на пилоните на образователните институции. Целият ръководен екип на общинската администрация участва в откриването на първия учебен ден. \r\n„Щастлив съм, че на този вълнуващ ден съм в родния квартал „Райково“, както и че двете детски градини, ОУ „Проф. д-р Асен Златаров“ и ППМГ „Васил Левски“ са реновирани и инвестициите в сферата на образованието продължават“, каза в словото си при откриването на новата учебна година във Второ ОУ зам.-кметът Марин Захариев. Той посочи, че дворът на училището ще бъде асфалтиран съвсем скоро със средства от образователното министерство, а Община Смолян ще продължи да обновява материалната база. Захариев поздрави първокласниците и всички ученици, ръководството на училището и родителите. Той им пожела с лекота да усвояват знанията, с уважение да се отнасят към учителите, да се забавляват и спортуват в обновената база. \r\nНа тържеството присъстваха областният управител Недялко Славов, началникът на РУО в Смолян Мария Семерджиева и др. \r\nЗам.-кметът пожела на добър час и сполука и на учениците от ППМГ „Васил Левски“, където също присъства на откриването на учебната година. Утвърдената образователна институция тази година ще чества 100 години от основаването си. Радвам се, че след дълги години вече е факт и модерната нова спортна зала в гимназията, която скоро ще бъде открита, обяви Захариев. \r\nОткриването на новата учебна година се превърна в светъл празник, всички училища бяха празнично украсени и тържествено посрещнаха своите възпитаници. Училищата от община Смолян получиха и поздравителен адрес от кмета Николай Мелемов за първия учебен ден. \r\nЗам.-кметът Венера Аръчкова поздрави учениците, учителите и преподавателите с началото на новата учебна година в СУ „Св. св. Кирил и Методий“-Смолян, зам.-кметът инж. Мариана Цекова в ОУ „Иван Вазов“ и Езиковата гимназия, а секретарят Момчил Николов в Смолянската професионална гимназия по туризъм и строителство и училището в Момчиловци.", "date": "2019.09.16", "title": "Около 270 са първокласниците в община Смолян"}
{"url": "http://www.focus-news.net/news/2019/09/16/2699220/sport-viktoriya-tomova-pobedi-bivsha-nomer-11-v-sveta-v-tokio-i-shte-se-izpravi-sreshtu-naomi-osaka.html", "text": "Първата ракета на България Виктория Томова записа страхотна победа над бившата №11 в света Ализе Корне (Франция) в първия кръг на турнира Toray Pan Pacific Open Tennis Tournament от категорията Premier в Осака (Япония) с награден фонд 823 хиляди долара. Мачът продължи 2 часа и 48 минути, а 24-годишната софиянка го спечели след пореден обрат - 4:6, 6:3, 6:2. Новият успех изпрати Томова срещу доскорошната водачка в световната ранглиста и настояща №4 в света Наоми Осака, двукратна носителка на титли от Големия шлем.", "date": "2019.09.16", "title": "Спорт: Виктория Томова победи бивша номер 11 в света в Токио и ще се изправи срещу Наоми Осака"}
{"url": "http://www.focus-news.net/news/2019/09/16/2699217/dimitar-nikolov-kmet-na-burgas-ambitsiyata-ni-e-da-se-nadgradi-paralelkata-za-aviotehnitsi-v-pgmee-i-tuk-da-se-obuchavat-aviatori-i-rakovoditeli-vazdushno-dvizhenie.html", "text": "Намираме се на прага на глобална трансформация, ние сме длъжни да направим така, че нашите деца да мината в този процес подготвени и конкурентно способни. Това каза кметът на Бургас Димитър Николов по време на откриването на учебната година в Професионалната гимназия по механоелектротехника и електроника, предаде репортер на  Радио „Фокус“ – Бургас . „Радостно е, че успяхме да направим един проект, който ще даде възможност чрез новите учебни кабинети, да придобиете много по-добри квалификации и умения. Тук е мястото да благодаря на всички бургаски компании, които се включиха с материали и със знания за модернизирането на тези учебни кабинети“, каза още той. Кметът на Бургас Димитър Николов пожела на учениците много здраве и успехи през новата учебна година. „Желая на всички да сбъднат мечтите си, които са създали във това прекрасно училище, а те са различни, на пример учениците Галин и Наско желаят в Бургас да изградят завод в Бургас, в който да сглобяват електрически автомобили. Пожелавам и попътен вятър и на новата паралелка по авиотехници“, заяви Николов и добави, че амбицията им в това училище е да се надгради тази дисциплина и в следващата дисциплина тук да се обучават и авиатори в гражданското въздухоплаване както и ръководители въздушно движение. „Но разбира се за това е необходима сериозната подкрепа на Община Бургас“, посочи кметът на Бургас и добави, че по този повод заедно със зам.-кметът Йорданка Ананиева подготвят учебните планове и програми. „Надявам се скоро и спортната площадка на училището да бъде модернизирана и удобна, за да могат учениците да спортуват по-качествено с добри настилки“, коментира Димитър Николов. На откриването на учебната година в училището присъства и зам.-кметът на община Бургас Йорданка Ананиева. Днес бяха открити и новите лаборатории на училището. Кметът Димитър Николов направи обиколка, за да разгледа и да се запознае с новите модерни технологии. \r\nДеница ДИМИТРОВА", "date": "2019.09.16", "title": "Димитър Николов, кмет на Бургас: Амбицията ни е да се надгради паралелката за авиотехници в ПГМЕЕ и тук да се обучават авиатори и ръководители въздушно движение"}
{"url": "http://www.focus-news.net/news/2019/09/16/2699215/veche-200-godini-osnovno-uchilishte-sv-sv-kiril-i-metodiy-v-kyustendil-otkriva-uchebnata-godina.html", "text": "Вече 200 години Основно училище „Св. св. Кирил и Методий” в Кюстендил открива учебната година, предаде репортер на  Радио „Фокус“ – Кюстендил . В двора на учебното заведение се събраха ученици, преподаватели, родители. Тържествената програма започна с химна на Република България и с издигане на българския трикольор. Присъстващите посрещнаха и училищното знаме, върху което са изобразени ликовете на светите братя Кирил и Методий, както и буквите от глаголицата. Особено внимание беше обърнато на най-малките ученици – първокласниците и децата в предучилищната група. На церемонията присъстваха председателят на Общинския съвет в Кюстендил Михаела Крумова и зам.-кметът на Община Кюстендил Надя Каратова. Децата, родителите и учителите бяха поздравени от директора на учебното заведение Мариана Панчева. В словото си тя отбеляза 200-годишния юбилей на училището. През тази година ще бъдат отбелязани две столетия от създаването на първото училище в Кюстендил. „Докосвайки се до училището, ние се докосваме до духа и магията на една традиция, вплела в себе си опитът на миналото, силата на настоящето и вярата в новаторството на идния ден. Целта на нашите предшественици от преди два века е и наша цел сега – Да гледаме предизвикателствата в очите и да търсим отговорите на въпросите от които зависи бъдещето на всеки един от нас, на нашето училище, на България”, каза Мариана Панчева. По думите ѝ векове наред знанието е било особена ценност за българския народ. Бяха прочетени поздравителни адреси от МОН, от областния управител на Кюстендил Виктор Янев и от кмета на Община Кюстендил Петър Паунов. \r\nВенцеслав ИЛЧЕВ", "date": "2019.09.16", "title": "Вече 200 години Основно училище „Св. св. Кирил и Методий” в Кюстендил открива учебната година"}
{"url": "http://www.focus-news.net/news/2019/09/16/2699209/rbk-rusiya-mozhe-da-zapochne-da-dostavya-gaz-v-es-bez-dogovor-s-kiev.html", "text": "Брюксел може да предложи на Москва да доставя руски газ в Европа през 2020 година без да сключва нов договор за транзит с Киев, съобщи пред  РБК  източник, близък до тристранните газови преговори, които се очаква да продължат на 19 септември. Може да става въпрос за отдаване под наем на „Газпром“ на мощности в украинската газотранспортна мрежа за краткосрочен и средносрочен период. \r\nПо-рано за това говори източник на ТАСС от европейския енергиен сектор. Той поясни, че Киев, като член на Европейската енергийна общност, е поел отговорност да приложи в своето законодателство европейските енергийни норми. По неговите думи, това би означавало, че операторът на газопреносната мрежа на Украйна дори при липса на договор ще бъде задължен да предлага на търг своите транзитни мощности. „Газпром“ може да ги купи, за да осъществява краткосрочни и средносрочни доставки. \r\nСпоред информацията на източник на РБК от руска газова компания, „Газпром“ е готов за такъв сценарий, но всичко зависи от цените на такова резервиране. \r\n  \r\nПревод и редакция:", "date": "2019.09.16", "title": "РБК: Русия може да започне да доставя газ в ЕС без договор с Киев"}
{"url": "http://www.focus-news.net/news/2019/09/16/2699223/hranitelno-vkusovata-gimnaziya-v-peshtera-zapochva-novata-uchebna-godina-s-tri-osnovni-spetsialnosti.html", "text": "Професионалната гимназия по хранително-вкусови технологии в Пещера започва новата учебна година с три основни специалности, това съобщи за  Радио „Фокус“ – Пазарджик  Славия Златанова, директор на учебното заведение. Това са специалностите „ресторантьор“, „икономист“ и „биотехнолог“. „От биотехнолозите ще имаме три класа – 8, 9 и 10 клас, като тазгодишните деветокласници ще се обучават по дуалната система, която предвижда обучение чрез работа. Става въпрос за обучение в реална работна среда в местните фирми в Пещера. Нашите ресторантьори осмокласници ще изучават пък разширено английски език“, уточни Златанова.  Тя допълни, че в училището се обучават ученици от различни населени места извън Пещера, чиито транспортни разходи се поемат от местна фармацевтична компания. Учебното заведение е готово да посрещне новата учебна година, материалната база е приведена в нормален вид според необходимите изисквания. \r\nАлбена ЖИЛЕКОВА", "date": "2019.09.16", "title": "Хранително-вкусовата гимназия в Пещера започва новата учебна година с три основни специалности"}
{"url": "http://www.focus-news.net/news/2019/09/16/2699218/23-uchenitsi-v-parvi-klas-posreshtna-shesto-ou-enyo-markovski-v-shumen.html", "text": "23 ученици в първи клас посрещна Шесто ОУ „Еньо Марковски“ в Шумен, предаде репортер на  Радио „Фокус“ - Шумен . Тържеството за първия учебен ден събра в двора на школото ученици, учители и родители. „Положителното, което можем да отчетем е увеличаването на броя на учениците, които се обучават при нас. Предлагаме изключително добра материална база. Всяка класна стая е оборудвана с интерактивна дъска, разполагаме с лаптопи, мултимедия. Това е пътят и начинът да дадем най- доброто като училище на нашите възпитаници“, каза Мариана Йорданова. \r\nИвелина ИВАНОВА", "date": "2019.09.16", "title": "23 ученици в първи клас посрещна Шесто ОУ „Еньо Марковски“ в Шумен"}
{"url": "http://www.focus-news.net/news/2019/09/16/2699224/ministarat-na-vanshnite-raboti-na-norvegiya-ine-syorayde-targovskite-otnosheniya-mezhdu-balgariya-i-norvegiya-se-razshiryavat-makar-che-v-momenta-sa-na-dosta-skromno-nivo.html", "text": "Tърговските ни отношения се разширяват, макар че в момента са на доста скромно ниво. Това каза министърът на външните работи на Кралство Норвегия Ине Сьорайде след пленарна среща с вицепремиера и министър на външните работи Екатерина Захариева, предаде репортер на  Агенция „Фокус“ . Сьорайде посочи, че страни като България и Норвегия трябва да си сътрудничат на международната сцена. „Искам да ви поздравя за всичката работа, която се съгласихме, че ще вършим и занапред, както досега. България ще изпрати делегация в Норвегия, за да може да се говори с нашите малцинства, които са преживели Холокоста и т.н. Много се радвам, че сме част от сътрудничеството в тази област“, допълни тя. По думите ѝ днес са имали възможност да обсъдят и целия натрупан опит за консулските кризи. „Радвам се, че успяхме да споделим опит и за Кризисния център“, посочи още министърът на външните работи на Кралство Норвегия.  \r\nЗорница КОСТАДИНОВА", "date": "2019.09.16", "title": "Министърът на външните работи на Норвегия Ине Сьорайде: Търговските отношения между България и Норвегия се разширяват, макар че в момента са на доста скромно ниво"}
{"url": "http://www.focus-news.net/news/2019/09/16/2699221/300-detsa-v-5-paralelki-po-izkustvata-i-13-obshti-paralelki-zapochvat-uchebnata-godina-v-uchilishte-vladimir-dimitrov-maystora-v-kardzhali.html", "text": "300 деца в 5 паралелки по изкуствата и 13 общи паралелки започват учебната година в училище „Владимир Димитров-Майстора“, предаде кореспондент на  Радио „Фокус“ . Новата учебна година в единственото училище по изкуствата в Източните Родопи СУ „Владимир Димитров-Майстора“ бе открита от директора на учебното заведение Ангел Спасов. С химн и тържествен марш училищното знаме беше посрещнато от ученици, учители и родители в кв. „Веселчане“.  \r\nДиректорът Ангел Спасов пожела на учениците и учителите успешна и плодотворна учебна година. Кварталното училище отново отваря врати за 39 поредна учебна година. „Тази година започваме с два първи класа с общо 31 деца. Най-характерното за нас в град Кърджали е, че сме приели визия за обучаване на децата в областта на изкуствата. Тази година беше осъществен държавния план прием в 8-и клас с профил изкуства с интензивно изучаване на английски език, в гимназиален етап от 8 до 12 клас, в 5 паралелки с профил музика и изобразително изкуство“, каза директорът Ангел Спасов. Той допълни, че целият учителски екип се надява да продължават да развиват талантите на децата и тази учебна година. В училището преподават 38 високо квалифицирани педагози по всички учебни дисциплини. В това число музикални педагози - по музика, теория на музиката, вокално майсторство, инструменти и обучение по изящни и приложни изкуства.  \r\n„Ние използваме чудесни преподаватели, които работят при нас: професионалните художници Иван Стоянов и Ивета Стоянова, Мариана Матева е учител по пиано, Господин Каменаров е музикален педагог, който обучава децата на народно пеене и на кларинет, Надка Краева е музикален педагог по китара, класическа и електрическа, а също музикалният педагог Мариета Полихронова“, посочи директорът на учебното заведение.  \r\nВ училището има създадена също детска вокална група „Родопчанче“, която много често със своите солисти печели златни медали на различни национални конкурси като „Орфеево изворче“. И тази година те се готвят да постигнат успех и да донесат златни медали от националните конкурси в Казанлък и в Стара Загора. По приложни изкуства в училището приоритетно се обучават децата в областта на керамиката. Всяка година има изложби, с произведения, направени от учениците. Иван Стоянов е специалист по живопис. Училищните таланти започват обучение след 5-ти клас по различните видове изящни и приложни изкуства.  \r\n„Тази година паралелките ни по изкуствата бяха в десятката по успех по бала, по който се приемат учениците в осми клас сред училищата в областта. За нас е чудесно, че ние можем да показваме таланта на нашите деца“, посочи ръководителят на училището. \r\nОбщият брой на класните стаи е 30, към тях се добавят и ателиетата по видовете изкуства и специализираните по музика, в които има съответната техника, с необходимите инструменти. Директорът Ангел Спасов поясни още, че даже и да нямат необходимите специалисти по някой от по-характерните инструменти, и се използват външни лектори, които преподават единственото  училище в Източните Родопи - профилирано и с разширено обучение по изкуствата.  \r\nДарина ДЕЕНИЧИНА", "date": "2019.09.16", "title": "300 деца в 5 паралелки по изкуствата и 13 общи паралелки започват учебната година в училище „Владимир Димитров-Майстора“ в Кърджали"}
{"url": "http://www.focus-news.net/news/2019/09/16/2699219/47-sa-osmoklasnitsite-koito-shte-uchat-v-obshtinskata-profesionalna-gimnaziya-po-morsko-koraboplavane-i-ribolov-sv-nikola-v-burgas.html", "text": "47 са осмокласниците, които за пръв път прекрачиха прага на вече общинската Професионална гимназия по морско корабоплаване и риболов „Св. Никола“ в Бургас. Това съобщиха от пресцентъра на на  Община Бургас . Сформирани са две паралелки – „Корабоводене и корабни машини и механизми /КММ/“ и „Митническа и данъчна администрация“. През цялата лятна ваканция е положен огромен труд за освежаването на класните стаи, за придобиването на приветлив вид на гимназията. \r\n„Уважаеми учители и педагози, вие отново поемате мисионерството да давате знания на бургаските деца. Нека професионализмът и любовта към тази изключително благородна професия ви помагат в работата с тях. Децата, които за пръв път прекрачват училищния праг ще се обучават в обновени и модерно оборудвани кабинети по съвременни програми“, се обърна в поздравителния си адрес кметът на Бургас Димитър Николов. Капитан I ранг професор доктор Калин Калинов от ВВМУ „Н.Й.Вапцаров“ – Варна лично поздрави учениците, подари сувенири на осмокласниците от името на висшето училище и заяви, че ще бъдат организирани специални стажове за тях. 47-те нови ученици получиха от Община Бургас книгата „Капитаните“ с автор журналистката Ирина Генова, от която могат да научат историите на славните морски вълци, свързани с Бургас. Официални гости на откриването на учебната година на Морската гимназия бяха още ген. Цветан Харизанов, капитан І ранг Велко Велков, к.д.п. Живко Петров – изпълнителен директор на ИА“Морска администрация“, Диян Димов – изпълнителен директор на Пристанище Бургас, Димитър Кимрянов – „Корабостроителница Бургас“,  зам.-апелативният прокурор Йовита Григорова, к.д.п. Илия Бахов, к.д.п. Христо Мушков, к.д.п. Костадин Патранесков, кап. Пламен Симеонов, Петко Василев – механик, бившият областен управител на Бургас Павел Маринов и възпитаници на училището. От 1-ви септември със заповед на министъра на образованието Професионалната гимназия по морско корабоплаване и риболов „Свети Никола“ стана общинско училище и се финансира от бюджета на Община Бургас. Прехвърлянето на собствеността даде зелена светлина за завръщането на Бургас на световната морска карта. Общината вече предприема конкретни стъпки, не само да върне старата слава на Морското училище, а и да го направи водещо в морския бизнес. Целта е учебната база и програми да бъдат модернизирани и оборудвани със съвременни съоръжения, което значително ще повиши качеството на образованието.", "date": "2019.09.16", "title": "47 са осмокласниците, които ще учат в общинската Професионална гимназия по морско корабоплаване и риболов \"Св. Никола\" в Бургас"}
{"url": "http://www.focus-news.net/news/2019/09/16/2699222/senzorna-staya-otvarya-vrati-v-ou-pr-slaveykov-v-burgas-na-17-septemvri.html", "text": "На 17 септември  – деня, в който православната църква отдава почит на добродетелите Вяра, Надежда и Любов – в бургаското основно училище „Петко Рачев Славейков“ ще се състои дългоочакваното откриване на първата в Бургас сензорна стая, която ще обслужва деца със специални потребности. Това съобщиха от пресцентъра на  Община Бургас . Средствата за осъществяването на тази инициатива са събирани през цялата учебна 2018/2019 година чрез благотворителни прояви под патронажа на Училищното настоятелство и с участието на цялата училищна общност – традиционния есенен училищен маратон, благотворителни базари и представления на театрална школа „Арлекин“. Сензорната стая представлява специално оборудвано затъмнено помещение, което въздейства върху възприятията и усещанията на децата, като има и релаксиращ ефект. Използват се разнообразни уреди и аксесоари. Какво се очаква да се случва в самата стая? Всички дейности в стаята са под формата на игра. Участвайки в играта, детето не се концентрира върху крайния резултат, а върху самото преживяване. Ученикът получава възможност самостоятелно да открива и изследва. Това помага за преодоляване на затруднения и задръжки, за развиване на чувство за самооценка, придобиване на усещане за контрол и справяне с различни предизвикателства. Специалистът и детето споделят общи положителни емоции, което подобрява комуникацията помежду им и изгражда доверие в техните отношения. Доведената до успешен край идея на деца и родители е ценен урок по добротворчество в гражданското общество. Лентата ще бъде прерязана във вторник, 17 септември 2019 година, 12.30 часа.", "date": "2019.09.16", "title": "Сензорна стая отваря врати в ОУ „П.Р. Славейков“ в Бургас на 17 септември"}
{"url": "http://www.focus-news.net/news/2019/09/16/2699216/vsichki-2000-burgaski-parvoklasnitsi-byaha-posreshtnati-dnes-v-obnoveni-i-moderno-oborudvani-uchebni-stai.html", "text": "Всички 2000  бургаски първокласници бяха посрещнати днес на първия учебен ден в изцяло обновени и модерно оборудвани кабинети. Това съобщиха от пресцентъра на  Община Бургас . Пълната промяна обхвана близо 100 класни стаи на територията на цялата община. Мащабната реконструкция и промяна на интериора е част от проекта „Първокласно начало“, който предвижда и въвеждането на нови форми на работа в първи клас. Обновените стаи са обзаведени с антибактериални настилки, лед осветление, нови шкафчета, нови единични чинове, които могат да се конфигурират по различен начин, нови интерактивни дъски с възможности за използване на електронни учебници и електронен дневник. Община Бургас е първата в страната, която въведе електронен прием в първи клас за улеснение за родителите при кандидатстването. Бургас е и първият град у нас, който, отново по инициатива на кмета Николов, въведе през 2016 година изучаването на английски език в програмата за първи клас.", "date": "2019.09.16", "title": "Всички 2000 бургаски първокласници бяха посрещнати днес в обновени и модерно оборудвани учебни стаи"}
{"url": "http://www.focus-news.net/news/2019/09/16/2699225/ministar-desislava-taneva-namalen-e-intenzitetat-na-afrikanskata-chuma-izplashtame-i-finansovata-podkrepa-za-lichnite-stopanstva.html", "text": "Намален е интензитетът на африканската чума, изплащаме и финансовата подкрепа за личните стопанства. Това каза министърът на земеделието Десислава Танева по време на откриването на новата академична година в Тракийския университет в Стара Загора, предаде репортер на  Агенция „Фокус“ .  Тя добави, че от 1 август до днес има открити само 6 нови огнища, от които само едно е в индустриална ферма. „Засегнатите са малко над 130 000 животни. Приключени са огнищата. Важно е как продължаваме напред. На чиято и територия да е попаднал този вирус, с изключение на Чехия, която е под надзор, в останалите страни не е излязъл. Важно е дейностите, които са планирани и стартирани, да се извършват. Започваме от определянето на нови мерки за биосигурност в общо трите категории стопанства, в които могат да се отглеждат домашни свини: лично стопанство, фамилна и индустриална ферма. Във всяка от тези категории в момента се разписват работни екипи в БАБХ. И в трите категории стопанства ще има разписани нови и по-високи нива на биосигурност. След приемането им на практика с обществена консултация със заинтересованите страни следва имплементирането им в нормативната уредба. Личните стопанства бяха без контрол, а това не е добре за самите стопани. Ние сме амбицирани да положим всички усилия на администрацията и на системата съвестно с научната общност и да информираме и образоваме всички стопани, които искат в личните си стопанства да отглеждат домашни свине как да го направят, как да репопулират и при какви условия“, добави още Танева. Тя обясни какви ще са позитивните последствия за стопаните при изпълнение на новите мерки за сигурност:  „Плюсът на стопаните е, че ако има епизоотия, те биха получили пазарно обезщетение на засегнатите свине. Сега предстои комуникацията във връзка с идващия ловен сезон. По отношение на другия вектор на разпространение и на практика резервоара на това заболяване, а именно дивата свиня. Водим активна комуникация с комисията по отношение на тези мерки. Всички окончателни решения, които ще бъдат взети, ще бъдат детайлно обяснени на засегнатите страни“, обясни тя.  Танева припомни, че за заболяването не съществува лечение и в този смисъл то засяга абсолютно всички в обществото, които по някакъв начин имат среща с дивата или домашната свиня: и стопаните, и потребителите.  „В момента комуникираме отварянето на две обучителни мерки на научни звена да се направят и информират всички стопани при какви условия могат да продължат да отглеждат домашна свиня. Изплащането на финансовата подкрепа за почистване на личните стопанства и обеззаразяване в момента всеки ден изплащаме по различен график. Изплатили сме малко над 5 милиона лева“, допълни министърът.", "date": "2019.09.16", "title": "Министър Десислава Танева: Намален е интензитетът на африканската чума, изплащаме и финансовата подкрепа за личните стопанства"}
{"url": "http://www.focus-news.net/news/2019/09/16/2699228/atanas-bozhilov-ot-burgas-shte-tarsi-pobeda-v-glavnata-sreshta-na-16-ta-gala-ot-poreditsata-pro-fight.html", "text": "16-ата Гала вечер от поредицата Pro fight ще се проведе на 5 октомври в бургаската спортна зала „Младост“. Файт картата ще предложи на любителите на бойните спортове 9 стойностни срещи по правилата на К1. Това съобщиха от пресцентъра на  Община Бургас .  Кулминацията ще настъпи, когато на ринга излезе двукратният световен шампион при професионалистите Атанас Божилов. Единствено неговият двубой срещу Александрос Мавроматидис ще се играе в 5 рунда от по три минути. Билетите за събитието вече са в продажба на цена от 10 лева. Те могат да бъдат закупени от билетен център „Часовника“ в Бургас, както и в мрежата на eventim.bg. В деня на събитието пропуски ще се продават и на касата в зала „Младост“, около два часа преди началния час на галата. Номер за резервации на ВИП маси – 0888 744 807.", "date": "2019.09.16", "title": "Атанас Божилов от Бургас ще търси победа в главната среща на 16-та Гала от поредицата Pro fight"}
{"url": "http://www.focus-news.net/news/2019/09/16/2699232/zapochva-poetapno-asfaltirane-na-ulitsite-vardar-doyran-i-shar-planina-v-blagoevgrad.html", "text": "От днес започва цялостно преасфалтиране на улица „Вардар“  в Благоевград. Тя е една от трите улици в района, които скоро ще имат изцяло нова настилка. Това съобщиха от пресцентъра на  Община Благоевград . След ул. „Вардар“ ще бъде положен асфалт и по „Дойран“ и „Шар Планина“.  \r\nЗаради ремонтите дейности временно ще бъде променен маршрутът по линия №7 от градския транспорт. Автобусите ще  спират при Областна дирекция по безопасност на храните и ще продължават да се движат по ул. „Славянска“.  \r\nОбщина Благоевград апелира водачите на моторни превозни средства да не паркират на местата, предвидени за асфалтиране.  \r\nРемонт ще бъде извършен от участъка при отбивката на ул. „Славянска“, по ул. „Дойран“ до Социалните жилища и обратно до новия светофар.  \r\nВ края на месец юли 2019 г., кметът на Благоевград д-р Атанас Камбитов откри и шест напълно благоустроени улици в IV микрорайон. Това са „Ветрен“, „Роден край“, „Черно море“, „Съединение“, „Независимост“ и „Руен“. С благоустрояване на улиците бяха изградени и шест подпорни стени, които осигуряват безопасността на преминаващите автомобили, пешеходци. Изградени бяха нови тротоари и LED осветление. Обособени бяха и паркоместа и зелени зони. \r\nПо инициатива на кмета д-р Атанас Камбитов, през 2014 година, в IV микрорайон, бяха узаконени жилищата на стотици домакинства.", "date": "2019.09.16", "title": "Започва поетапно асфалтиране на улиците „Вардар“, „Дойран“ и „Шар Планина“ в Благоевград"}
{"url": "http://www.focus-news.net/news/2019/09/16/2699230/mini-festival-za-dokumentalno-hudozhestveno-kino-ochakva-svoyata-publika-na-24-26-septemvri-v-burgas.html", "text": "Кино в казино е изкушаваща възможност да се видят актуални филми от последните години, участвали в европейски и международни фестивали, отличени с редица награди. Темата на мини фестивала тази година е „Личности, които вдъхновяват“. Това съобщиха от пресцентъра на  Община Бургас . Той ще ви предложи безплатна прожекция на три заглавия в КЦ „Морско казино“, зала „Петя Дубарова“, на 24, 25 и 26 септември. Мини фестивалът започва с „Формулата на Тео“ (2019 г.) на Николай Василев. Животът поднася сложни конфигурации, с които човек е необходимо да се справи. Въпросът е да има добър подход към тях, както и формула – „таен ключ“, с които да „разкрие загадката“. Филмът е метафоричен и реален разказ за живота и делото на емблематичния физик Тедосий Теодосиев. Той ще бъде прожектиран на 24 септември от 18:30 ч. Входът е свободен. Вторият филм, който ще видим, е „Пътят на мъдростта“ (България, 2004 г.), отново на Николай Василев. Той е посветен на богослова Ваклуш Толев. Ще търсим заедно отговорите на въпросите: „Защо ни е важна мъдростта днес?“, както и „Какъв е пътят ѝ?“ Колко често можем да я открием или видим. В какви ситуации се появява в живота ни? Само в тъжни моменти или има шанс и друг път да я срещнем? Входът е свободен. Специален подарък за публиката е срещата с режисьора Николай Василев на 24 и 25 септември. Третият филм, с който ще бъде закрит фестивалът „Лято с документално кино“, е „Какъв цвят има този свят“ (България, 2019 г.) на Ралица Димитрова. Защо е важно да си спомним за някого?! За някой неповторим човек и творец. Да се докоснем до сетивата, които улавят този свят по различен и свой начин. Поетесата Данила Стоянова ни напуска едва на 23 години. Говори спокойно и ясно за живота и смъртта в своите невероятни стихотворения. 35 години по-късно нейни приятели се опитват да осмислят собствения си живот чрез спомените за нея, които са в непрестанен диалог със стиховете на Данила – със специалното участие на актьорите Милена Ерменкова и Ованес Торосян. Прожекцията ще е на 26 септември от 18:30 ч. Входът е свободен. Автор, инициатор, съорганизатор и изпълнител на идеята за мини фестивала е Ирина Тодорова, докторант по Телевизионна журналистика, съвместно с Община Бургас и Културен център „Морско казино“.", "date": "2019.09.16", "title": "Мини фестивал за документално-художествено кино очаква своята публика на 24-26 септември в Бургас"}
{"url": "http://www.focus-news.net/news/2019/09/16/2699233/podmyana-na-mantineli-se-izvarshva-po-patya-za-kurorta-zlatni-pyasatsi.html", "text": "Дейности по подмяна на мантинели се извършват по част от пътя за курорта „Златни пясъци“, предаде репортер на  Радио „Фокус“ – Варна . На места, поради разположената техника, могат да се образуват задръствания, а водачите трябва да преминават със съобразена скорост и повишена бдителност. Работата в участъка от 90-тия до стотния километър се очаква да продължи до края на месеца. По трасето е поставена сигнализация с пътни знаци. Шофьорите трябва да бъдат внимателни и по магистрала „Хемус“ преди Варна, където движението се осъществява двупосочно в едно платно поради продължаващи ремонтни дейности. Участъкът, в който се работи е от Неофит Рилски до Девня, или от км 393+500 до км 400+100. Там е ограничено движението в платното посока Варна. Трафикът се осъществява двупосочно в платното посока София. По пътя Кранево – Варна продължава да е в сила ограничение за моторни превозни средства с маса над 10 тона. Обходният маршрут е през селата Кичево и Оброчище. \r\nДиана СТОЕВА", "date": "2019.09.16", "title": "Подмяна на мантинели се извършва по пътя за курорта „Златни пясъци“"}
{"url": "http://www.focus-news.net/news/2019/09/16/2699236/63-godishna-zhena-ot-sofiya-e-s-opasnost-za-zhivota-i-s-izgaryaniya-vtora-stepen-sled-vazniknal-pozhar-v-sozopol.html", "text": "На 15 септември около 21.25 часа в Районно управление – Созопол е получено съобщение за пожар, възникнал в частен дом, разположен на созополската улица „Никола Вапцаров“, обитаван от 63-годишна жена от София. Това съобщиха от пресцентъра на  ОДМВР-Бургас . Причина за пожара е небрежно боравене с огън от свещ в кандило. Софиянката се опитала да загаси сама пожара, но не успяла, като на помощ се притекла 31-годишната й дъщеря. Вследствие на инцидента софиянката с 30-40 % изгаряния, втора  степен, по ръцете, лицето и тялото, е транспортирана в клиниката по изгаряния в УМБАЛ – Варна, където е настанена за лечение в отделение „Реанимация“, с опасност за живота. По случая е образувано досъдебно производство.", "date": "2019.09.16", "title": "63-годишна жена от София е с опасност за живота и с изгаряния втора степен след възникнал пожар в Созопол"}
{"url": "http://www.focus-news.net/news/2019/09/16/2699229/prof-asen-baltov-umbalsm-n-i-pirogov-sastoyanieto-na-predsedatelya-na-narodnoto-sabranie-tsveta-karayancheva-e-dobro.html", "text": "Състоянието на председателя на Народното събрание Цвета Караянчева е сравнително добро. Това заяви изпълнителният директор на УМБАЛСМ „Н. И. Пирогов“ проф. Асен Балтов, предаде репортер на  Агенция „Фокус“ . „Както знаете вчера към 10.30 е претърпяла пътнотранспортно произшествие на пътя след град Шумен, при което е транспортирана веднага в болницата в Шумен, където са извършени първите изследвания. На мен ми се обадиха към 11.00 часа колегите ортопеди от Шумен с молба за консултация и колаборация\", добави Балтов. По думите му освен счупване в областта на раменната кост, Караянчева има и травма в областта на гръбначния стълб. „След първоначално диагностициране не беше сигурно какво е състоянието, затова се взе решение да бъде транспортирана с правителствения хеликоптер за по-сигурно. Знаете продължителното пътуване с линейка не е подходящо, когато има увреждане в гръбначния стълб\", обясни още проф. Балтов. „Направихме много добра колаборация с Университетска болница „Лозенец“, където кацна правителственият хеликоптер. Бяха направени допълнително изследвания от скенер, ядрено магнитен резонанс, на които се видя че има травма в областта на гръбначния стълб, но тя не налага оперативна интервенция и остана единствено да се прецени кога ще се оперира счупването в областта на рамото\", допълни още Асен Балтов. Според него самата г-жа Караянчева е предпочела операцията да стане веднага по спешност. „С доц. Кожухаров направихме екип и тя беше оперирана буквално по спешност вечерта. Извършихме оперативна интервенция, с която стабилизирахме счупването със специални винтове, за да е възможно в следващите 15 дни да започне да я раздвижва и в рамките на един месец да бъде в кондиция и да започне да прави всичко с ръката\", посочи още проф. Балтов. „Взехме решение травмата на гръбначния стълб да се лекува с тип корсет, който тя да го носи в рамките на три седмици в изправено положение. Транспортирането е от изключително важно значение да бъде направено както трябва, така че да не уредим пациента още повече, отколкото е увреден по време на травмата\", посочи той. \r\nВиолета СИМЕОНОВА", "date": "2019.09.16", "title": "Проф. Асен Балтов, УМБАЛСМ „Н. И. Пирогов“: Състоянието на председателя на Народното събрание Цвета Караянчева е добро"}
{"url": "http://www.focus-news.net/news/2019/09/16/2699234/vitseprezidentat-iliyana-yotova-samo-gramotnite-i-naprednichavite-hora-shte-izgradyat-moderna-balgariya.html", "text": "Неграмотните хора нямат бъдеще. Само образованите и напредничавите хора ще изградят модерна и просперираща България. С тези думи вицепрезидентът Илияна Йотова откри първия учебен ден в Първо основно училище „Васил Левски“ в град Костинброд, съобщиха от  прессекретариата на държавния глава . \r\n„Днес една от най-големите ни задачи е да накараме децата да дойдат в училище, да ги привлечем към познанието в това свръхинформирано време. Няма технология, която да замени учителите. Защото освен знанията, те ни учат на добродетели, учат ни да бъдем добри хора. Те раждат личности“, заяви в приветствието си вицепрезидентът. \r\nИлияна Йотова настоя да се върне достойното място на учителя в обществото така, както повеляват българските традиции. „Мисълта ни за вас не трябва да е само по празници, когато с букет в ръка изразяваме своето уважение. Или предизборно – с обещания за повече средства за образование и повече престиж за професията. Мисълта на държава и общество трябва да е в делниците, където са вашите проблеми“, изтъкна вицепрезидентът. \r\n„Да подадем ръка на българското образование, на българските учители. Заедно да изкореним страшната болест – агресията между децата ни, да ги възпитаваме в любов, в уважение и желание да опознават и разбират другия.“ С тези думи вицепрезидентът Йотова се обърна към родителите. \r\nИлияна Йотова сподели вълнението на първокласниците от първите стъпки в класната стая. „Днес те са плахи, но с времето ще стават все по-смели. В училище ще срещнете нови приятели, заедно с вашите учители страница след страница ще отваряте голямата книга на познанието“, отбеляза вицепрезидентът. \r\nНа учениците Илияна Йотова пожела да бъдат здрави, прилежни и упорити. „Не се страхувайте да имате мнение и да го отстоявате дори когато не срещате подкрепа. Това е вашето мнение и то значи много“, посочи вицепрезидентът. \r\nИлияна Йотова завърши словото си с думите: „Вашият патрон Васил Левски имаше един идеал – свободна и независима България. Пожелавам на всички да бъдете свободни и независими в мисленето и мечтите си!“ \r\nПрез новата учебна година Първо основно училище „Васил Левски“ ще отбележи 165 години от създаването си. От тази година в  школото ще се изучава унгарски език.", "date": "2019.09.16", "title": "Вицепрезидентът Илияна Йотова: Само грамотните и напредничавите хора ще изградят модерна България"}
{"url": "http://www.focus-news.net/news/2019/09/16/2699237/burgas-48-godishen-ruski-turist-e-s-opasnost-za-zhivota-sled-vazniknal-intsident-v-slanchev-bryag.html", "text": "В резултат на полицейските действия на служители от Районно управление – Несебър по отношение на инцидент, възникнал около 04.00 часа на 14.09 в района на крайбрежната алея пред бар в Слънчев бряг, при който на 48-годишен руски турист е нанесен удар в областта на долната челюст и той падайки си удря главата в циментовата повърхност, е установен извършителя на деянието – това е 31-годишен молдовски турист, който направил пълни самопризнания. Това съобщиха от  ОДМВР-Бургас . Пострадалият е настанен в отделение „Реанимация“ към УМБАЛ–Бургас с мозъчен кръвоизлив, с опасност за живота. Причините за възникналия инцидент са в процес на изясняване. На 15.09 спрямо 31-годишния извършител на деянието е повдигнато обвинение по чл. 128 ал. 2 във връзка с ал. 1 от НК, като му е наложена  мярка за неотклонение „парична гаранция“ в размер на 2 000 лв. и забрана за напускане на България. Работата по случая продължава.", "date": "2019.09.16", "title": "Бургас: 48-годишен руски турист е с опасност за живота след възникнал инцидент в Слънчев бряг"}
{"url": "http://www.focus-news.net/news/2019/09/16/2699235/ministar-desislava-taneva-nay-kompetentnite-hora-koito-sam-sreshtala-v-babh-i-ministerstvoto-sa-vazpitanitsi-na-trakiyskiya-universitet.html", "text": "Най-компетентните хора, които съм срещала в позиции в БАБХ, министерство и други агенции, са възпитаници на Тракийския университет. Това каза министърът на земеделието Десислава Танева по време на откриването на новата академична година в Тракийския университет в Стара Загора, предаде репортер на  Агенция „Фокус“ . Танева благодари на преподавателите и на цялата експертиза на университета за това, че в последните три месеца са били коректив и консултант при разрешаването на поредната епизоотия в страната: африканската чума. „Благодаря от сърце за съпричастността, за отговорността към държавата, която показахте. Искам да ви уверя, че всичко, за което сме говорили и намерили като форми за подкрепа към университета, ще го продължим, защото без вас държавата няма как да продължи да взема най-правилните и верни решения в политиките за здравеопазване на животните“, добави още тя. „Успехът на държавата, успехът в политиките, здравеопазване на животните, агрономия, климат  - този успех може да бъда гарантиран само ако се провежда от професионалисти и специалисти, които Тракийският университет дава“, каза още Танева.", "date": "2019.09.16", "title": "Министър Десислава Танева: Най-компетентните хора, които съм срещала в БАБХ и министерството, са възпитаници на Тракийския университет"}
{"url": "http://www.focus-news.net/news/2019/09/16/2699226/kmetat-na-burgas-dimitar-nikolov-neka-novata-uchebna-godina-da-e-po-uspeshna.html", "text": "Кметът Димитър Николов отправи поздрав към всички учители, ученици и родители по повод първия учебен ден. Това съобщиха от пресцентъра на  Община Бургас . \r\n„Уважаеми учители, ученици и родители, \r\nЗа мен е удоволствие да ви поздравя с първия учебен ден. Това е празник, в който почитаме едно от най-ценните неща в човешкия живот – знанието. \r\nНашият народ от векове е приемал училището като храм, в който вярата и българщината са се съхранили силни и непоклатими. Храм, в който предците ни са откривали светлината на просвещението и своето духовно извисяване. \r\nДнес ние продължаваме тази традиция с увереност и оптимизъм. С гордост може да заявим, че Бургас има модерни училища, с обновени кабинети, в които се прилагат най-съвременните и иновативни методи в обучението. От тази година стартира и новата програма на Община Бургас, която нарекохме „Първокласно начало“. Благодарение на нея децата, които за първи път прекрачват училищния праг, ще се обучават в обновени и модерно оборудвани кабинети, по осъвременени програми. \r\nПървият учебен ден носи предизвикателство за всеки един от нас. \r\nУважаеми учители и педагози, вие отново поемате мисионерството да давате знание на бургаските деца. Нека професионализмът и любовта към тази изключително благородна професия ви помагат в работата с тях. Знам, че учителството не може да се практикува, ако човек не влага в него цялото си сърце и душа. Затова бъдете все така упорити и амбицирани в постигането на целите си, защото от това зависи бъдещето на нашите деца и нашия град. \r\nСкъпи ученици, предстои ви една изпълнена с предизвикателства учебна година. Нека тя ви донесе много радост, успехи и нови приятелства. Отнасяйте се с уважение към своите преподаватели и не забравяйте, че всеки усвоен труден урок е крачка към сбъдването на вашите мечти. \r\nУважаеми родители, бъдете винаги силна опора на своите деца. Давайте им смелост да вървят уверено по пътя към новите знания, да носят дух на откриватели и мечтатели. \r\nНека си пожелаем новата учебна година да бъде още по-успешна, нашите учители с гордост и чест да изпълняват просветителската си мисия, а бургаските деца да спечелят още повече медали от национални и международни олимпиади. \r\nЧестит първи учебен ден и на добър час!“", "date": "2019.09.16", "title": "Кметът на Бургас Димитър Николов: Нека новата учебна година да е по-успешна"}
{"url": "http://www.focus-news.net/news/2019/09/16/2699240/premierat-boyko-borisov-planat-yunker-dokaza-che-raboti-i-se-sazdavat-rabotni-mesta-s-visoka-dobavena-stoynost.html", "text": "Нов завод за производство на фармацевтични продукти и фуражни добавки откри в Пещера министър-председателят Бойко Борисов, предаде репортер на  Радио „Фокус“ - Пазарджик . Общият размер на инвестицията е 300 млн. лева. В завода ще бъдат разкрити над 200 нови работни места за висококвалифициран персонал. Около 1/3 от инвестицията е финансирана със заем по плана „Юнкер” през 2018 година. \r\n\"Почти всеки ден откривам заводи и нови училища. Не очаквах такава огромна мощност да се изгради за толкова кратко време. Много високотехнологично е вътре, ще останете впечатлени. За нас е важно, че дава ръст на икономиката. Планът „Юнкер” доказа, че работи и се създават работни места с висока добавена стойност\", уточни Борисов при официалното прерязване на лентата на новия завод. Той лично посети новото съоръжение в присъствието на кмета на Община Пещера Николай Зайчев и министъра на околната среда и водите Нено Димов. Министър Димов е направил предварителна инспекция, която е показала, че произвежданите продукти по никакъв начин няма да замърсяват околната среда. \r\nАлбена ЖИЛЕКОВА", "date": "2019.09.16", "title": "Премиерът Бойко Борисов: Планът „Юнкер” доказа, че работи и се създават работни места с висока добавена стойност"}
{"url": "http://www.focus-news.net/news/2019/09/16/2699231/ria-novosti-erdogan-i-rouhani-se-sreshtnaha-predi-nachaloto-na-sreshtata-na-varha-za-siriya.html", "text": "Президентите на Турция и Иран Реджеп Таийп Ердоган и Хасан Роухани се срещнаха преди началото на тристранния форум с Русия за Сирия, съобщиха в понеделник от администрацията на турския лидер, предава  РИА Новости . \r\n„Нашият президент провежда среща в двореца Чанкая с президента на Иран Хасан Роухани, който е в Анкара, за да участва на тристранната среща на най-високо равнище“, се казва в съобщението. \r\nВ понеделник президентът на Русия Владимир Путин ще пристигне в Анкара за участието на тристранната среща на върха с лидерите на Турция и Иран, в хода на която ще бъдат обсъдени редица актуални международни теми, както и двустранното сътрудничество между тези държави. \r\nВъоръженият конфликт в Сирия продължава от 2011 година. В края на 2017 година бе обявена победа над терористичната групировка „Ислямска държава“ в Сирия и Ирак. На първи план излезе политическото разрешаване на конфликта, възстановяването на Сирия и завръщането на бежанците. \r\n \r\nПревод и редакция:", "date": "2019.09.16", "title": "РИА Новости: Ердоган и Роухани се срещнаха преди началото на срещата на върха за Сирия"}
{"url": "http://www.focus-news.net/news/2019/09/16/2699241/agentsiya-i-radio-fokus-predlagat-sledvashtata-zagadka-v-igrata-nezabravimoto.html", "text": "През настъпващата седмица Агенция и Радио „Фокус“ отправят следната загадка в играта „Незабравимото“, целяща популяризиране на българските литературни шедьоври. Представя я тракологът проф. Валерия Фол: \r\n \r\nЗамаяно поглежда \r\nзад облак побледнялата луна, \r\nогреян слънчоглед навежда \r\nзагаснал поглед настрана. \r\n \r\nНатам белей се сребърна алея, \r\nгирляндите на утрото висят, \r\nот рози, лаври, лилии, ясмин.  \r\n \r\nПитаме от кое литературно произведение е откъсът и кой е авторът, отговорите ви очакваме на адрес: София, ул. „Султан тепе“ 8,на тел. 0882 802 802, както и на телефоните на \"Фокус\" в цялата страна. \r\nИмейл:   и във  \r\nПечелившите ще бъдат наградени в навечерието на общобългарския празник 1 ноември – Денят на народните будители. Подаръкът е уникална книга на Красимир Узунов.", "date": "2019.09.16", "title": "Агенция и Радио „Фокус“ предлагат следващата загадка в играта „Незабравимото“"}
{"url": "http://www.focus-news.net/news/2019/09/16/2699239/burgas-stopanska-produktsiya-na-stoynost-okolo-3-000-lv-e-izgoryala-v-s-zvezdets.html", "text": "На 14 септември около 23.00 часа в Районно управление–Малко Търново е получено съобщение за пожар, в кошара, разположена в края на с. Звездец, собственост на 58-годишен мъж от Бургас, съобщиха от  пресцентъра на ОДМВР-Бургас . Огънят е потушен от два противопожарни автомобила и петима огнеборци. Изгорели са напълно около 80 кв.м. стопански постройки, три ярета, 550 бали сено, осем рулона бали сено, около 700 кг. царевица и 300 кг. ечемик, всичко на обща стойност около 3 000 лв. Причините за възникналия пожар са в процес на изясняване. По случая е образувано досъдебно производство.", "date": "2019.09.16", "title": "Бургас: Стопанска продукция на стойност около 3 000 лв е изгоряла в с. Звездец"}
{"url": "http://www.focus-news.net/news/2019/09/16/2699227/reuters-dzhonsan-shte-obsazhda-brekzit-s-yunker-na-obyad-s-ohlyuvi-i-syomga.html", "text": "Британският премиер Борис Джонсън ще проучва какви са шансовете за постигане на нова сделка за Брекзит на обяд с председателя на Европейската комисия Жан-Клод Юнкер в понеделник, предава  Reuters , като отбелязва, че изказванията през уикенда на двамата са показали, че техните позиции остават диаметрално противоположни. \r\nПо-малко от 7 седмици преди датата, на която Великобритания трябва да излезе от Европейския съюз, Джонсън все още трябва да постигне споразумение с Брюксел за условията на раздялата между петата по големина икономика в света и най-големия й търговски партньор. \r\nТой каза в неделя, че все още се стреми към сделката преди датата на развода на 31 октомври и че следващите няколко дни ще бъдат от ключово значение дали той ще го направи. \r\n„Страстно вярвам, че можем да го направим и вярвам, че подобно споразумение е в интерес не само на Обединеното кралство, но и на нашите европейски приятели“, пише Джонсън във в. „Дейли телеграф“. \r\nБъдещето на сухопътната граница между членката на ЕС Ирландия и Северна Ирландия е централният въпрос на разногласия както между Джонсън и ЕС, така и между Джонсън и британските законодатели. Британският парламент три пъти отхвърли споразумение, договорено от предшественика му Тереза Мей, което включваше така наречения предпазен механизъм, за да се поддържа ирландска граница отворена. \r\nДжонсън ще се срещне с Юнкер в Люксембург в понеделник, за да представи своите идеи за преразглеждане на сделката, която се надява да бъде постигната на срещата на лидерите на ЕС на 17 и 18 октомври. \r\nИзточник от правителството на Обединеното кралство заяви, че двамата лидери, които не се са  се срещали откакто Джонсън стана премиер през юли, ще ядат охлюви, сьомга и сирене. \r\nТой отказа да назове мястото за срещата им, въпреки че ресторантът Bouquet Garni - сграда от 18 век в средновековното сърце на Люксембург - има охлюви и сьомга в обедното си меню. \r\nПреговарящите за Брекзит от двете страни – Стивън Баркли от Великобритания и Мишел Барние от ЕС, също ще се срещнат в Люксембург в понеделник. \r\nДокато Джонсън и неговите министри през последните дни говориха за напредък в преговорите с Брюксел, ЕС звучи все по-малко оптимистично, подчертавайки, че Великобритания трябва да излезе с нови идеи. \r\nВ интервю за радио Deutschlandfunk в неделя Юнкер заяви, че няма възможност за преразглеждане на споразумението за оттегляне, договорено от Мей. \r\n„Вярвам, че трябва да поддържаме достойни отношения с Великобритания и не съм оптимист, когато става въпрос за намиране на алтернативни договорености, които ще ни позволят да ограничим предпазната мярка за ирландската граница“, каза Юнкер. \r\n„Не знаем точно какво искат британците, точно и конкретно и продължаваме да чакаме за алтернативни предложения. Надявам се, че можем да ги получим, но времето изтича“. \r\nПравителството на Джонсън все още не е публикувало публично нови предложения за решаване на въпроса за границата на Северна Ирландия. Той настоява, че предпазната мярка  е неприемлива. \r\nДжонсън обеща да напусне ЕС със или без сделка на 31 октомври, въпреки че британските депутати приеха закон, който би го принудил да поиска отлагане след тази дата, ако не успее да постигне сделка с ЕС. Правителството му засили подготовката за смекчаване на евентуалния недостиг на храна, горива и лекарства в случай на Брекзит без сделка. \r\n„Искаме сделка. Тя не може да включва предпазната мярка“, заяви източник от британското правителство, като добави, че Джонсън бъде пределно ясен пред Юнкер, че дори ЕС да му предложи отлагане на Брекзит след 31 октомври, той ще го отхвърли. \r\n \r\nПревод и редакция:", "date": "2019.09.16", "title": "Reuters: Джонсън ще обсъжда Брекзит с Юнкер на обяд с охлюви и сьомга"}
{"url": "http://www.focus-news.net/news/2019/09/16/2699244/golyamo-kolichestvo-kanabis-sa-izzeli-sluzhiteli-na-ru-kula.html", "text": "Голямо количество канабис са иззели служители на РУ-Кула, съобщиха от  ОДМВР – Видин . Растенията, достигащи височина до 3,5 метра, били отглеждани в частен имот в село Периловец, община Бойница. На 13 септември, в хода на проведена специализирана полицейска операция, насочена срещу наркопрестъпленията в област Видин, криминалисти предприели претърсване в имот, обитаван от 75-годишен мъж и 68-годишната му съпруга. В южната част на дворното място били посадени 17 растения с височина от 200 до 350 см. При полевия наркотест листната маса реагирала на канабис. В помещение на втория етаж на къщата  били открити 10 сухи канабисови съцветия и сух стрък от същата култура с височина 63 см. Работата по случая продължава, в РУ-Кула е образувано досъдебно производство за престъпление по чл. 354в, ал.1 от Наказателния кодекс.", "date": "2019.09.16", "title": "Голямо количество канабис са иззели служители на РУ-Кула"}
{"url": "http://www.focus-news.net/news/2019/09/16/2699245/prezidentat-rumen-radev-tryabva-da-se-prekrati-praktikata-darzhavata-da-se-upravlyava-chrez-nechiy-telefon-a-ne-ot-institutsiite.html", "text": "Трябва да се прекрати практиката държавата да се управлява чрез нечий телефон, а не от институциите. Свободата на словото е в основата на демокрацията, а в България тя е в криза. Това заяви президентът Румен Радев, съобщиха от  прессекретариата на държавния глава . „Казусът със спирането на програма „Хоризонт“ отново потвърждава значението на въпроса кой и как управлява обществените медии. Очевидно е и, че държавата се управлява чрез нечий телефон, а не през институциите, както е нормалната европейска практика. На това нещо е време да се сложи край“, добави президентът Румен Радев в отговор на журналистически въпрос за безпрецедентното 5-часово спиране на програма „Хоризонт“ на Българското национално радио на 13 септември.  \r\nПрезидентът допълни, че когато започне да се работи по този начин - „през глава“, се обезсмислят и изпразват от съдържание институциите и отговорните органи, които са компетентни за назначения и уволнения при определени изисквания на закона.  \r\n„Свободата на словото е в основата на демокрацията, това е фундаментална ценност. Очевидно в България тя е в криза“, заяви държавният глава. Президентът призова генералният директор на БНР и разследващите да обявят какви са истинските и реалните мотиви за спирането на ефира, защото в случая става въпрос за обществена медия, а не за частна.  \r\nДържавният глава определи като „лъч надежда“ поведението на журналистите от БНР, които проявиха солидарност към свалянето от ефир на свой колега, и бяха подкрепени и от журналисти от други медии. „Те дадоха пример как се отстоява достойнство, как се отстоява свобода на словото и професионални стандарти“, заяви Румен Радев.   \r\nВ отговор на въпрос за избора на следващ главен прокурор президентът посочи, че когато е организирал предварителни консултации по темата, е било с ясната цел да се повиши общественият интерес и гражданската бдителност относно процедурата и критериите за този избор. „Тази цел е постигната. Но Конституцията ясно показва кога и как се произнася президентът“, заяви Румен Радев, попитан дали ще подпише указа за назначаване на следващ главен прокурор.", "date": "2019.09.16", "title": "Президентът Румен Радев: Трябва да се прекрати практиката държавата да се управлява чрез нечий телефон, а не от институциите"}
{"url": "http://www.focus-news.net/news/2019/09/16/2699243/gd-granichna-politsiya-intenziven-e-trafikat-na-gkpp-kulata-i-gkpp-kapitan-andreevo.html", "text": "Интензивен е трафикът на ГКПП „Кулата“ и ГКПП „Капитан Андреево“. Това съобщиха от  ГД „Гранична полиция“ . Информацията за трафикът е към 13.00 часа. На границата с Гърция на ГКПП „Кулата“  на границата с Турция на ГКПП „Капитан Андреево“  трафикът е интензивен на изход за товарни автомобили.  \r\nНа границата с Република Сърбия,  Република Северна Македония и Република Румъния трафикът е нормален на всички гранични контролно-пропускателни пункта. \r\nВъв връзка с извършване на ремонтно строителни дейности на ГКПП Златарево от ГД „Гранична полиция“ уведомяват, че за времето от 09.09.2019г. до 14.10.2019г. движението през ГКПП Златарево ще бъде затруднено. \r\nПоради извършването на ремонтни дейности на съпределния граничен пункт Хамзабейли на 16.09.2019г. за времето от 09:00ч. до 14:00ч. на ГКПП Лесово пропускането на леки и товарни автомобили на вход и изход ще бъде преустановено .   \r\nОт съображение за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет от 11.09.2019 г. ще  работи само по светлата част на денонощието – от 08:00 ч. до 22:00 ч.", "date": "2019.09.16", "title": "ГД „Гранична полиция“: Интензивен е трафикът на ГКПП „Кулата“ и ГКПП „Капитан Андреево“"}
{"url": "http://www.focus-news.net/news/2019/09/16/2699238/startira-uchebnata-godina-vav-vsichki-uchilishta-v-rayon-zapaden-v-plovdiv.html", "text": "Стартира учебната година във всички училища в район „Западен“, съобщиха за  Радио „Фокус“- Пловдив  от администрацията. Кметът на района Димитър Колев присъства на тържествата в ОУ „Елин Пелин“ и СУ „Свети Свети Кирил и Методий“. Освен него, празника уважиха директорът на РИОСВ – Пловдив доц. Стефан Шилев, заместник-областният управител Евелина Апостолова и експерти от РУО. За поредна година в „Елин Пелин“ показаха, че са иновативно училище, като отбелязаха първия учебен ден по нетрадиционен начин. Учители, ученици и директорът Татяна Вангелова се облякоха в народни носии, като освен това на тържеството показаха със сценки, песни и танци как са учили децата в България през 18 век. По традиция, тържествата за първия учебен ден преминаха с много музика и танци. \r\nСУ „Свети Свети Кирил и Методий“ е първото общинско училище в страната, което предлага обучение но методиката Монтесори.", "date": "2019.09.16", "title": "Стартира учебната година във всички училища в район „Западен“ в Пловдив"}
{"url": "http://www.focus-news.net/news/2019/09/16/2699246/afp-es-prizova-za-maksimalna-sdarzhanost-vav-vrazka-s-atakite-sreshtu-sauditskite-petrolni-instalatsii.html", "text": "В понеделник Европейският съюз призова за „максимална сдържаност“ във връзка с атаките срещу ключови петролни инсталации на Саудитска Арабия през почивните дни, които предизвикаха заплахи от САЩ и обвинения срещу Иран, предава  AFP . \r\nГоворителят на ЕС Мая Кочиянчич заяви пред журналистите: „Гледаме на тях (атаките), като на реална заплаха за сигурността в региона, която идва в момент на високо напрежение в региона“. \r\n \r\nПревод и редакция:", "date": "2019.09.16", "title": "AFP: ЕС призова за „максимална сдържаност“ във връзка с атаките срещу саудитските петролни инсталации"}
{"url": "http://www.focus-news.net/news/2019/09/16/2699253/chuzhdenets-bez-pechati-na-pasporta-za-vlizane-v-stranata-e-zadarzhan-ot-politsiyata-v-rayona-na-rechnata-gara-vav-vidin.html", "text": "На 15 септември, около 11.00 часа, в района на Речната гара във Видин полицейски патрул извършил проверка на чужденец, който представил турски паспорт без положени печати за регистрирано влизане през ГКПП в страната. Това съобщиха от пресцентъра на  МВР . Мъжът бил съпроводен до областната дирекция на МВР за установяване на самоличност и начина на влизане в страната. Задържан е с полицейска мярка за срок до 24 часа. По случая работят служители от група „Миграция“ в ОДМВР-Видин.", "date": "2019.09.16", "title": "Чужденец без печати на паспорта за влизане в страната е задържан от полицията в района на Речната гара във Видин"}
{"url": "http://www.focus-news.net/news/2019/09/16/2699251/sport-sestri-stoevi-specheliha-turnir-v-belgiya.html", "text": "Габриела и Стефани Стоеви триумфираха с титлата при женските двойки на международния турнир по бадминтон Yonex Belgian International 2019 с награден фонд 25 000 долара. Българките, които са европейски шампионки, бяха безапелационни и по пътя към титлата не загубиха нито един гейм. На финала двете победиха канадките Рейчъл Хондерич/Кристен Тсай с 2:0 след 40 минути игра. Така те прибавиха ценни точки към актива си в битката за спечелване на квота за Олимпийските игри в Токио 2020. Веднага след финала двете заминаха за Азия за два супер турнира - в Китай (17-22 септември), който е с награден фонд 1 млн. долара, и в Корея (24-29 септември), където най-добрите бадминтонистки в света ще си разделят 400 000 долара.", "date": "2019.09.16", "title": "Спорт: Сестри Стоеви спечелиха турнир в Белгия"}
{"url": "http://www.focus-news.net/news/2019/09/16/2699247/parvoklasnitsite-v-dobrich-poluchiha-kato-podarak-ot-kmeta-yordan-yordanov-uchenicheski-posobiya-sas-simvolite-na-grada.html", "text": "Близо 650 първокласници, с 35 повече от миналата година, прекрачиха училищния праг и бяха посрещнати тържествено във всички училища от техните учители, съобщиха от  Община град Добрич . Всеки първокласник получи от кмета Йордан Йорданов по две упражнителни тетрадки по писане и смятане със символи на града, комплект цветни моливчета, светлоотразителна лепенка за раница и лично поздравление. Началото на Новата учебна година започна навсякъде в града с ритуал за издигане на националния трибагреник, под звуците на българския химн „Мила Родино!“. В общинските училища през новата учебна година ще се обучават около 7 430 ученици в 335 паралелки. В детските градини се възпитават и обучават над 2 150 деца. За първи път 535 деца разпределени в 21 първи групи ще прекрачат прага на детските градини.", "date": "2019.09.16", "title": "Първокласниците в Добрич получиха като подарък от кмета Йордан Йорданов ученически пособия със символите на града"}
{"url": "http://www.focus-news.net/news/2019/09/16/2699250/kmetat-na-dupnitsa-metodi-chimev-prisastva-na-otkrivaneto-na-novata-uchebna-godina-v-srednoto-ezikovo-uchilishte-v-grada.html", "text": "Кметът на Община Дупница Методи Чимев присъства на откриването на новата учебна година в Средното езиково училище в града. Това съобщи за  Радио „Фокус” – Кюстендил  Христо Апостолов, пресаташе на Общината. Гост на откриването на новата учебна година е бил и началникът на Регионално управление на образованието – Кюстендил Мая Стойчева. „Ученици дерзайте, учители-бъдете винаги до тях и предавайте знанията си, а вие родители – подкрепяйте децата си и помагайте на преподавателите”, обърна се в словото си инж.Чимев. Музикална програма и рецитал с участието и на първокласниците са подготвени от училищния съвет. В учебното заведение броят на първокласниците е  96 деца в 4 паралелки. \r\nВенцеслав ИЛЧЕВ", "date": "2019.09.16", "title": "Кметът на Дупница Методи Чимев присъства на откриването на новата учебна година в Средното езиково училище в града"}
{"url": "http://www.focus-news.net/news/2019/09/16/2699252/premierat-boyko-borisov-v-peshtera-mnogo-e-vazhno-v-regionite-v-koito-e-trudno-da-se-nameryat-investitori-ikonomikata-da-prodalzhava-da-se-razviva.html", "text": "Всеки ден, през ден, се откриват заводи. Затова, въпреки че Европа е в рецесия, ние държим над 3% ръст на икономиката. Това заяви министър-председателят Бойко Борисов по време на официалното откриване на новия ферментационен завод на „Биовет“ - АД в град Пещера, съобщиха от  правителствената информационна служба . Проектът е от голямо обществено значение за развитието на Родопския планински регион, тъй като ще осигури 200 работни места за висококвалифицирани работници и специалисти като инженери, биолози, химици. Общата инвестиция възлиза на 150 милиона евро, която е реализирана за период, по-малък от 2 години. \r\nДо откриването на новите мощности се стигна след като на 12 януари 2018 г. в началото на Българското председателство на Съвета на ЕС между „Биовет“ и Европейската инвестиционна банка (ЕИБ) бе подписано споразумение за заем в размер на 100 млн. евро по програмата „Инвестиционен план за Европа“, на което присъстваха председателят на Европейската комисия Жан-Клод Юнкер и министър-председателят Бойко Борисов.  \r\n„Този завод е високотехнологичен, с добри възнаграждения, надявам се и с времето още по-добри“, отбеляза премиерът Борисов. Той добави, че 40 милиона лева от инвестицията са за екология и подчерта, че пречиствателната станция към завода е направена по най-съвременния начин.  \r\n„Много е важно в тези региони, в които е трудно да се намерят инвеститори, икономиката да продължава да се развива по този начин. Затова ние подкрепяме тези общини – видяхте пътя, мостове, сгради и всичко останало“, заяви министър-председателят Бойко Борисов.  \r\nПроектът в Пещера е част от стратегията на „Хювефарма“ за растеж като фармацевтична компания, базирана в ЕС и оперираща на глобалните пазари. Подкрепата на ЕИБ даде възможност на компанията да ускори инвестициите си в българско производство и научноизследователска и развойна дейност. В новия завод ще се произвеждат фуражни добавки, ензими, пробиотици и готови лекарствени форми за индустриалното животновъдство. \r\nНа церемонията по откриването на завода заедно с премиера Борисов присъстваха министърът на финансите Владислав Горанов, министърът на икономиката Емил Караниколов и министърът на околната среда и водите Нено Димов. \r\nПо повод първия учебен ден премиерът Борисов поздрави от Пещера всички ученици, учители и преподаватели у нас. „Нямаме класна стая без wi-fi в България - навсякъде има интернет. В това отношение сме на първите места в Европа“, каза още българският министър-председател Бойко Борисов.", "date": "2019.09.16", "title": "Премиерът Бойко Борисов в Пещера: Много е важно в регионите, в които е трудно да се намерят инвеститори, икономиката да продължава да се развива"}
{"url": "http://www.focus-news.net/news/2019/09/16/2699242/metodi-biserkov-obshtina-petrich-prez-nastoyashtata-godina-zavarshiha-vsichki-remonti-po-op-regioni-v-rastezh-kasaeshti-obrazovatelnata-infrastruktura.html", "text": "През настоящата година завършиха всички възможни ремонти по Оперативна програма „Региони в растеж“, които касаеха образователната инфраструктура. Това каза за  Радио „Фокус“ – Пирин  Методи Бисерков, началник на отдел „Образование“ към Община Петрич. По думите му изцяло е била обновена сградата на Профилирана гимназия „Пейо Яворов“, на ОУ „Гоце Делчев“, както и сградите на няколко детски градини. „Реновацията включваше цялостен ремонт на сградния фонд, което допълнително ще допринесе за подобряване образователно – възпитателния процес. Също така имахме ремонти, които са с текущо естество. Така, че от началото на учебната година, освен че ще започнем с прираст при учениците и при децата в подготвителните групи, материално-техническата база ще бъде сравнително обновена“, каза още Бисерков. Той изрази надежда, че ще бъдат осигурени едни отлични условия за провеждането на обучителния процес. \r\n \r\nЛивия НИНОВА", "date": "2019.09.16", "title": "Методи Бисерков, Община Петрич: През настоящата година завършиха всички ремонти по ОП „Региони в растеж“, касаещи образователната инфраструктура"}
{"url": "http://www.focus-news.net/news/2019/09/16/2699255/igor-lazarenko-rim-varna-imanyarskite-nabezi-namalyavat-prez-poslednite-godini.html", "text": "Иманярските набези намаляват през последните години по ред причини. Това каза в интервю за предаването „Съкровищница на тайните“ на  Радио „Фокус“  гл. ас. д-р Игор Лазаренко, директор на Регионалния исторически музей във Варна. „Иманярският бум беше може би през 90-те години, в началото на новото хилядолетие. Сега тенденцията е просто да намалява по ред причини. Първо, че обектите, които са достъпни за иманярите, са толкова обрани, че няма метал в тях. Другите причини са, че много от хората, които се занимаваха с тази дейност, се пренасочиха към друг тип дейности, които са доходоносни - бране на гъби, в последно време трюфелите бяха така атрактивни, изобщо добивни работи. Много от тях впоследствие бяха ангажирани в строителство. Когато имаше бум на строителство по крайбрежието, хората, които бяха без работа, просто си намериха добре платена работа. И практически това до известна степен ги отдалечи от този вид дейност“, обясни археологът. Игор Лазаренко допълни, че въвеждането на по-рестриктивни мерки с промените в закона също дава своето отражение. „В онова време иманярството се водеше като административно нарушение, а в момента е криминализирано. Това е още един държавен стимул за отказване от тази дейност“, каза още гл. ас. д-р Игор Лазаренко. Той припомни, че селищната могила в района на Дългопол, около село Комунари, е била обект на иманярски набези през миналата година. Заради бруталното посегателство, свързано с търсене на праисторически съдове, ще бъде направено сондажно проучване, за да се установи стратиграфията на могилата преди да бъде унищожена.  \r\nМарияна ВАЛЕНТИНОВА", "date": "2019.09.16", "title": "Игор Лазаренко, РИМ – Варна: Иманярските набези намаляват през последните години"}
{"url": "http://www.focus-news.net/news/2019/09/16/2699248/otkriha-nova-sportna-zala-v-selo-trud.html", "text": "Откриха нова спортна зала в село Труд, съобщиха за  Радио „Фокус“- Пловдив  от администрацията. Осъществена е дългогодишната мечта на поколения жители на селото – да имат модерна и многофункционална спортна зала. Това бе всеобщото мнение на десетки хора от селото, дошли на откриването на новата зала в двора на ОУ „Св. св. Кирил и Методий“ навръх първия учебен ден 16-ти септември, съобщиха още от администрацията на район Марица. Лентата прерязаха кметът Димитър Иванов, председателят на Общински съвет „Марица“ Гергана Трендафилова, заместник-кметове и общински съветници и др. Преди това тържествен водосвет бе отслужен от отец Милан и отец Кирил. \r\nДимитър Иванов подчерта, че построяването на спортното съоръжение в село Труд е най-голямата инвестиция за последните 4 години. \r\n„Днес село Труд има двоен празник – старт на учебната година и откриването на новата зала – осъществена мечта на поколения местни жители. Тя е подарък за децата на село Труд – нашето бъдеще, за нашата гордост – хандбалния клуб на селото, завоювал десетки шампионски титли, за талантливите ни самодейци и за всички хора от селото“, посочи Иванов. Залата е построена за 6 месеца, предсрочно – за 15-ти септември, а не както бе по договор – до 1-ви октомври. Стартът на строителството бе даден на 15-ти март тази година.След два месеца ще бъде изграден и паркинг пред новата спортна зала, ще се ремонтират улиците „Янтра“ и „Никола Петков“, съобщи още кметът.В училището се учат 220 ученици. Сградата е с разгъната застроена площ от 1241 квадратни метра, тя е висока 8 метра и е с 350 седящи места.", "date": "2019.09.16", "title": "Откриха нова спортна зала в село Труд"}
{"url": "http://www.focus-news.net/news/2019/09/16/2699258/lek-avtomobil-e-bil-zapalen-na-ulitsata-pred-doma-na-sobstvenika-mu-v-grad-gramada.html", "text": "На 14 септември, около 04.15 часа в град Грамада, бил запален лек автомобил „Ланд Ровър“, паркиран на улицата пред дома на собственика му – местен жител. Това съобщиха от пресцентъра на  МВР . Съсед забелязал пламъците. Огънят бил потушен преди да обхване колата. При последвалия оглед на местопроизшествието служителите на реда констатирали, че са унищожени предна решетка, предни чистачки и разширителен съд на охладителна система. Случаят се разследва от криминалисти, образувано е досъдебно производство по чл. 330, ал. 1 от Наказателния кодекс.", "date": "2019.09.16", "title": "Лек автомобил е бил запален на улицата пред дома на собственика му в град Грамада"}
{"url": "http://www.focus-news.net/news/2019/09/16/2699259/politsai-sa-zadarzhali-sled-presledvane-piyan-shofyor-napravil-opit-da-izbyaga-ot-proverka-v-pleven.html", "text": "Полицаи са задържали пиян шофьор, направил опит да избяга от проверка в Плевен. Това съобщиха от пресцентъра на  МВР . Нарушителят е арестуван след кратко преследване в нощните часов на 14 септември. Около 03.15 часа, на ул. „Владимир Вазов“ в областния град, служители от сектор „Пътна полиция“ подали сигнал за спиране и проверка към водача на лек автомобил \"БМВ 730\". Мъжът обаче продължил да шофира, а след известно време спрял колата и побягнал заедно със спътника си. Оставяйки превозното средство с отворени врати и без дръпната ръчна спирачка, то потеглило на заден ход и се ударило в скеле на строеж, при което са причинени материални щети. При бързите издирвателни действия, в които се включили и полицаи от плевенското Второ РУ, в гориста местност в близост бил задържан водачът – 30-годишен от Плевен. При последвал оглед на автомобила, в подлакътник било открито пликче с бяло прахообразно вещество, за което предстои на физико-химическа експертиза. Водачът е изпробван с техническо средство, което отчело положителен резултат за употреба на алкохол. Нарушителят бил задържан с полицейска мярка за срок до 24 часа. За случая е уведомен прокурор в Районна прокуратура – Плевен и е образувано досъдебно производство, работата по което продължава.", "date": "2019.09.16", "title": "Полицаи са задържали след преследване пиян шофьор, направил опит да избяга от проверка в Плевен"}
{"url": "http://www.focus-news.net/news/2019/09/16/2699257/31-godishen-mazh-e-arestuvan-neposredstveno-sled-prodazhba-na-narkotitsi-v-zhk-iliyantsi-v-sofiya.html", "text": "Полицаи от Второ Районно управление при СДВР са задържали дилър на наркотици. Това съобщиха от пресцентъра на  МВР . Криминално проявеният 31-годишен мъж бил арестуван на 10 септември непосредствено след продажба на наркотични вещества в ж.к. „Илиянци“. При последвалите процесуално-следствени действия в рамките на образуваното досъдебно производство в жилището му са намерени множество разфасовки, съдържащи растителна маса и прахообразно вещество. Резултатът от направената експертна справка показал, че иззетите вещества са 3.5 грама коноп и 16.55 грама амфетамин. След доклад на събраните материали в Софийската градска прокуратура задържаният е привлечен като обвиняем за престъпление по чл. 354 а от НК, наложената му мярка за задържане била за срок до 72 часа.", "date": "2019.09.16", "title": "31-годишен мъж е арестуван непосредствено след продажба на наркотици в ж.к. „Илиянци“ в София"}
{"url": "http://www.focus-news.net/news/2019/09/16/2699249/glavred-ukrayna-sabotazhat-na-naftogaz-ili-zashto-ukrayna-nyama-s-kakvo-da-otide-na-pregovorite-s-gazprom.html", "text": "Министър-председателят на Украйна Алексей Гончарук прогнозира, че газовите преговори с Русия ще бъдат сложни. Също така той смята, че Украйна се е подготвила за тях. Настоящото ръководство на „Нафтогаз“ начело с Коболев излезе на финалната права на блокирането на процеса за сключване на нов транзитен контракт с „Газпром“. Тези действия на Коболев ще станат препятствие за глобалния политически план на президента Зеленски за разрешаване на конфликтните въпроси с Русия, което ще позволи да се разчита на възвръщане на неконтролираните територии на Донбас (т.нар. Донецка и Луганска народни републики, ДНР и ЛНР), пише украинското издание  „Главред“  в материал, представен без редакторска намеса. \r\nЗатова политическата част на газовите преговори днес действително излиза на преден план. Това не означава, че договорът за транзит ще има политически подтекст. Но газовият компромис ще стане още едно потвърждение за ЕС и участниците в „нормандския формат“, че от страна на президента Зеленски има истински намерения да се реши конфликта между Украйна и Русия. \r\nВ същото време, както правилно отбеляза новият премиер Гончарук – ще бъде изключително трудно това да се случи. Нали в течение на последните години „Нафтогаз“ саботира процеса на разделение (анбандлинг) на компаниите. По този начин де юре бе създадена независима компания за сключване на нов транзитен договор (Магистрални газопроводи Украйна), но фактически нито един обект от газотранспортната мрежа (ГТМ) не е предаден на тази компания. В резултат, сега няма с какво да отидем на преговорите с „Газпром“. \r\nПостоянната цел на „Нафтогаз“ беше да отложи самите преговори или да сключи временно споразумение. В края на краищата, три месеца преди изтичането на договра за транзит, Европейската комисия и „Газпром“ стигнаха до същото заключение. И на двете страни в перспектива им е изгодно такова развитие на събитията. И тук „Нафтогаз“ неслучайно играе в полза на „Газпром“, защото 2020 година ще бъде определяща за пускането на „Северен поток 2“ и „Турски поток“. И след една година аргументите на Украйна ще бъдат слаби и в най-добрия случай може да се разчита на транзит в рамките на 40-60 млрд. куб. м. Мечтите за транзит на 90 млрд. куб. м. газ ще останат само мечти на Коболев. \r\nОт друга страна, „Нафтогаз“ вече тихо и незабележимо промени своята несъкрушима и твърда позиция по отношение на съдебните претенции към „Газпром“ за транзитен договор за сумата от 11-14 милиарда долара. „В случай на запазване на транзита през Украйна, ние ще преразгледаме тарифите. В такъв случай „Газпром“ няма да трябва да ни компенсира тези 11-14 милиарда долара“, заяви представителят на компанията Юрий Витренко. \r\nНо, изглежда, това няма да спаси ситуацията и не може да се говори за многогодишен договор. Ето защо сега въпросът за газовия мир между Украйна и Русия може да носи само временен характер, което ще доведе  до девалвация на стойността на ГТМ на Украйна. И президентът Зеленски и неговия екип ще трябва да носят отговорност за новия договор. \r\nСъответно би било целесъобразно да се проведе разследване на това и чии действия доведоха до загубата на транзитния потенциал на Украйна. \r\n \r\nПревод и редакция:", "date": "2019.09.16", "title": "„Главред“ (Украйна): Саботажът на „Нафтогаз“, или защо Украйна няма с какво да отиде на преговорите с „Газпром“"}
{"url": "http://www.focus-news.net/news/2019/09/16/2699254/anadolska-agentsiya-husitite-zaplashiha-s-novi-udari-po-sauditska-arabiya.html", "text": "Бунтовниците от йеменското движение „Ансар Аллах“ (хуситите) предупредиха чужденците и компаниите на петролните обекти в Саудитска Арабия, че в бъдеще ще има нови удари по саудитска територия, предава  „Анадолската агенция“ . \r\n„Призоваваме компаниите и специалистите, които сътрудничат с компания Saudi Aramco, да напуснат нефтените обекти в Кралството. Ние може да нанесем нов удар във всеки един момент“, се казва в съобщението, публикувано в „Туитъра“ на специалния представител на хуситите Яхия Сери. \r\nОфициалният представител съобщава още, че съботните удари по два петролни обекта на Saudi Aramco са нанесени чрез „нови и съвременни ударни дронове“. \r\nСаудитските власти не обвиниха нито една конкретна група за атентатите, но бунтовниците от Йемен поеха отговорността за атаката. Хуситите обявиха, че са използвали 10 безпилотни летящи апарата за нападението. \r\nВъв Йемен от 2014 г. продължава въоръжен конфликт, в който, от една страна, участват въстаници от шиитското движение „Ансар Аллах“ и привърженици на сваления президент на Йемен Али Абдула Салех, а от друга - правителствени войски, лоялни на президента Абдурабу Мансур Хади. \r\nОт 2014 г. хуситите запазват контрола над част от регионите на страната, включително столицата на Йемен Сана. Арабската коалиция, ръководена от Саудитска Арабия, подкрепя йеменските правителствени сили в борбата срещу хуситите от март 2015 г. \r\n \r\nПревод и редакция:", "date": "2019.09.16", "title": "„Анадолска агенция“: Хуситите заплашиха с нови удари по Саудитска Арабия"}
{"url": "http://www.focus-news.net/news/2019/09/16/2699260/obrazuvani-sa-dve-dosadebni-proizvodstva-za-ubiti-zhivotni-vav-vidinska-oblast.html", "text": "Полицаи провеждат разследвания по две досъдебни производства за убити животни във Видинска област. Това съобщиха от пресцентъра на  МВР . На 13 септември. в 09.38 часа, на тел. 112 постъпил сигнал за прострелян кон в ливада до пътя между селата Фалковец и Средогрив. Раненото животно било открито от собственика му – жител на село Търговище. Той потърсил помощ от ветеринарен лекар, но до пристигането му животното умряло. Дежурна оперативна група извършила оглед на местопроизшествието. Разследването по случая продължават служители на Районно управление на МВР-Белоградчик. На следващия ден служители на Районно управление на МВР-Кула се отзовали на сигнал от жител на село Цар Петрово, който имал съмнения, че кучето му е отровено. Към 14.30 часа животното било с конвулсии, а вечерта умряло. Дежурна оперативна група извършила оглед, тялото на животното било транспортирано за ветеринарна аутопсия.", "date": "2019.09.16", "title": "Образувани са две досъдебни производства за убити животни във Видинска област"}
{"url": "http://www.focus-news.net/news/2019/09/16/2699265/zapochva-traditsionniya-esenen-panair-v-obshtina-gotse-delchev.html", "text": "Започва традиционния есенен панаир в Община Гоце Делчев. Това съобщи за  Радио „Фокус“ – Пирин  Даниела Крантева, експерт „Връзки с обществеността“ към Общината. Събитието ще се провежда в района на бившата казарма. Програмата, подготвена от организаторите, включва много и най-разнообразни събития. Началото ще бъде поставено с „Цирк на сцена” в компанията на много екзотични животни и Оркестър „Европа“ с ръководител Георги Георгиев и солист Марио Караилиев.  \r\nСъбитията продължават на 17 септември с Оркестър „Фолк Мания“ със специалното участие на фолк-певицата Андреа. На следващия ден гост на есенния панаир ще бъде Оркестър „Щуро маке“ със специалното участие на Николай Учкунов. На 19 септември предстои участие на Оркестър „Уникат“ и Оркестър „Ивелия“ със специалното участие на сръбската звезда DRAGAN KOJIC-КЕБА. На 20 септември в Гоце Делчев ще бъде оркестърът на Панчо Иванов и Десита. На следващия ден участие в програмата ще имат Оркестър „Импулси“ и фолк-певеца Константин, а на 22 септември предстои участие на Оркестър „Неврокоп“ и специалното участие на Диона. В последния ден – 23 септември в Гоце Делчев ще бъдат Оркестрите  „Боги Бенд“ и „Галакси“. Във всичките дни програмата започва от 19.30 часа. На панаира ще има забавни игри, люлки, стрелбища и други забавления. \r\nЛивия НИНОВА", "date": "2019.09.16", "title": "Започва традиционния есенен панаир в Община Гоце Делчев"}
{"url": "http://www.focus-news.net/news/2019/09/16/2699264/balgariya-i-indoneziya-shte-razshiryat-dvustranniya-obmen-v-informatsionnite-tehnologii-obrazovanieto-i-turizma.html", "text": "Секторите на информационните технологии, земеделието, туризма и образованието имат голям потенциал за последващо задълбочаване на сътрудничеството между България и Индонезия. Това беше общата позиция на президента Румен Радев и индонезийския министър на външните работи Рътно Марсуди, които се срещнаха днес на „Дондуков“ 2. Г-жа Марсуди е на официално посещение у нас, съобщиха от  прессекретариата на държавния глава .  \r\n  За първите четири месеца на 2019 г. стокообменът между България и Индонезия е 130.5 млн. щ. д., което представлява ръст от 322% спрямо същия период на 2018 г. Президентът Радев и министър Марсуди бяха единодушни, че тази възходяща тенденция е добра база двете държави да разширят партньорството си в повече сектори и да фокусират усилията си върху увеличаване на двустранните инвестиции и съвместно излизане на трети пазари. Освен стимулиране на икономическите връзки е важно да стимулираме културния и образователен обмен, както и туризма, беше подчертано на срещата.     \r\nБорбата с тероризма и противодействието на радикализацията на маргинализирани обществени групи и религиозната толерантност, също бяха във фокуса на разговора. Румен Радев отбеляза, че прилаганите мерки на европейско ниво очевидно са закъснели предвид слабата интеграция на второ и трето поколение имигранти, които участват в терористични актове. Обсъдено беше и задълбочаването на сътрудничеството между службите за сигурност и обменът на информация между България и Индонезия.", "date": "2019.09.16", "title": "България и Индонезия ще разширят двустранния обмен в информационните технологии, образованието и туризма"}
{"url": "http://www.focus-news.net/news/2019/09/16/2699263/ria-novosti-putin-pristigna-v-ankara-na-sreshtata-na-varha-na-astaninskata-troyka-za-siriya.html", "text": "Президентът на Русия Владимир Путин пристигна в Турция, където в понеделник ще участва в тристранната среща на върха за Сирия и ще проведе отделни двустранни срещи с лидерите на Турция и Иран Реджеп Таийп Ердоган и Хасан Роухани, съобщава  РИА Новости . \r\nДнешните преговори в Анкара ще бъдат петите на държавните глави в астанинския формат.  \r\n \r\nПревод и редакция:", "date": "2019.09.16", "title": "РИА Новости: Путин пристигна в Анкара на срещата на върха на астанинската тройка за Сирия"}
{"url": "http://www.focus-news.net/news/2019/09/16/2699266/zaradi-avariya-na-vodoprovod-se-promenya-dvizhenieto-po-bul-aleksandar-stamboliyski-v-plovdiv-na-17-septemvri.html", "text": "Движението на моторни превозни средства по бул. „Александър Стамболийски“ в Пловдив, в отсечката от ул. „Околчица“ до ул. „Болград“, се спира на 17 септември (вторник), за времето от 09.00 до 16.00 часа. Това съобщиха за  Радио „Фокус“-Пловдив  от Общинско предприятие „Организация и контрол на транспорта“. Причината е авариен ремонт на магистрален водопровод. По тази причина с променен маршрут ще се движат автобусите по линии №1, 16 и 36 от вътрешноградския транспорт. \r\nЦветана ТОНЧЕВА", "date": "2019.09.16", "title": "Заради авария на водопровод се променя движението по бул. „Александър Стамболийски“ в Пловдив на 17 септември"}
{"url": "http://www.focus-news.net/news/2019/09/16/2699269/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. На днешния 16 септември, когато в цялата страна се открива учебната 2019 – 2020 г., предстои да си говорим именно по теми, свързани с образованието. От Методи Бисерков, началник на отдел „Образование“ към Община Петрич, ще научим повече за броя на учениците, които тази година ще се обучават на територията на града и малките населени места в общината. Ще разберем и дали някъде се извършват ремонти, свързани с образователната инфраструктура. Първият учебен ден е и хубав повод да се завърнем назад в историята и да си припомним как се е развило просветното дело в Петрич. \r\n \r\n Очакваме и Вас на телефоните в студиото 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Ливия Нинова.", "date": "2019.09.16", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/09/16/2699256/kmetat-na-stara-zagora-zhivko-todorov-vsichko-koeto-pravim-v-obshtinata-tryabva-da-e-v-imeto-na-detsata.html", "text": "„За мен е голяма чест да съм днес сред Вас, да присъствам на първия учебен ден именно в училище „Иван Вазов” – не само защото сградата е обновена и средата е променена. Това е само 50 процента от всичко, което трябва да има в едно училище. Останалите 50% сте всички Вие – учениците, родителите, учителите – които съм сигурен, че ще дадат завършен вид на едно от елитните старозагорски  училища“, каза кметът на Стара Загора Живко Тодоров по време на официалното откриване на новата учебна година, съобщиха от пресцентъра на  Община Стара Загора . „Радвайте се на тези детска глъч и смях, защото това е най-голямото щастие, което имаме – да правим всичко, което зависи от нас за тези прекрасни старозагорски деца. Попътен вятър!”, допълни кметът. Той благодари за усърдието на директора на „Иван Вазов“ Динко Цвятков, както и на целия екип от ръководство и преподаватели. Водосвет  за здраве и успехи бе отслужен от отец Иван Генов от старозагорския  храм „Св . Троица“, с което бе и официално открита обновената инфраструктура. Възпитаниците на „Иван Вазов“ ще трупат знания в изцяло обновена сграда, в която са внедрени всички мерки за енергийна ефективност. Ремонт е извършен още и на вътрешните инсталации, помещения – кабинети, класни стаи, тоалетни. Има нови тротоари около двора на школото, а южната му част е с положен нов асфалт. Средствата  за обновяването на едно от големите старозагорски  училища са над 2 млн. лева и са по ОП „Региони в растеж 2014 - 2020“. \r\nНа откриването присъстваха  още председателят на Постоянната комисия по спорт и младежки дейности към Общинския съвет Николай Диков, секретарят на Общинска администрация Делян Иванов, началникът на РУО  – Стара Загора Татяна Димитрова, десетки представители на различни държавни и местни институции, директори на други старозагорски  учебни заведения. \r\nЖивко Тодоров бе гост и на пъстрото тържество по повод първия учебен звън в СУ  „Железник “ в изцяло обновената му сграда. „Ваканцията свърши и е време да започне новата учебна година. Тук има много приятелства, много емоции, много знания и нови умения“, обърна се към учениците кметът на Стара Загора. Тодоров получи поздравления от ръководството на едно от най-големите училища на Балканите, както и специалната му униформа. Директорът Петя Лазарова изрази благодарността на целия екип на „Железник“ за подобрената атмосфера и създадените европейски условия за децата. \r\nБазата на средното училище бе изцяло обновена, за над 5,5 млн. лева, с финансиране по ОП „Региони в растеж 2014 - 2020“. Дейностите включиха - нова дограма, входни врати, настилки в бюфета, атриума и санитарните възли. Основен ремонт бе извършен и на покривите на различните блокове, подмяна на котлите и радиаторите на парната инсталация и други. Изградени са рампи и три асансьора за хора в неравностойно положение. Спортни игрища за футбол и баскетбол, трибуни и фитнес площадка са обособени в двора на училището. \r\nДнес бе дадено началото и на новата академична година в старозагорската Алма матер. „Тракийският университет е много важен за Стара Загора и всички ние се гордеем с него, защото той дава възможност не само на младите и интелигентни старозагорци  да останат в своя град, но и привлича студенти от цялата страна и чужбина. Те учат тук, работят, създават семейства“, каза в приветствието си кметът Живко Тодоров. „Пожелавам ви успешна година! Нека да бъде изпълнена освен с много знания, така и с много емоции, защото студентските години не се връщат. Благодаря на проф. Иван Въшин , който за последен път открива учебната година като ректор. През двата му мандата като ръководител, работихме в тясно сътрудничество и смятам, че успяхме да постигнем добри резултати“, допълни още Тодоров. \r\nЗа началото на учебната 2019-2020 година гости на тържеството бяха още зам.-председателят на НС Емил Христов, председателят на Общинския съвет Таньо Брайков, министърът на земеделието, храните и горите Десислава Танева, депутати, общински съветници, представители на бизнеса, ръководители на образователни и културни институции, ректорският екип и деканското  ръководство на ТрУ и други.   \r\nРесорният зам.-кмет по хуманитарните дейности на Община Стара Загора Иванка Сотирова откри учебната година в Детска градина №5 „Мечо Пух“ в Стара Загора. Това е първото общинско детско заведение, което от тази година започва работа по метода на д-р Мария Монтесори  за ранно детско развитие. „Поздравявам екипа на директорката Марияна Кутина , която успя да наложи работата по метода Монтесори. На всички деца пожелавам много забавления и да обичат детската си градина. Всички успехи ще бъдат възможни, ако всички ние, деца, учители и родители сме съпричастни и обединени“, каза Иванка Сотирова. \r\nЗам.-кметът даде старт и на новата учебна година и в Девето основно училище „Веселин Ханчев“. Днес учениците влязоха в обновена сграда. „Всички възрасти са съпричастни към празниците на образованието. Община Стара Загора успя да направи сградата на Вашето училище по-приветлива и по-модерна, за да можете да учите в по-добри условия. Колеги, дерзайте, пътят Ви не е лек, но това е нашата мисия. Само с триединството ученици, учители и родители ще постигнете добри резултати“, призова Сотирова. \r\nЗам.-кметът по устройство на територията,  строителство и инвестиции инж. Янчо Калоянов поздрави учениците от Професионална гимназия по строителство, архитектура и геодезия \"Любор  Байер\". Зам.-кметът по транспорт, обществен ред, екология и чистота Йордан Николов бе гост на тържеството за новата учебна година във Второ основно училище „П. Р. Славейков“. \r\nЗам.-кметът по общинска собственост, стопанска политика, спорт и туризъм Красимира Чахова се включи в старта на учебната година в Професионална гимназия по облекло и хранене „Райна Княгиня“.", "date": "2019.09.16", "title": "Кметът на Стара Загора Живко Тодоров: Всичко, което правим в общината, трябва да е в името на децата"}
{"url": "http://www.focus-news.net/news/2019/09/16/2699267/afp-kremal-predupredi-da-ne-se-vzimat-pribarzani-resheniya-vav-vrazka-s-atakite-sreshtu-sauditska-arabiya-obyavi-vizita-na-putin-v-riyad-prez-oktomvri.html", "text": "В понеделник Кремъл предупреди да не се правят прибързани заключения във връзка с ударите по петролни инсталации в Саудитска арабия през почивните дни, за които Вашингтон обвини Иран, предава  AFP . \r\n„Призоваваме страните да избягват прибързани стъпки или решения, които могат да влошат ситуацията и, напротив, да държат към линия на поведение, която ще смекчи въздействието на ситуацията“, заяви говорителят на руския президент Дмитрий Песков. \r\n„Това е много неприятна ситуация“, добави представителят на Кремъл. „Надяваме се, че Саудитска Арабия ще бъде в състояние да се справи с нанесените щети в най-близко бъдеще“. \r\nПесков добави, че руският лидер Владимир Путин възнамерява да посети Саудитска Арабия през октомври. \r\n \r\nПревод и редакция:", "date": "2019.09.16", "title": "AFP: Кремъл предупреди да не се взимат „прибързани решения“ във връзка с атаките срещу Саудитска Арабия, обяви визита на Путин в Рияд през октомври"}
{"url": "http://www.focus-news.net/news/2019/09/16/2699270/s-bogata-programa-v-plovdiv-shte-bade-otbelyazana-111-ta-godishnina-ot-obyavyavaneto-na-nezavisimostta-na-balgariya-na-22-septemvri.html", "text": "С богата програма в Пловдив ще бъде отбелязана 111-та годишнина от обявяването на Независимостта на България. Това съобщиха за  Радио „Фокус“-Пловдив  от Общината. \r\nНа 22 септември 1908 година, използвайки създалата се благоприятна международна обстановка и ефекта от младотурската революция, княз Фердинанд обявява България за независима държава от „Великата порта“ и се провъзгласява за Цар на всички българи. С този акт, съединената през 1885 година Българска държава, става пълноправен член на европейското семейство. Ден след като обявява Независимостта, цар Фердинанд идва да отбележи събитието и в Пловдив. \r\nТържествата в града започват в 10.00 часа, с молебен в храм „Св. Неделя”, организиран от Сдружение „Център Петко Каравелов“. В 10.30 часа ще бъдат поднесени венци и цветя пред паметната плоча на Александър Малинов (до храм „Св. Неделя“. В 11.30 часа започва тържествен ритуал пред колоната на Независима България на пл. „22 септември“ . \r\nВ 14.00 часа започва възстановка на събитията от 25 септември 1908 г., когато Цар Фердинанд е посрещнат на площад „Централен“ в Пловдив и пред събралото се множество е прочетен манифеста, с който е обявена Независимостта на България. Възстановката ще бъде на площада пред църквата „Св. Св. Константин и Елена“ в Старинен Пловдив. \r\nВ тържественото отбелязване на 111-та годишнина от обявяването на Независимостта на България в Пловдив ще се включат Духов оркестър, почетна рота от комитет „Родолюбие“, венценосци. Слово ще произнесе Георги Василевски – историк, преподавател в Национална търговска гимназия – Пловдив, а водещ ще е Стефан Попов – актьор в Драматичен театър Пловдив. Поканени са още кметът и зам.-кметовете на Пловдив, Областният  управител, председателят на Общински съвет – Пловдив, и представители от Общинския съвет, общественият посредник на Община Пловдив, командването на Пловдивския гарнизон,  представители на армията, църквата, политически и обществени организации, граждани и медии. \r\nЦветана ТОНЧЕВА", "date": "2019.09.16", "title": "С богата програма в Пловдив ще бъде отбелязана 111-та годишнина от обявяването на Независимостта на България на 22 септември"}
{"url": "http://www.focus-news.net/news/2019/09/16/2699271/sastoyanieto-na-predsedatelya-na-narodnoto-sabranie-tsveta-karayancheva-e-dobro-obzor.html", "text": "Състоянието на председателя на Народното събрание Цвета Караянчева е сравнително добро. Това заяви изпълнителният директор на УМБАЛСМ „Н. И. Пирогов“ проф. Асен Балтов. След катастрофата Караянчева е приета в болницата в Шумен, където са били направени първите изследвания. Проф. Балтов коментира, че освен счупване в областта на раменната кост, председателят на Народното събрание има и травма в областта на гръбначния стълб. Именно тази травма е наложило транспортирането и до София с правителственият хеликоптер. По думите продължително с линейка не е подходящо, когато има увреждане в гръбначния стълб. Проф. Балтов обясни, че е направена добра колаборация с Университетска болница „Лозенец“, където е кацнал правителственият хеликоптер. При пристигането на Караянчева в София са напарвени допълнителни изследвания от скенер, ядрено магнитен резонанс, на които се видя че има травма в областта на гръбначния стълб, но тя не налага оперативна интервенция. По искане на Цвета Караянчева операцията на раменната става е направена по спешност в неделя вечерта. Проф. Балтов заяви, че заедно с доц. Кожухаров са направили оперативна интервенция, с която са стабилизирали счупването със специални винтове, за да е възможно в следващите 15 дни председателят на Народното събрание да започне да  я раздвижва и в рамките на един месец да бъде в кондиция и да започне да прави всичко с ръката. Проф. Асен Балтов коментира още, че е взето решение травмата на гръбначния стълб да се лекува с тип корсет, който тя да го носи в рамките на три седмици в изправено положение. Според него транспортирането е от изключително важно значение да бъде направено както трябва, така че да не се уреди пациента още повече, отколкото е увреден по време на травмата.  \r\n Районната прокуратура в Шумен  ръководи досъдебно производство по повод пътния инцидент. По случая е назначена  медицинска експертиза, която ще установява степента на травматичното ѝ увреждане. На местопроизшествието е извършен оглед. Разпитани са трима свидетели по делото. Предстои да бъде назначена и автотехническа експертиза, за да бъде установен механизмът на пътнотранспортното произшествие. \r\n Агенция „Фокус“  припомня  \r\nВ неделя около 10.30 е постъпил сигнал за катастрофа на пътя Шумен – Силистра. При катастрофата освен председателят на Народното събрание са пострадали още двама души. По първоначални данни на  МВР  на главен път Шумен – Силистра на около 150 м след разклона за село Върбак 31-годишната водачка на лек автомобил „АУДИ А4“ на ляв завой навлязла в опесъчен участък, загубила контрол над колата и се ударила в насрещно движещ се лек автомобил. Водачите и на двата автомобила са изпробвани за алкохол, пробите са отрицателни.  \r\nЦвета Караянчева коментира инцидента с публикация във  фейсбук  профила си. Тя заяви, че е в добро състояние и изказа благодарността си за загрижеността на обществото. Председателят на Народното събрание благодари и на екипа в болницата в Шумен. От  Национална служба за охрана  съобщиха, че предстои изясняване на причините и вината за катастрофата. \r\nВиолета СИМЕОНОВА", "date": "2019.09.16", "title": "Състоянието на председателя на Народното събрание Цвета Караянчева е добро (ОБЗОР)"}
{"url": "http://www.focus-news.net/news/2019/09/16/2699268/obshtina-sliven-udalzhava-se-srokat-za-zaplashtane-na-darva-za-ogrev-ot-horata-s-uvrezhdaniya-s-nad-71-namalena-rabotosposobnost.html", "text": "Удължава се срокът за заплащане на дърва за огрев от хората с увреждания с над 71% намалена работоспособност. Това съобщиха от пресцентъра на  Община Сливен . \r\nОбщина Сливен уведомява лицата с увреждания с над 71% намалена работоспособност, кандидатствали и одобрени за закупуване  на дърва за огрев за зимния период на 2019-2020 година, че удължава срока за  тяхното заплащане  до 30 септември 2019 г., включително. \r\nСтойността на 4 кубика дърва е 33,60 лева, с включен ДДС за 1 пространствен кубически метър. Заплащането ще се извършва в касата на Общинско предприятие „ЗГВР“ - Сливен срещу представена лична карта  или паспорт. \r\nТранспортирането на дървата за огрев се организира и заплаща от лицата в утвърдения списък. Дървата ще се получават от временни складове, намиращи се в общинска горска територия.", "date": "2019.09.16", "title": "Община Сливен: Удължава се срокът за заплащане на дърва за огрев от хората с увреждания с над 71% намалена работоспособност"}
{"url": "http://www.focus-news.net/news/2019/09/16/2699273/ministar-nikolina-angelkova-pri-otkrivane-na-akademichnata-godina-v-universiteta-po-arhitektura-stroitelstvo-i-geodeziya-vie-opredelyate-oblika-na-gradovete-vie-ste-badeshteto-ni.html", "text": "Вие определяте облика на нашите градове, от Вас зависи достъпа до националните ни курорти, Вие проектирате местата за настаняване, но най-вече Вие сте бъдещето на страната ни. Това заяви министърът на туризма Николина Ангелкова при откриване на академичната 2019/2020 година в Университета по архитектура строителство и геодезия (УАСГ), съобщиха от  пресцентъра на Министерство на туризма .  \r\nТя поздрави бъдещите архитекти и инженери на България на тържествената церемония, открита с Националния химн и закрита със студентския-  Gaudeamus Igitur заедно с проф. д-р инж. Иван Марков, ректор на УАСГ, проф. Славейко Господинов - зам.-ректор на УАСГ, Радосвет Радев, председател на УС на БСК, арх. Здравко Здравков, главен архитект на София и други изтъкнати преподаватели и специалисти. \r\nПрез миналата година Министерството на туризма подписа споразумение за сътрудничество с УАСГ, ние много разчитаме на всички Вас, обърна се министър Ангелкова съм студентите и преподавателите. Експертите от специалност „Геодезия“ и техните умения са ключови за дейността на министерството в управлението на морските плажове. Геодезическите заснемания на ивиците са задължителни в работата ни. Очакваме да ни изберете и като място за реализация, и като консултанти и партньори, посочи министърът.   \r\nТази година близо 3000 млади хора ще се обучат в различните специалности и степени на квалификация в Университета за архитектура, строителство и геодезия. Около 750 са студентите, които ще прекрачат прага на университета за първи път.  \r\nПожелавам Ви на добър час, бъдете горди, че сте част от един от най-престижните висши учебни заведения у нас, каза министър Ангелкова.  \r\n„През 1942 година в разгара на Втората световна война България открива Технически университет, от тогава мислим за бъдещето“, отбеляза в приветствието си проф. д-р инж. Иван Марков, ректор на УАСГ. И допълни, че възпитаници на УАСГ днес реализират 87% от строителството и над 90 на сто от инфраструктурата у нас.", "date": "2019.09.16", "title": "Министър Николина Ангелкова при откриване на академичната година в Университета по архитектура, строителство и геодезия: Вие определяте облика на градовете, Вие сте бъдещето ни"}
{"url": "http://www.focus-news.net/news/2019/09/16/2699275/ministarat-na-kulturata-boil-banov-i-vanshniyat-ministar-na-indoneziya-otkriha-indoneziyska-predstavitelna-kolektsiya-v-stolitsata.html", "text": "Министърът на културата Боил Банов и външният министър на Индонезия Ретро Марсуди откриха индонезийска представителна колекция в Национална галерия „Квадрат 500“ в столицата, предаде репортер на  Агенция „Фокус“ . Показаните в колекцията произведения на изкуството са скулптури и артефакти,като някои от тях датират още от 9 век. Индонезийският външен министър г-жа Марсуди напомни, че преди 59 години първият индонезийски президент Сукрано е посетил Националната галерия по време на официалното си посещение в България през 1960 година. „За мен е истинска чест да последвам стъпките на президента Сукрано, като официално поставим началото на постоянната колекция на Индонезия в Националната галерия“, добави Марсуди. Тя изрази надежда, че чрез тази изложба българите да бъдат вдъхновени и да има по-дълбока разбиране за Индонезия: „Искаме да генерираме взаимно уважение и да изградим по-силно приятелство и междукултурни отношения между народите на Индонезия и България. Надявам се, че това ще доведе донесе още повече възможности за сътрудничество във всички области в полза на нашите държави“, допълни индонезийският външен министър. Министърът на културата Боил Банов заяви, че за галерията и българската страна е чест да обогатят националната си колекция с предмети от бита и културата на Индонезия. „Убеден съм, че това е още една възможност за по-активен и богат диалог, за намиране и споделяне на нови пътища в културния туризъм. Важен при партньорството между България и Индонезия е обменът в областта на културата. Един от най-скорошните примери за този обмен е Изложбата „Синтез“, която е част от поредицата Чудесата на Индонезия“, каза още той. Преди заедно да разгледат изложбата Боил Банов благодари на посланика на Индонезия в България и на външния министър на страната за специалното отношение, което имат към България.  \r\nТеодора ПАВЛОВА", "date": "2019.09.16", "title": "Министърът на културата Боил Банов и външният министър на Индонезия откриха индонезийска представителна колекция в столицата"}
{"url": "http://www.focus-news.net/news/2019/09/16/2699261/v-oblastna-administratsiya-pernik-shte-se-provede-rabotna-sreshta-vav-vrazka-organiziraneto-i-provezhdaneto-na-mestnite-izbori-v-oblastta.html", "text": "От 10.30 часа в зала „Струма“ на Областна администрация – Перник ще се проведе работна среща във връзка организирането и провеждането на местните избори в област Перник. Това съобщиха от пресцентъра на  Областната администрация .", "date": "2019.09.16", "title": "В Областна администрация – Перник ще се проведе работна среща във връзка организирането и провеждането на местните избори в областта"}
{"url": "http://www.focus-news.net/news/2019/09/16/2699274/sport-balgariya-izliza-za-parvata-si-istinska-bitka-na-evrovoley-2019.html", "text": "Волейболистите от националния отбор на България излизат днес в първата си истинска битка на Евроволей 2019. Възпитаниците на Силвано Пранди срещат домакина Франция, в четвъртия си мач от предварителна Група А, на европейското първенство, срещите от която се играят в Монпелие (Франция). Двубоят е днес от 21:45 часа в зала “Сюд де Франс Арена”. България вече записа 3 поредни победи на Евроволей 2019 над Гърция с 3:0, над Румъния с 3:0 и над Португалия с 3:1 и се класираха за участие на 1/8-финалите на шампионата на Стария континент.", "date": "2019.09.16", "title": "Спорт: България излиза за първата си истинска битка на Евроволей 2019"}
{"url": "http://www.focus-news.net/news/2019/09/16/2699280/okrazhna-prokuratura-burgas-predade-na-sad-dvama-mazhe-obvineni-v-kontrabandno-prenasyane-na-tsigari-za-1-742-160-leva.html", "text": "Окръжна прокуратура – Бургас предаде на съд Кирил К. и Стойко Ч. Това съобщиха от пресцентъра на  Апелативна прокуратура – Бургас . Те са обвинени за това, че в периода от 10 юли 2018 г. до 1 август 2018 г., през ГКПП „Пристанище Бургас – Запад“, като управител (Кирил К.) и пълномощник (Стойко Ч.) на търговско дружество със седалище в София, действайки като съизвършители, в условията на продължавано престъпление, посредством контейнери, без знанието и разрешението на митниците, пренесли през границата на страната – от Руска федерация в Република България, стоки за търговски цели в големи размери – 122 416 кутии с цигари, марка REGINA RED, на стойност 918 120 лева и 109 872 кутии цигари, марка NZ10, на стойност 824 040 лева, всичко на обща стойност 1 742 160 лева, като предметът на контрабандата е в особено големи размери и случаят е особено тежък – престъпление по чл.242, ал.4, предл.1, вр. ал.1, б.„д“, вр. чл.20, ал.2, вр. чл.26, ал.1 от НК. \r\nОбвиняемите се познавали от години и били в близки приятелски отношения. Двамата решили да извършват официално внос на дървен материал от Руската федерация, който впоследствие да реализират на пазара в държави – членове на Европейския съюз, като по този начин прикриват реалния внос на стоки с търговски цели – цигари, които следвало да бъдат скрити в дървения материал. Кирил К. основал търговско дружество през месец септември 2017 г. След основаване на дружеството двамата обвиняеми решили, че ще извършват дейността си с това дружество. Кирил К. упълномощил Стойко Ч. да борави без ограничения със средствата на дружеството и да сключва всякакъв тип договори. След това двамата обвиняеми успели да организират и осъществят планирания от тях контрабанден внос на цигари, които били поставени в дървен материал.", "date": "2019.09.16", "title": "Окръжна прокуратура – Бургас предаде на съд двама мъже, обвинени в контрабандно пренасяне на цигари за 1 742 160 лева"}
{"url": "http://www.focus-news.net/news/2019/09/16/2699277/prof-plamen-pavlov-istorik-veliko-tarnovo-ima-dalboki-istoricheski-traditsii-koito-ni-zadalzhavat-da-rabotim-za-razvitieto-na-grada.html", "text": "Велико Търново има дълбоки исторически корени и традиции, които ни задължават да работим за развитието на града. Това каза по време на откриването на експозицията под надслов „Десет причини да остана в моето Велико Търново“ историкът проф. Пламен Павлов, предаде репортер на  Радио „Фокус“ – Велико Търново . Той припомни част от славното минало на духовната и историческа столица на България, като допълни, че ние трябва да се гордеем с него.  \r\n„Ние имаме традиция, която ни задължава, добро настояще и прекрасно бъдеще, надявам се. Пожелавам на Велико Търново и на всички нас, старостоличани, да не спираме да работим за прославата на града“, допълни още проф. Павлов.  По време на церемонията с признание бе удостоено и икономическото развитие на Търново. То бе направено от Българската агенция за инвестиции, чиито изпълнителен директор Маджиде Ахмедова подчерта, че в последните години тук с бързи темпове се развиват  различни отрасли на икономиката, за което, според нея, голяма заслуга има местната администрация.  \r\n„Търново е част от България, не само като стара столица, не само като духовно средище, но и като град с добра образователна инфраструктура, развита икономика, добро селско стопанство и успешен туристически център. Ние от Агенцията сме на разположение за предприемчивите хора в този град и в областта, и ще оказваме подкрепа на всичките им находчиви идеи“, поясни още Ахмедова, като допълни, че в района има фирми, които са известни у нас като едни от най-добрите работодатели. Освен това призова Общината и местната власт да продължат да работят в тази насока. \r\nЛуиза ТРАНЧЕВА", "date": "2019.09.16", "title": "Проф. Пламен Павлов, историк: Велико Търново има дълбоки исторически традиции, които ни задължават да работим за развитието на града"}
{"url": "http://www.focus-news.net/news/2019/09/16/2699262/daniel-panov-kmet-na-veliko-tarnovo-faktat-che-uchilishtniya-prag-dnes-prekrachvat-148-detsa-poveche-oznachava-che-gradat-se-razviva.html", "text": "Обновената образователна инфраструктура, ремонтираните улици, новите пътища са само част от големите успехи на Община Велико Търново. Това каза в приветственото си слово, с което откри кампанията „Десет причини да остана в моето Велико Търново“ кметът инж. Даниел Панов, предаде репортер на  Радио „Фокус“ – Велико Търново . Той откри изложба от 10 пана, които представят съвременното развитие на града и населените места от общината. Освен това инж Панов припомни, че днес училищния праг са прекрачили 148 деца повече, в сравнение с миналата година. Над 60 са семействата, които са се върнали да живеят в Търново и са записали децата си на училище тук. „Това е показателно! Не е вярно, че градът обезлюдява. Всяка година ние имаме естествен прираст, но и хора, които се заселват тук. Това ме амбицира като кмет на общината, както и моя екип, да правим нашия град по-добър и привлекателен за живеене, и най-вече с добра образователна инфраструктура“, допълни още Панов.  \r\nТой благодари на екипа си, на представителите на бизнеса и на гражданите, от които получава подкрепа. Освен това Даниел Панов заяви и, че развитието на града с бързи темпове ще продължи и занапред. В тази връзка припомни и наскоро приключилите проекти за ремонт на 38 улици в старата част на града и асфалтирането на над 14 км отсечки в общината, за които са осигурени както държавни, така и европейски средства. Това, по думите му, е само началото за подобряването начина на живот в историческата и духовна столица на страната. Допълни и, че именно получаването на признанието ще донесе нови ползи за града в най-кратки срокове, като не пропусна да благодари на всички общественици, които работиха за това Търново да получи заслужената титла. „За Търново се говори с авторитет и уважение, а така трябваше да бъде и в годините назад. Тук политиците трябва да отчитат и отбелязват преимуществата и всичко онова, което се прави, защото то е факт заради обединението на великотърновци“, каза още кметът. \r\nСпециален акцент в новооткритата изложба на пл. „Майка България“ е поставен върху духа, носител на който е Велико Търново, както и върху официалното признание на града за историческа и духовна столица на България. \r\nИзложбата бе съпътствана и от церемония за отличаване на общественици от града, допринесли за развитието му и той да бъде привлекателен младите хора и семейства. \r\nИнициативата е част от популярна национална кампания, организирана от вестник и агенция „Стандарт“ и подкрепена от Община Велико Търново. \r\nЛуиза ТРАНЧЕВА", "date": "2019.09.16", "title": "Даниел Панов, кмет на Велико Търново: Фактът, че училищния праг днес прекрачват 148 деца повече означава, че градът се развива"}
{"url": "http://www.focus-news.net/news/2019/09/16/2699281/okrazhna-prokuratura-sliven-predade-na-sad-obvineyaem-za-prichinyavane-na-smart-po-nepredpazlivost-na-36-godishen-mazh-pri-katastrofa.html", "text": "Окръжна прокуратура – Сливен предаде на съд Адем О. Това съобщиха от пресцентъра на  Апелативна прокуратура – Бургас . Той е обвинен за това, че на 23 януари 2017 г. на автомагистрала „Тракия“, в посока град София, на територия на Община Сливен, при управление на товарен автомобил, нарушил правилата за движение като не е съобразил скоростта на движението си с конкретните условия на видимост и не спрял при възникване на опасност за движението, в резултат на което по непредпазливост е причинил смъртта на 36-годишен мъж от град Ямбол – престъпление по чл.343, ал.1, б.„в“, вр. чл.342, ал.1 от НК. \r\nНа 23.01.2017 г. около 05.30 ч., в тъмната част на денонощието, по автомагистрала „Тракия“ се е движел пострадалия, който управлявал лек автомобил. Той се е движел по прав участък на пътя със скорост от около 144 км/час в посока град София. Макар около пътното платно да е имало сняг, асфалтът бил сух, видимостта – добра за тъмната част от денонощието, a водачът не е бил с поставен предпазен колан. В един момент той допуснал отклоняване на управлявания от него автомобил в аварийната лента. За да възстанови първоначалното си движение той предприел рязка промяна, като завил в ляво. В резултат от високата скорост и рязкото завиване на волана, автомобилът управляван от пострадалия станал неуправляем. Последвал удар в мантинелата и завъртане на автомобила, в резултат от което тялото на пострадалия изхвърчало от превозното средство. То останало неподвижно на пътя. \r\nВ същото време, със скорост от 110 км/час се е движил товарния автомобил, управляван от обвиняемия. Той е бил с включени дълги светлини, на голямо разстояние след автомобила на пострадалия. Обвиняемият не е видял станалото пред него пътнотранспортно произшествие. Наближавайки мястото, където то е настъпило, Адем О. е видял парчета стъкло и пластмаса и деформирана мантинела, авариралия автомобил и други предмети. Въпреки, че възприел всичко това и по този начин била налице опасност за движението му, обвиняемият не е съобразил с разпоредбите на закона и не е предприел действие за намаляване на скоростта, за да може да спре в рамките от осветеното от фаровете му пространство ма дълги светлини. Движейки се с тази скорост управляваният от Адем О. товарен автомобил, прегазил тялото на пострадалия, което се намирало върху пътното платно, което довело до смъртта на пострадалия.", "date": "2019.09.16", "title": "Окръжна прокуратура – Сливен предаде на съд обвинеяем за причиняване на смърт по непредпазливост на 36-годишен мъж при катастрофа"}
{"url": "http://www.focus-news.net/news/2019/09/16/2699272/slivenskiyat-filial-na-meditsinski-universitet-profd-r-paraskev-stoyanov-varna-posreshtna-36-parvokursnichki.html", "text": "Сливенският филиал на Медицински университет „Проф.д-р Параскев Стоянов“ – Варна посрещна 36 първокурснички на тържествена церемония. Гост на празника бе областният управител Чавдар Божурски. Това съобщиха от пресцентъра на  Областната администрация . \r\nДиректорът на филиала проф.д-р Иван Димитров прочете приветствие към новоприетите студенти от името на ректора проф. д-р Красимир Иванов. „Вие сте част от иновативно развиващ се, модерен университет. Вашият успех е наша цел!“, се каза в приветствието. На церемонията прозвучаха националният и студентският химн. По традиция първокурсничките положиха клетва: да ценят мъдростта на преподавателите, да се отнасят с уважение към тях и колегите, да поемат отговорност само за нещата, в които имат компетенции, да развият качествата, които ще спечелят уважението на пациентите и да уважават тяхното право на тайна, да продължат това образование през дните на целия си живот. \r\nКметът на община Сливен Стефан Радев също поздрави студентките с началото на четиригодишното им обучение. Гости на церемонията бяха още председателят на общинския съвет Димитър Митев, зам.кметът Пепа Чиликова, директорът на РЗИ д-р Петя Балулова, директорите на МБАЛ „Д-р Иван Селимински“ и на МБАЛ „Х.Димитър“ д-р Васислав Петров и д-р Пенко Пенков, преподаватели във филиала, близки на студентките. Поздравителни адреси бяха получени от зам.ректора на ТУ-София и ръководител на сливенското му звено проф.д-р Станимир Карапетков, от директори на здравни заведения. Менче с вода плисна проф.д-р Димитров, а съпредседателите на студентския съвет посрещнаха новите си колеги на входа на сградата. \r\nФилиалът на Медицински университет – Варна в Сливен бе разкрит през 2014 година. Обучението се извършва в две специалности: „медицинска сестра“ и „акушерка“, с образователно-квалификационна степен „бакалавър“. Част от лекционния курс е електронно базиран. Практическото обучение се извършва в двете най-големи болници в Сливен.", "date": "2019.09.16", "title": "Сливенският филиал на Медицински университет „Проф.д-р Параскев Стоянов“ – Варна посрещна 36 първокурснички"}
{"url": "http://www.focus-news.net/news/2019/09/16/2699282/kmetat-zhivko-todorov-shte-otkrie-obnoveniya-pensionerski-klub-vasil-levski-v-stara-zagora-na-17-septemvri.html", "text": "На 17 септември (вторник), от 14.00 часа, кметът на Стара Загора Живко Тодоров ще се включи в тържеството за официалното откриване на обновения пенсионерски клуб „Васил Левски“ на ул. „Хан Аспарух“ №23 в града. Това съобщиха от пресцентъра на  Община Стара Загора . \r\nИзцяло бе обновена основната зала на клуба, както и санитарните помещения. Създаден бе и кухненски кът. Холандски доброволци дадоха своя труд и умения и допринесоха за освежаването, като част от дейностите на фондация „Вита – България“ и програмата „Мост между възрастните и децата в неравностойно положение“.", "date": "2019.09.16", "title": "Кметът Живко Тодоров ще открие обновения пенсионерски клуб „Васил Левски“ в Стара Загора на 17 септември"}
{"url": "http://www.focus-news.net/news/2019/09/16/2699285/shoseynoto-koloezdachno-sastezanie-kupa-drag-se-provede-v-ikonomicheska-zona-sofiya-bozhurishte.html", "text": "За поредна година шосейното колоездачно състезание Купа Драг се проведе в Икономическа зона София-Божурище, управлявана от „Национална компания индустриални зони“ (НКИЗ). Това съобщиха от пресцентъра на  НКИЗ . \r\nИзпълнителният директор на НКИЗ Антоанета Барес даде старт на надпреварата в събота, в която участваха над 180 състезатели разделени в десет категории. „Национална компания индустриални зони“ винаги е показвала своята социална ангажираност към различни каузи. Затова сме изключително доволни да подкрепим това състезание, което има за цел не само да покаже висок професионализъм. Но и да промотира спорта в името на здравето“, беше категорична г-жа Барес.  \r\nКупа Драг събра на едно място професионални велосъстезатели от различни възрасти. По този начин освен възможност за изява и добро представяне, по-малките имаха шанса да се срещнат отблизо с по-големите и да се вдъхновят от тях. Най-малките участници бяха на възраст 6 години, а опитните колоездачи се състезаваха в група Мастерс 2 - за професионални състезатели над 50 години.  \r\nВ най-оспорваната категория – „Мъже Елит“ - първи се класира Мартин Папанов (Хемус 1896). Второто място остана за Марио Сочев (Спортен клуб Драг), а третото – за  Иван Ажи (Цар Симеон - Пловдив).  \r\nЦелият отбор на Спортен клуб Драг благодари за подкрепата на „Национална компания индустриални зони“ като връчи на изпълнителния директор Антоанета Барес специален плакет.", "date": "2019.09.16", "title": "Шосейното колоездачно състезание Купа Драг се проведе в Икономическа зона София-Божурище"}
{"url": "http://www.focus-news.net/news/2019/09/16/2699276/nad-1500-uchenitsi-prekrachiha-uchilishtniya-prag-v-peshtera.html", "text": "Над 1500 ученици прекрачиха училищния праг в Пещера днес, съобщи за  Радио „Фокус“ – Пазарджик  Стоян Йовчев, експерт в Общината. Кметът Николай Зайчев откри учебната година в СУ „Св. Климент Охридски“. Над 330 ученици ще се обучават в най-голямото училище тази година, а още в първия учебен ден те бяха изненадани с модернизирана база. Субсидия от министерство на образованието в размер на 142 000 лв. беше инвестирана в създаването на 3 нови компютърни зали с 45 компютърни конфигурации от осмо поколение. Училището вече разполага с интелигентна система за лаборатория по природни науки, а всяка класна стая е оборудвана с големи монитори, които да визуализират учебния материал. Въведена е модерна система за контрол на достъпа и присъствието на учениците.  \r\n„Всяка година се стремим да обновяване и надграждаме учебната база в нашите училища. Благодарение на дорбото ни взаимодействие с министерство на образованието, най-голямото училище в Пещера беше оборудвано със съвременни технологии, които да направят учебни процес по интересен и близък до учениците. За тази цел и преподавателите получиха 32 преносими компютъра“, каза кметът Зайчев. Градоначалникът поздрави всички ученици, учители и родители в община Пещера, като им пожела здрава и успешна учебна година. В Пещера функионират 7 училища. За 148 първокласници днес бе първият учебен ден.", "date": "2019.09.16", "title": "Над 1500 ученици прекрачиха училищния праг в Пещера"}
{"url": "http://www.focus-news.net/news/2019/09/16/2699284/evropeyskata-komisiya-dava-start-na-evropeyskata-sedmitsa-na-mobilnostta-2019.html", "text": "Днес започва 18-тото издание на Европейската седмица на мобилността – емблематична кампания на Европейската комисия в подкрепа на екологосъобразното придвижване в градска среда, съобщи  Представителствата на Европейската комисия в София . \r\nДо 22 септември почти 3 000 населени места в 54 държави в Европа ще участват с различни инициативи под мотото „Върви с нас“. Кампанията поставя в центъра на вниманието безопасното ходене и колоездене, и ползите от активните видове транспорт за нашето здраве, околната среда и по-доброто качество на живот.  \r\nТази година стартът на кампанията в България съвпада с първия звънец в българските училища – 16 септември. През цялата седмица ще се провеждат различни инициативи, а кулминацията ще е на 22 септември – денят, обявен от Европейската комисия за Ден без автомобили.  \r\nКонтекст  \r\nЕвропейската седмица на мобилността се  провежда  всяка  година  от 16  до  22  септември. Тя  насърчава  градовете  да въвеждат и популяризират мерки за устойчив транспорт и да приканват хората да изпробват алтернативи на автомобилния превоз. Европейската комисия е поставила две амбициозни цели за градска мобилност:  \r\n•         Постепенно изваждане на леките автомобили, задвижвани с конвенционални горива, от употреба в градовете до 2050 г.  \r\n•         Напредване към логистика с „нулеви емисии“ в големите градски центрове до 2030 г.  \r\nВъздействието на кампанията в цяла Европа и по света нараства постоянно след началото на кампанията през 2002 г. През 2018 г. кампанията подобри собствения си рекорд за участие: 2792 градове от 54 държави организираха дейности през седмицата. Повече  от  половината  участващи  градове  приложиха  общо  8848  постоянни мерки с основен фокус върху управлението на мобилността, върху достъпността и върху нови или подобрени велосипедни съоръжения. Кулминацията на седмицата е Денят без автомобили, през който участващите градове отделят една или няколко зони само за пешеходци, велосипедисти и за обществен транспорт. През 2018 г. 1153 града отбелязаха Деня без автомобили.", "date": "2019.09.16", "title": "Европейската комисия дава старт на Европейската седмица на мобилността 2019"}
{"url": "http://www.focus-news.net/news/2019/09/16/2699288/tass-zelenski-posochi-kato-svoi-osnovni-zadachi-vrashtaneto-na-krim-i-mira-v-donbas.html", "text": "Президентът на Украйна Владимир Зеленски заяви в понеделник, че все още счита мира в Донбас и връщането на Крим за свои основни задачи като държавен глава и няма намерение да се отказва от санкциите срещу Русия в това отношение, цитира думите му  TACC . \r\n\"Краят на войната и на окупацията на всички украински територии е основната ми мисия като президент на Украйна“, каза той след разговори с президента на Словакия Зузана Чапутова.\" И много разчитаме на вашата дипломатическа подкрепа, санкционния натиск на нашите партньори, включително Словакия. \" \r\n„Това е необходимо не само за Украйна, но и за цяла Европа, която няма да се чувства сигурна, докато Русия пренебрегва международното право“, подчерта президентът на Украйна. \r\nЗеленски каза, че разчита на предстоящата среща на върха „Нормандска четворка“, на първо място, да реши въпроса за размяната на задържани лица в Донбас по формулата „всички за всички“, както и да постигне съгласие за пълното изтегляне на войските от линията на съприкосновение. Що се отнася до местните избори, те, каза той, са възможни само след изтеглянето на войските от \"окупираните територии\". \r\n\"Основната задача на Норманската четворка не е да повдигне, а най-накрая да реши въпроса за размяната на затворници по формулата\" всички за всички \", каза той.\" Вторият въпрос е окончателното решение с изтеглянето на войските, първо в Золотой и Петровски, а след това при \"ясни условия на цялата територия. И трето. Ако обсъждаме местните избори във временно окупираните територии, трябва да разберем, че ще има ясни дати на изборите след изтеглянето на всички войски от там.\" \r\n\"Не знам дали можем да разрешим всичко това в една среща, но наистина искам\", продължи той. \"Нашите съветници са подготвили всичко това и очаквам, че след тази среща ще има нормален резултат.\" \r\nЗеленски припомни, че последната среща на \"Нормандската четворка\" се проведе през октомври 2016 г. \"Очаквам, че в крайна сметка ще се състои нова среща,\" не можем да я чакаме от три до четири години, защото нашите войници умират всеки ден.\" \r\n \r\n  Юлиян Марков", "date": "2019.09.16", "title": "ТАСС: Зеленски посочи като свои основни задачи връщането на Крим и мира в Донбас"}
{"url": "http://www.focus-news.net/news/2019/09/16/2699278/v-41-uchebni-zavedeniya-v-kyustendilska-oblast-e-otkrita-novata-uchebna-godina.html", "text": "В 41 учебни заведения в Кюстендилска област е открита новата учебна година. Това съобщи за  Радио „Фокус” – Кюстендил  Мая Стойчева, началник на Регионално управление на образованието (РУО) – Кюстендил. По думите й учебната година е започнала и в училището към затвора в Бобов дол. Броят на учениците за учебната 2019/2020 година ще е наличен след 16 септември, а броят на маломерните паралелки – след 20 септември, в зависимост от датите на провеждането на сесиите на общинските съвети в областта. По предложения на кметовете на общини, след решения на общинските съвети и след извършени проверки от РУО – Кюстендил за съответствия с условията за средищни и защитени детски градини и училища през учебната 2019/2020 година е изготвено положително становище за 20 средищни училища, 4 защитени училища, 4 средищни детски градини и една защитена детска градина на територията на област Кюстендил. Съгласно чл. 53, ал. 5 и чл. 54, ал. 4 списъците за защитени и средищни училища и детски градини се актуализират ежегодно до 1 ноември. На територията на областта има седем иновативни училища. Това са: ОУ „Св. Св. Кирил и Методий“ – Кюстендил; ОУ „Даскал Димитри“- Кюстендил; ОУ „Христо Ботев“- Кюстендил; ПМГ „Проф. Е. Иванов“ – Кюстендил; ОУ „Евлоги Георгиев“- Дупница; ОУ „Св. Св. Кирил и Методий“ – Дупница; СУ „Хр. Ботев“ – Сапарева баня. \r\nВенцеслав ИЛЧЕВ", "date": "2019.09.16", "title": "В 41 учебни заведения в Кюстендилска област е открита новата учебна година"}
{"url": "http://www.focus-news.net/news/2019/09/16/2699287/spira-se-chastichno-dvizhenieto-na-mps-po-bul-krayrechen-v-stara-zagora.html", "text": "С 20 септември (петък) включително, в часовия диапазон от 07.30 до 18.30 часа - включително, ще бъде затворен за движение на МПС бул. „Крайречен“ в участъка от ул. „Христина Морфова“ до бул. „Никола Петков“. Това съобщиха от пресцентъра на  Общината . Причината е полагане на долен пласт и износващ пласт асфалтово покритие, както и монтиране на нови стълбове за улично осветление.", "date": "2019.09.16", "title": "Спира се частично движението на МПС по бул. „Крайречен“ в Стара Загора"}
{"url": "http://www.focus-news.net/news/2019/09/16/2699286/vazstanovyavaneto-na-stefan-danailov-prodalzhava.html", "text": "Възстановяването на проф. Стефан Данаилов продължава. Това съобщиха от пресцентъра на  УМБАЛ „Софиямед“ . Проф. Данаилов е постъпил в болницата за продължаваща рехабилитация и изследвания.", "date": "2019.09.16", "title": "Възстановяването на Стефан Данаилов продължава"}
{"url": "http://www.focus-news.net/news/2019/09/16/2699290/kmetat-na-stara-zagora-zhivko-todorov-shte-se-borya-za-zapazvaneto-na-kompleksa-maritsa-iztok.html", "text": "Споразумение за сътрудничество между кмета и кандидат за кмет на Община Стара Загора Живко Тодоров и Регионален съвет на КНСБ Стара Загора подписаха Галина Кирчева, регионален координатор на КНСБ, и кметът Живко Тодоров. В него и двете страни заявяват, че ще си сътрудничат ефективно за постигането на конкретни резултати в интерес на старозагорската общественост. Това съобщиха от пресцентъра на  Общината . \r\nПо време на срещата стана ясно, че кметът Живко Тодоров и синдикатите ще си сътрудничат и в борбата за запазването на комплекса „Марица-изток“. „Трябва да положим максимални усилия, комплексът да работи максимално дълго на пълен капацитет“, категоричен бе Живко Тодоров. По думите му няма друга алтернатива за държавата. „Аз като кмет ще се боря за запазване на комплекса“, допълни Тодоров. Той разказа, че вече е провел срещи в Европейския парламент с Юнус Омаржи, председател на Комисията по регионално развитие, както и с евродепутати от Румъния и Полша. Заедно с българския евродепутат Андрей Новаков са стартирали инициатива за защита на комплекса на регионално равнище. Ще се осъществят връзки с други засегнати региони от Полша, Румъния и Германия за обща  платформа. „В момента имаме уникален шанс в новия парламент. Не сме против екологията, но всичко трябва да става с последователни стъпки и ясна стратегия. Ще се борим и за създаване на Фонд за подкрепа на регионите“, каза още Тодоров.  \r\nНа 24 септември в „Мини Марица-изток“, по искане на КНСБ и КТ „Подкрепа“, ще се проведе среща с енергийния министър Теменужка Петкова и евродепутати. Ще бъде обсъдено създаването на работни групи и изработване на стратегия. Обсъжда се и идеята за среща в Брюксел с представители на Полша, която също ползва въглищата като ресурс. „Няма друга опция за България за комплекса „Марица-изток“,  трябва ние да инициираме, да търсим подкрепа от всички политически групи. Трябва да има диференциран подход към различните държави. Европа не е еднаква в регионите“, обясни Живко Тодоров.  \r\nОсвен в енергетиката, синдикатите и кметът ще работят заедно в приоритетни области  като повишаване на заетостта чрез разкриване на работни места, социален диалог, борба с бедността, повишаване качеството на социалните услуги, развитие на човешките ресурси в региона, образованието, културата, транспорта и др. \r\n„Сътрудничеството ни ще бъде за развитието на града. Приех, защото мисля, че от КНСБ са били винаги продуктивни и конструктивни , работещи в интерес на гражданите. Давам дума, че ще следвам споразумението“, каза Живко Тодоров.  \r\n„Осъзнаваме общата мисия и отговорност, която имаме, това споразумение е резултат от дълбок анализ на предишното“, подчерта Пламен Нанков, вицепрезидент на КНСБ. По думите му не е масов случай сключването на такива споразумения с общините. „Вярвам, че тук сложихме добра основа, пътна карта за успешното ни сътрудничество в следващия мандат“, допълни Нанков.", "date": "2019.09.16", "title": "Кметът на Стара Загора Живко Тодоров: Ще се боря за запазването на комплекса „Марица-изток“"}
{"url": "http://www.focus-news.net/news/2019/09/16/2699291/spetsializiranata-prokuratura-se-samosezira-po-danni-v-mediyni-publikatsii-za-postaveni-stentove-na-zdravi-hora-v-pazardzhik.html", "text": "Специализираната прокуратура се самосезира по изнесени в медийни публикации данни за неправомерни действия на лекари от МБАЛ в Пазарджик, и по-конкретно  – за постаняне на стентове на пациенти, които не се нуждаят от подобна медицинска интервенция. \r\nПо случая е назначна комплексна проверка, по която конкретни задачи са възложени на различни държавни органи. Това съобщиха от  Специализираната прокуратура . \r\nГДБОП следва да установи дали са налице данни за извършено престъпление по Наказателния кодекс. Предстои да бъдат снети обяснения на лекари и медицински работници, да бъде проверена цялата медицинска документация и наложената практика на лечение на страдащи от сърдечни заболявания. \r\nИзпълнителната агенция „Медицински надзор“ следва да установи дали структурата, управлението, дейността и организацията на медицинската помощ в болницата съответства на Закона за лечебните заведения, Закона за здравето Закона за трансплантация на органи, тъкани и клетки и подзаконовите актове за тяхното прилагане. Ще се проверява спазването на медицинските стандарти и начинът, по който лечебното заведение е разходвало бюджетните средства. \r\nНа Агенцията за държавна финансова инспекция е възложена цялостна финансова ревизия в МБАЛ-Пазарджик. Тя трябва да установи как са изразходвани целевите бюджетни средства за период от 2 години назад. \r\nКомплексната проверка трябва да приключи с подробен доклад в срок от 2 месеца.", "date": "2019.09.16", "title": "Специализираната прокуратура се самосезира по данни в медийни публикации за поставени стентове на здрави хора в Пазарджик"}
{"url": "http://www.focus-news.net/news/2019/09/16/2699279/the-american-conservative-zashtitavaneto-na-evropeyskiya-nachin-na-zhivot-e-skandalno-ochevidno.html", "text": "Новоназначеният ръководител на Европейската комисия, изпълнителният орган на Европейския съюз, е бившият министър на отбраната на Германия Урсула фон дер Лайен. Сега тя представи своя кабинет и всяка държава-членка на ЕС предложи по един комисар, разделяйки 27-те портфейла на всяка страна. Фон дер Лайен настоя за баланс между половете (50/50 мъже и жени), въпреки че даде няколко други улики кой ще бъде включен в топ екипа на Брюксел. И все пак разкриването на имената разкри набор от любопитни избори, пише Бил Бил Уирц в материал за авторитетното издание  The American Conservative , предаден без редакторска намеса. \r\nФранс Тимерманс (Нидерландия) е много непопулярен в Полша и Унгария, срещу които поведе кръстоносен поход на Европейския съюз по време на последия мандат на Комисията. Той ще отговаря за „създаването на Европейска зелена сделка“. Маргарет Вестагер (Дания, и не, не се произнася по начина, по който се пише) прекара последния си мандат в битка с американските технологични гиганти в съда в опит да вземе колкото е възможно повече пари от печалбите им. „Данъчната лейди“, както я определи Доналд Тръмп, ще продължи в ресора си. (Тръмп каза за нея също: „Тя мрази САЩ може би повече от всеки друг, когото съм срещал“.) Дидие Рейндерс (Белгия) взима ресора Правосъдие, но чакайте да открият за престъплението му, когато се появи с боядисано в черно лице (Independent: Belgian Foreign Minister Didier Reynders criticised for wearing black face paint at Noirauds charity parade in Brussels). \r\nС други думи, членовете на новия състав на ЕК, които трябва да се застъпват за честност, справедливост, прозрачност, демокрация и равенство за всички, всъщност нямат блестяща история. Единият е разследван за непотизъм. Други двама са обвинени, че са изплагиатствали докторските си тези. Един е прекарал 33 дни в затвора по обвинение за корупция, двама са замесени в злоупотреба с обществени средства, четирима са бивши комунисти, един е обвинен, че е притискал полицията (като министър) да освободи сина му от ареста, един не е разследван за корупция само, защото парламентът не му отнема имунитета, а друг е подавал оставка като началник на институт за изследвания заради обвинения в корупция. \r\nЯсно е, че има много от какво да се чувстваме обидени в тази компания. И все пак единственият скандал, който избухна през тази седмица, нямаше нищо общо с факта, че самите източници на законодателството в ЕС имат шарено минало.  Най-голямото престъпление на Фон дер Лайен, поне ако вярвате на „Туитър“ и европейските медии, е създаването на ресор с име „Защита на нашия европейски начин на живот“. За еврофилите, фактът, че това портфолио включва департамента за миграция показва, че Комисията иска да направи жест към крайно-дясното. \r\nМениджърът за европейските медии на „Амнести интърнешънъл“ написа в „Туитър“: \r\n„Запознайте се с новия Комисар „за Защита на нашия европейски начин на живот“, чиято роля ще е да надзирава миграционната политика. \r\n„Като се използват изразните средства на крайно дясното („имигрантите заплашват европейския начин на живот“ 9 като се свързват миграцията и сигурността, това изпраща притеснително послание“. \r\nБившият кандидат за председател на Европейската комисия Ги Верхофстад свърза името на поста с риториката на популисткия лидер на Унгария Виктор Орбан: \r\n \r\n \r\n„Новият екип от Комисари изглежда компетентен. Но не разбирам защо Фон дер Лайен свърза миграцията със „защитата на европейския начин на живот“. Нуждаем се от стриктни и справедливи правила за миграцията, но тази Комисия трябва да стои много далеч от риториката на Орбан! Тя трябва да коригира това, колкото е възможно най-скоро“. \r\nБританският евродепутат от Зелените Моли Скот звучеше  по същия начин: \r\n \r\n \r\n„Фон дер Лайен дефинира контрола над миграцията като защита на Европейския начин на живот. Европейските депутати от „Зелените“ вярват, че мигрантите са допринесли изключително много за жизнения европейски начин на живот, на който се радваме днес. Употребата на тази риторика на крайно дясното трябва да спре“. \r\nКомисията отвърна на критиците, като каза: „В писмото за неговата (на отговорния комисар) мисия много ясно се казва, че „Европейският начин на живот е изграден върху солидарност, спокойствие и сигурност“. Говорител добави, че „Европейският начин на живот“ е „изграден върху принципите на достойнство и равенство за всички“. \r\nДвете дефиниции са в сблъсък: „Европейски“ се използва от идентиаристите, за да обяснят етнически бели хора. Същевременно, Европейският съюз се опитва да предефинира „европейски“, така че да звучи про-ЕС. Ето защо: „Обединеното кралство напуска Европа“ (вместо „Европейския съюз) е често срещан израз. \r\nВ действителност всички те бъркат. Възмутената тълпа не трябва да е шокирана от името на поста на политика. От десетилетия политиците кръщават нещата противоположно на това, което всъщност са – Законът за патриотизма и Закона за достъпно здравеопазване веднага ми идват на ум. Има много по-важни неща, които трябва да бъдат казани за лицата, заемащи постове в Комисията, от това, че са дали странно име на ресора. Не трябваше ли да бъде значително по-тревожно, че новият върховен представител за външната политика на ЕС преди това подаде оставка от важен академичен пост заради обвинения в конфликт на интереси? \r\nСледващата Европейска комисия (ако бъде одобрена от Европейския парламент, което ще се случи) ще намали личните свободи на хората, ще регулира още повече икономиката, ще натовари с още повече данъци и такси потребителите и ще изкриви цените на енергията и храните. Радикалният й дневен ред ще навреди на абсолютно всички европейци. \r\nТова са нещата, за които си струва да бъдеш скандализиран. Фактът, че бюрократично име предизвика толкова голям потрес показва всичко, което не е наред с повърхностната и догматична политика на Европейския съюз. \r\n \r\nПревод и редакция:", "date": "2019.09.16", "title": "The American Conservative: Защитаването на „Европейския начин на живот“ е скандално, очевидно"}
{"url": "http://www.focus-news.net/news/2019/09/16/2699292/bdzh-proektat-zaedno-napred-realizira-startiraneto-na-dve-novi-paralelki-v-mezdra-i-gorna-oryahovitsa.html", "text": "В резултат на проекта „Заедно напред” стартираха още две нови паралелки в дуална форма на обучение в градовете Мездра и Горна Оряховица. За записаните в тези паралелки ученици ще се осъществява придобиването на квалификации по застрашени професии, които са с ключово значение за дейността на националния жп превозвач. Това съобщиха от  пресцентъра на БДЖ . В Професионалната гимназия по механизация на селското стопанство (гр. Мездра) ще се обучават десет ученици, които ще овладяват професията „Техник по железопътна техника“ със специалност „Локомотиви и вагони“. Същата специалност стартира и в Професионалната гимназия по железопътен транспорт “Н. Й. Вапцаров” (Горна Оряховица) с осем ученици. Двете училища са сред основните учебни заведения в страната, които  подготвят кадри за железопътния транспорт. Припомняме, че през изминалата учебна година в професионалната гимназия в Мездра се откри паралелка с дуална форма на обучение с предпочитаната професия „Електротехник”, специалност „Електрообзавеждане на железопътна техника” за ученици след седми клас.  \r\nЗа допълнително стимулиране на учениците и за поддържане на интереса им към дуалната форма на обучение в сферата на железопътния транспорт се предлагат стипендии за висок успех и минимален брой неизвинени отсъствия. Подобен финансов стимул предпоставя системно усвояване на знания и последователност в овладяването на професионални умения по специалността. Това способства за изграждането на трудови навици и ангажираност на учениците още в началото на кариерата им. Освен това възпитаниците ще могат да се възползват и от стипендиантски програми, които „БДЖ-Пътнически превози” ЕООД предлага, възможности за преквалификация след дипломирането за други правоспособности и продължаващо обучение във висшите училища. Създаването на бъдещи професионални кадри в железопътния транспорт е една от приоритетните задачи на ръководството на „БДЖ-Пътнически превози” ЕООД. Дружеството подкрепя професионалното обучение и образование на ученици, като по този начин се изгражда здрава основа за успешно развитие на БДЖ като бъдещ потенциален работодател. Националният железопътен превозвач поставя акцент, че е един добър избор за бъдещо професионално развитие, с нова визия и стратегически поглед, ориентиран към хората като дългосрочна инвестиция, а не като ресурс.", "date": "2019.09.16", "title": "БДЖ:  Проектът „Заедно напред” реализира стартирането на  две нови паралелки в Мездра и Горна Оряховица"}
{"url": "http://www.focus-news.net/news/2019/09/16/2699283/afp-vse-oshte-nyama-raboteshti-predlozheniya-ot-strana-na-velikobritaniya-za-brekzit-spored-es.html", "text": "Великобритания все още не е предложила работещи алтернативи на разпоредбите от предпазния механизъм за ирландската граница предвиден в споразумението за оттеглянето й от ЕС, заявиха от Брюксел в понеделник след разговорите между председателя на Европейската комисия Жан-Клод Юнкер и премиера на Обединеното кралство Борис Джонсън, цитирано от  AFP . \r\nПредседателят на Европейската комисия Юнкер използва срещата в Люксембург, за да подчертае „че е отговорност на Обединеното кралство да предложи работещи правни решения“, ако иска да премахне предпазния механизъм в сегашния му вид, добавяйки, че „такива предложения все още не са направени“. \r\n \r\n  Юлиян Марков", "date": "2019.09.16", "title": "AFP: Все още няма работещи предложения от страна на Великобритания за Брекзит според ЕС"}
{"url": "http://www.focus-news.net/news/2019/09/16/2699289/29-689-uchenitsi-ot-podgotvitelna-grupa-do-12-ti-klas-vlyazoha-v-klasnite-stai-v-burgas-uchenitsite-tazi-esen-sa-s-403-poveche.html", "text": "29 689 ученици от подготвителна група до 12-ти клас влязоха в класните стаи. Миналата година броят им е бил 29 286. Цифрите показват, че учениците в Бургас тази есен са с 403 повече. Това съобщиха от пресцентъра на  Общината . \r\n171 деца са се завърнали от други страни и са се записали в училищата и детските градини в Бургас до 10 септември. Най- много са от Германия - 41, следват от Великобритания - 23, САЩ и Канада - 13, Испания - 12, Франция - 11. Следват ги Италия, Дания, Холандия, Гърция, Португалия, Мексико и други. Записаните за тази учебна година ученици, които идват от Русия, са 22, а от Украйна 9. \r\nПовод за радост са и новите придобивки на учебните заведения. Лаборатории, специализирани кабинети и оборудване ще помагат на учителите и техните възпитаници при усвояването на новите знания. \r\nПрофесионалната гимназия по механотехника и електроника вече разполага с нова лаборатория с модерно оборудване. Въведена е и нова специалност - \"Ремонт на летателни апарати\". Гимназията, която има над 90-годишна история, разполага и с нови работилници, оборудвани с модерна техника по европейски проект, спечелен от Общината. Спортна площадка с няколко игрища и уреди е другата придобивка на Механото. Три поколения бивши и настоящи възпитаници на гимназията откриха заедно днес новата учебна година. Вече започна подготовката и за разкриването на няколко нови специалности от следващата учебна година, които ще подготвят кадри за гражданската авиация. \r\nПрофесионалната гимназия по автотранспорт посрещна първия учебен ден с нова сграда, в която са разположени модерни работилници, лаборатории и класни стаи. От тази година училището има нова специалност - \"Електрически превозни средства\". \r\nПрофесионалната гимназия по туризъм \"Проф. д-р Асен Златаров\" разполага с модерен учебно-производствен комплекс. В него ще се обучават над 1000 деца. В часовете по практика те ще усвояват от своите преподаватели тънкостите в ресторантьорството и готварството. \r\nППМГ \"Акад. Никола Обрешков\" от тази година посреща учениците си в 11 нови класни стаи и напълно обновени спортни площадки. \r\nОУ \"Любен Каравелов\" също има нови класни стаи. Подменено е осветлението, направен е мащабен ремонт на вътрешните помещения в сградата. Старото обзавеждане е подменено с ново. \r\nВ ОУ \"Васил Левски\" - квартал \"Горно Езерово\" учениците влязоха в нови класни стаи. Там е изграден нов корпус към учебното заведение. Сградата осигурява още 8 кабинета, в които ще се провеждат часовете на учениците от началния курс. \r\nБлизо 2 000 деца за първи път прекрачиха прага на родното училище и влязоха в напълно обновени стаи по общинската програма \"Първокласно начало\". \r\nНовата учебна година идва и с нови предизвикателства. И учители, и ученици ще отстояват постиженията от национални и международни олимпиади.", "date": "2019.09.16", "title": "29 689 ученици от подготвителна група до 12-ти клас влязоха в класните стаи в Бургас, учениците тази есен са с 403 повече"}
{"url": "http://www.focus-news.net/news/2019/09/16/2699297/sport-okolo-700-privarzhenitsi-na-tsska-moskva-shte-doydat-v-razgrad.html", "text": "Около 700 фенове на ЦСКА Москва ще посетят двубоя срещу българския Лудогорец. Това съобщи пред   ТАСС   директорът по връзки с обществеността на армейския клуб Сергей Аксенов. \r\nМачът между Лудогорец и ЦСКА ще се проведе на 19 септември в Разград на стадион „Лудогорец Арена“, с капацитет 9 хиляди зрители. Срещата ще започне в 22:00 часа.  По-рано пресслужбата на българския клуб съобщи, че очакват около 1000 фенове на руския отбор .", "date": "2019.09.16", "title": "Спорт: Около 700 привърженици на ЦСКА Москва ще дойдат в Разград"}
{"url": "http://www.focus-news.net/news/2019/09/16/2699298/burgas-dvizhenieto-po-pat-i-9-nesebar-pomorie-na-kragovoto-krastovishte-na-ravda-ot-km-211-do-km-212-v-posoka-burgas-se-osashtestvyava-v-edna-lenta-za-pochistvaneto-na-razlyato-maslo.html", "text": "Движението по път I-9 Несебър – Поморие, на кръговото кръстовище на Равда, от км 211 до км 212, в посока Бургас се осъществява в една лента за почистването на разлято масло. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.09.16", "title": "Бургас: Движението по път I-9 Несебър – Поморие, на кръговото кръстовище на Равда, от км 211 до км 212, в посока Бургас се осъществява в една лента за почистването на разлято масло"}
{"url": "http://www.focus-news.net/news/2019/09/16/2699300/tri-litsa-sa-osadeni-za-obsebvane-po-nakazatelno-delo-na-rayonna-prokuratura-plovdiv.html", "text": "Днес, 16 септември 2019 г., по споразумение на Районна прокуратура-Пловдив са осъдени А.Л., на 33 г., Р.Р., на 41 г. и 29-годишната М.К. за обсебване. Това съобщиха от  пресцентъра на Апелативна прокуратура-Пловдив . 33-годишният А.Л. е осъден за това, че за времето от средата на месец септември 2018 г. до 28 септември 2018 г., в гр. Раковски, обл. Пловдив, и в гр. Пловдив, като извършител, в съучастие с Р.Р., на 41 г., също като извършител, и с 29-годишната М.К., като подбудител, противозаконно е присвоил чужда движима вещ – лек автомобил „Мерцедес“, собственост на лизингова компания в гр. София, на стойност  98 586 лева, която е владеел, като обсебването е в големи размери и присвоената вещ е заместена до приключване на съдебното следствие в първоинстанционния съд – престъпление по чл. 206 ал.6 т. 2 във вр. ал. 3 във вр. ал.1 във вр. чл. 20 ал. 2 във вр. ал. 1 от Наказателния кодекс,  \r\nи за това, че на 28 септември 2018 г., в гр. Пловдив, е предал по друг начин – чрез лично явяване в Първо РУ на МВР-Пловдив, невярно повикване за тревога – заявил е, че е извършено престъпление по чл. 346 ал. 1 от НК, а именно, че лек автомобил „Мерцедес“ е противозаконно отнет от негово владение – престъпление по чл. 326 ал. 1 от Наказателния кодекс. \r\nПо одобреното от Районен съд-Пловдив споразумение, на А.Л. е наложено наказание от 2 години и 6 месеца лишаване от свобода условно с изпитателен срок от 5 години. 41-годишният Р.Р. е осъден за това, че за времето от средата на месец септември 2018 г. до 28 септември 2018 г. в гр. Раковски, обл. Пловдив, и в гр. Пловдив, като извършител, в съучастие с А.Л., също като извършител, и с М.К., като подбудител, противозаконно е присвоил чужда движима вещ – лек автомобил „Мерцедес“, на стойност  98 586 лева, която е владеел, като обсебването е в големи размери и присвоената вещ е заместена до приключване на съдебното следствие в първоинстанционния съд – престъпление по чл. 206 ал.6 т. 2 във вр. ал. 3 във вр. ал.1 във вр. чл. 20 ал. 2 във вр. ал. 1 от Наказателния кодекс.  \r\nи за това, че в периода от 31 декември 2017 г. до 27 декември 2018 г., в района на склад в Индустриалната зона на гр. Раковски, и в гр. Пловдив, при условията на продължавано престъпление, сам и като подбудител в съучастие с К. Ш., на 37 г., като извършител, е отнел чужди движими вещи на обща стойност 7 409 лева, както следва: \r\n-         на 31 декември 2017 г. от района на склад в Индустриалната зона в гр. Раковски, обл. Пловдив - 2 броя спойлери от влекач, марка „Мерцедес“, на стойност 1 600 лева, \r\n-         на 6 октомври 2018 г., в гр. Пловдив, е отнел лек автомобил, марка „Мерцедес“, на стойност 2 497 лева, \r\n-         на 27 декември 2018 г. от района на склад в Индустриалната зона в гр. Раковски, обл. Пловдив\t, като подбудител, умишлено склонил К. Ш., като извършител,  да отнеме 120 бутилки уиски от две различни марки, на обща стойност 3 312 лева, без съгласието на собственика с намерение противозаконно да ги присвои  – престъпление по чл. 194 ал. 1 във вр. чл. 20 ал. 3 във вр. ал. 1 във вр. чл. 26 ал. 1 от НК. \r\nПо одобреното от Районен съд-Пловдив споразумение, на Р.Р.е наложено наказание от 3 години лишаване от свобода условно с 5 години изпитателен срок. 29-годишната М.К. е осъдена за това, че за времето от средата на месец септември 2018 г. до 28 септември 2018 г., в гр. Раковски, обл. Пловдив, като подбудител, умишлено е склонила Р.Р. и А.Л., двамата като извършители, умишлено да присвоят чужда движима вещ – лек автомобил, „Мерцедес“, на стойност 98 586 лева, собственост на лизингова компания в гр. София, която е владеела и пазила, като обсебването е в големи размери и присвоената вещ е заместена до приключване на съдебното следствие в първоинстанционния съд – престъпление по чл. 206 ал. 6 т.2 вр. ал.3 във вр. ал.1 във вр. чр. 20 ал. 3 във вр. ал. 1 от Наказателния кодекс.  \r\nПо одобреното от Районен съд-Пловдив споразумение, на М.К. е наложено наказание от 2 години лишаване от свобода условно с 4 години изпитателен срок.  \r\nОпределението на Районен съд-Пловдив, с което е одобрено споразумението, е влязло в сила и не подлежи на протест и обжалване.", "date": "2019.09.16", "title": "Tри лица са осъдени за обсебване по наказателно дело на Районна прокуратура-Пловдив"}
{"url": "http://www.focus-news.net/news/2019/09/16/2699293/aktsenti-v-predavaneto-sofiyska-tribuna-po-radio-fokus.html", "text": "БСП – София иска спешно анулиране на поръчката на Столична община за електростатичните филтри за комини. Какви са аргументите на левицата ще научим в първата част на предаването  „Софийска трибуна“ , продукция на  БСП-София , която се излъчва на честотите на софийската програма на  Радио „Фокус“  от Валентина Узунова – експерт от левицата към Постоянната комисия по инженерна инфраструктура и енергийно планиране на Столичния общински съвет. Във втората част ни гостува Иван Виделов – кандидат за кмет на район „Средец“ и за общински съветник от БСП. Той е 41-годишен магистър по национална сигурност. Почти месец преди местните избори с него разговаряме за състоянието на района, основните предизвикателства пред жителите му, сигурността и архитектурата в София. \r\n \r\nГостите в студиото ни ще отговарят на слушателски въпроси на телефон 0882 802 802. \r\n \r\n Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“, с водещ Веселка Иванова.", "date": "2019.09.16", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/09/16/2699302/otkriha-uchebnata-godina-v-mestata-za-lishavane-ot-svoboda.html", "text": "Образованието ни прави свободни личности, на добър час!“  - с тези думи днес заместник-министърът на правосъдието проф. Николай Проданов откри учебната година в местата за лишаване от свобода. Ресорният заместник-министър бе гост на тържеството в училището на затворническо общежитие „Дебелт“ към затвора в Бургас.През тази учебна година там ще се обучават 78 ученици, от които 9-ма ще са в първи клас.Това съобщиха от  Министерството на правосъдието . За първа година училището в затворническото общежитие ще издава диплома за основно образование. Досега училището, което е филиал на СУ „Аргира Жечкова“ в Сливен, бе до 4 клас, но интересът към придобиване на по-висока степен на образование от страна на лишените от свобода е наложило разширяване на класовете. Съвременна интерактивна дъска, обновен библиотечен фонд, обучение на две смени са сред другите новостите за учениците в Дебелт. Справка на Главна дирекция „Изпълнение на наказанията“ показва, че от 6505 лишени от свобода във всички затвори, 1080 са включени в учебната дейност през 2019/2020 години. 124 от тях ще бъдат първокласници. Най-висок е броят на учениците в Стара Загора – 218, където се намира и най-голямото училище в системата на затворите. В София учениците са 191, в единствения затвор за жени в Сливен – 60, в Поправителния дом за непълнолетни младежи към затвора във Враца – 16. Във всички затвори има разкрити училища или филиали към тях. Учебният процес в местата за лишаване от свобода е съобразен с нормативната уредба на Министерството на правосъдието и Министерството на образованието и науката, като се извършва от квалифицирани педагогически кадри. По време на откриването днес проф. Проданов изтъкна, че развитието на училищата в затворите е част от реформирането на пенитенциарната система, а насърчаването и повишаването на образованието на лишените от свобода е заложено и в Препоръка на Комитета на министрите към Съвета на Европа за образованието в затворите. От своя страна началникът на Бургаския затвор старши комисар Бранимир Мангъров заяви, че иновативният учебен процес, участието през изминалата учебна година в проекти и разнообразната извънкласна дейност, са само част от дейностите, които предоставят възможност за равен достъп до качествено образование и мотивират учениците за учебен труд и постигане на по-високи резултати. Затворническото общежитие в Дебелт е най-новото и най-модерното пенитенциарно заведение в системата за изпълнение на наказанията, като капацитетът му е за 450 лица. То отговаря на всички европейски стандарти за третиране на лишените от свобода и е съоръжено с модерни охранителни системи. Изграждането му бе реализирано със средства от Норвежкия финансов механизъм /НФМ/. През настоящия програмен период на НФМ е предвидено реконструкция и ремонт на друго общежитие към затвора в Бургас – „Строител“, което ще бъде обособено в преходно отделение или т.нар. half way houses за адаптация на затворници.", "date": "2019.09.16", "title": "Откриха учебната година в местата за лишаване от свобода"}
{"url": "http://www.focus-news.net/news/2019/09/16/2699304/afp-moskovski-sad-osadi-ruski-aktyor-na-tri-godini-i-polovina-zatvor-za-uchastie-v-nezakonen-protest-i-nasilie-sreshtu-organite-na-reda.html", "text": "Московски съд в понеделник осъди 23-годишен актьор на три и половина години затвор за насилие срещу полицията по време на протест на опозицията, въпреки че той твърди, че е бил просто наблюдател, предава  AFP . \r\nМосковският окръжен съд  осъди актьора Павел Устинов да излежава присъдата в наказателна колония, въпреки молбите на активисти и видни личности да бъде освободен. \r\nУстинов отрече каквато и да е вина, настоявайки, че е обикновен минувач и не е участвал в протеста. \r\nРазследващите твърдят, че Устинов е нарушил обществения ред по време на нерегламентиран митинг на 3 август и е оказал съпротива по време на ареста си. В резултат на това един полицай е изкълчил рамото си. \r\nКадри от местопроизшествието показаха, че няколко полицаи с пълна екипировка се втурват към Устинов, който стои с телефон в ръка близо до метростанция  и го бият с палки. \r\nПрокурорите поискаха от съда да го осъди на шест години затвор. \r\nГоворителят на президента Владимир Путин Дмитрий Песков заяви, че Кремъл не коментира съдебни решения. \r\n \r\n  Юлиян Марков", "date": "2019.09.16", "title": "AFP: Московски съд осъди руски актьор на три години и половина затвор за участие в незаконен протест и насилие срещу органите на реда"}
{"url": "http://www.focus-news.net/news/2019/09/16/2699301/tass-prezidentite-na-iran-i-turtsiya-se-sreshtnaha-predi-tristrannata-sreshta-na-varha.html", "text": "Президентите на Иран и Турция Хасан Роухани и Реджеп Тайип Ердоган проведоха двустранни преговори в Анкара преди срещата на върха за Сирия. Това беше съобщено в понеделник на официалния уебсайт на иранския президент, цитиран от  TACC . \r\n\"По време на разговорите президентите на двете страни нарекоха отношенията между Техеран и Анкара стабилни, приятелски и разширяващи се. Освен това изтъкнаха необходимостта от засилване и развитие на сътрудничеството във всички области\", се казва в изявлението. \r\n„Моделът на тристранното сътрудничество между Иран, Турция и Русия за гарантиране на сигурността в Близкия изток е от полза за региона“, каза Роухани. Той добави, че \"стабилното функциониране на водните маршрути в Персийския и Оманския залив, както и в Ормузкия проток е от особено значение за Техеран, който е длъжен да гарантира тяхната безопасност\". \r\nЕрдоган от своя страна отбеляза \"неефективността на американските санкции срещу Иран\". \"Поддържането на ядрена сделка е от решаващо значение за успеха на диалога и дипломацията\", каза той по време на разговорите. \r\nНа 16 септември Анкара е домакин на тристранна среща на върха за Сирия, в рамките на която ще се водят преговори между президентите на Русия, Турция и Иран, припомня ТАСС. \r\n \r\n  Юлиян Марков", "date": "2019.09.16", "title": "ТАСС: Президентите на Иран и Турция се срещнаха преди тристранната среща на върха"}
{"url": "http://www.focus-news.net/news/2019/09/16/2699295/s-680-uchenitsi-zapochva-novata-uchebna-godina-v-prirodo-matematicheska-gimnaziya-nikola-obreshkov-v-kazanlak.html", "text": "С 680 ученици започва новата учебна година в Природо-математическа гимназия „Никола Обрешков” в Казанлък, предаде кореспондент на  Радио „Фокус” . Те ще се обучават в 26 паралелки. Това е 49 учебна година за училището, което се подготвя за 50-я си юбилей през 2020 година. \r\nПо време на тържеството за началото на учебната година от Училищното ръководство бяха наградени най- добрите ученици на гимназията, постигнали забележителни успехи през изминалото лято в различни международни олимпиади и състезания. \r\nСпециален гост на събитието бе народният представител и бивш възпитаник на Математическата гимназия Борис Кърчев, който призова родителите да възпитават децата си в признателност и уважение към учителите. „Знанията и уменията са единственото богатство, което никой не може да ви отнеме“, с тези думи Кърчев се обърна към учениците на елитната гимназия. \r\nПриветствен адрес по повод откриването на новата учебна година бе прочетен от името на кмета Галина Стоянова.  \r\nНовата учебна година училището започва и с нови приятели. Преди ден директорът на учебното заведение Красимир Дамянов подписа Меморандум за сътрудничество и приятелство с гимназия в японския град Мунаката.  \r\nПриродо – математическата гимназия е едно от училищата в Казанлък, което откликна на призива на учителския колектив на Основно училище „Чудомир” за набиране на средства, необходими за пострадала при инцидент в чужбина тяхна колежка. Десетки ученици и родители оставиха своята лепта с дарения в специална за случая кутия.", "date": "2019.09.16", "title": "С 680 ученици започва новата учебна година в Природо-математическа гимназия „Никола Обрешков” в Казанлък"}
{"url": "http://www.focus-news.net/news/2019/09/16/2699299/veliko-tarnovo-posreshtna-novata-uchebna-godina-s-izrazen-rast-na-uchenitsite-poveche-sa-i-parvoklasnitsite.html", "text": "8550 ученици влязоха днес в класните стаи на училищата на Велико Търново. Това съобщиха от пресцентъра на  Общината . Ръстът е ясно изразен – над 100 повече спрямо миналата година са учащите. С 5% се увеличават първокласниците. Специално проучване на кмета Даниел Панов показа, че възпитаници на великотърновските учебни институции стават над 40 деца на семейства, завърнали се от различни държави в чужбина – Англия, Испания, Дания, Гърция, Холандия. Над 60 са и учениците, чиито родители са се преместили от други области и са избрали да живеят в старопрестолния град.  \r\nДаниел Панов уважи тържествата в ОУ „Св. Патриарх Евтимий“, ОУ „Бачо Киро“, ПМГ „Васил Друмев“ и СУ „Емилиян Станев“. В Основно училище „Св. Патриарх Евтимий бе открит барелеф с изображението на последния търновски патриарх, небесен покровител на Старата столица и патрон на школото.  \r\nНа първокласниците Панов пожела да навлязат смело в света на знанията. „Да споделим заедно преживяванията на най-малките ученици е вълнуващо, емоционално, зареждащо с оптимизъм и вяра в доброто бъдеще. Благодаря на учителите, че действително превръщат класните стаи във втори дом за децата, че ги възпитават в дух на родолюбие и почитане на нашите традиции и ценности. Благодаря и на родителите, защото малките великотърновчета са гордост за цяла България“, каза кметът на Велико Търново.  \r\nНа по-големите ученици той пожела да не спират да бъдат любопитни и любознателни и подчерта, че колкото повече четат, толкова по-смели ще стават мечтите им и толкова повече пътища за реализацията им ще откриват. Към бъдещите абитуриенти Даниел Панов се обърна с думите винаги да носят в сърцата си своя град Велико Търново, да се гордеят, че са учили в историческата и духовна българска столица. „Дори пътят ви да продължи другаде, вярвам, че ще се завърнете в Старата столица, а ние няма да спрем да работим за привлекателността на нашия град за младите хора“, продължи Панов.  \r\nКметът постави акцент и върху многобройните успехи и постижения на учениците от състезания, олимпиади и различни форуми. „Всичко това доказва, че образованието в нашия град е на високо ниво, носи престиж и слава на града ни и е гордост за всички нас. Безспорен е приносът и на учителите, и на родителите“, акцентира Даниел Панов. \r\nПесни, танци, кръшни хора и полет на бели гълъби беляза първия учебен ден във Велико Търново. Празненствата в училищата уважиха още заместник-кметовете Снежана Данева-Иванова, проф. Георги Камарашев и Ганчо Карабаджаков, председателят на Великотърнвоски общински съвет Венцислав Спирдонов, народният представител Станислав Стоянов, общински съветници от най-голямата група в местния парламент.", "date": "2019.09.16", "title": "Велико Търново посрещна новата учебна година с изразен ръст на учениците, повече са и първокласниците"}
{"url": "http://www.focus-news.net/news/2019/09/16/2699306/tarzhestveni-tseremonii-i-mnogobroyni-kulturni-sabitiya-sa-predvideni-za-denya-na-sofiya-17-septemvri.html", "text": "На 17 септември вторник, по повод Деня на София, от 10.00 часа Столичният общински съвет, ще проведе тържествено заседание, на което ще бъдат връчени звания „Почетен гражданин на София”, „Почетен знак на Столичната община” и на „Значка на София”. Това съобщиха от  Столична община . \r\nОт 11.30 ч. пред църквата „Света София” ще се проведе Тържествен водосвет и официална церемония по издигане знамето на града.  \r\nВ 17.30 ч. пред Народния театър „Иван Вазов\" започва концерт на Софийския духов оркестър. \r\nОт 18.30 ч. в Народен театър „Иван Вазов” ще бъдат връчени Наградите на Столичната община за ярки постижения в областта на културата. Носител на тазгодишната Специална награда за изключителни постижения и принос в националната култура е примата на българската музика Лили Иванова. БНТ1 ще излъчи церемонията по награждаването от 22.00 часа. \r\nВ 20.30 ч. на площад „Княз Александър I” започва грандиозен аудио-визуален пърформанс и 3D мапинг „Градски вибрации 140 ВРМ (140 удара в минута)”, организиран от Столична община и Фондация „Културни перспективи” в партньорство с Министерство на образованието и науката. Входът е свободен. \r\nРегионалният исторически музей – София ще открие в 13.00 часа постоянната археологическа експозиция „Антична Сердика” в Античния културно-комуникационен комплекс „Сердика” – в закритото археологическо ниво под бул. „Княгиня Мария Луиза” №2.  На площ от 6 хиляди квм са експонирани останки от шест улици, две раннохристиянски базилики, терми и пет сгради с жилищни и произведствено-търговски функции. Съпътстващата програма включва детски образователни ателиета и изложба с фотографии от процеса на археологическите проучвания. \r\nНа празника на столицата в кино  G8 Cinema стартира проектът „Особен поглед“ – панорама на филми на жени режисьорки в българското игрално кино – поредица от прожекции (по две на ден – от 17.30 ч. и от 19.30 ч.), придружени с дискусии, на филми на български режисьорки. Проектът  е дело на „Адела Медия” и е финансиран от Програма „Култура“ на Столична община.  \r\nОт 17.00 ч. в парка „Заимов” ще се проведат празничен танцов спектакъл и карнавално шествие.  \r\nВ 18 ч. започва концертът за деня на София в район „Искър“. Той ще се състои в парк „Езерото“ и ще бъде с участието на Маргарита Хранова и Райко Кирилов, квартет „Българи“, танцов състав „Алгара“, представителен мажоретен състав „Светла“ и младата народна певица Валентина Шерденкова.  \r\nВ парк „Младост“ в ж.к. Младост 3 от 19 ч. започва празничен концерт с участието на Валерия Войкова от 125 СУ „Боян Пенев“, Diva Dance School, Стоименка Недялкова, Недялко Недялков и Петър Миланов – солисти от оркестъра на БНР и ансамбъл „Филип Кутев“.  \r\nКино „Кабана“ ви кани от 18:30 ч. на концерт на група “Rewind“, който е част от проекта „Акустични следобеди“, финансиран от Столична програма „Култура“.  \r\nПрез целия празничен ден е свободен достъпът за посетители на Зоологическа градина – София, парк-музей „Врана”, Регионален исторически музей – София и Софийската градска художествена галерия.", "date": "2019.09.16", "title": "Тържествени церемонии и многобройни културни събития са предвидени за Деня на София – 17 септември"}
{"url": "http://www.focus-news.net/news/2019/09/16/2699296/novata-uchebna-20192020-godina-be-tarzhestveno-otkrita-vav-vsichki-uchilishta-na-teritoriyata-na-obshtina-karlovo.html", "text": "С водосвети за здраве и успехи, издигане на националния трикольор и посрещане на школските знамена, в класните стаи влязоха над 4 300 момичета и момчета. За първи път училищния праг прекрачиха 440 деца. Това съобщиха от  Община Карлово . Да бъдат здрави, да усвояват материала от учебните предмети, но и да знаят кои са карловските възрожденци и какъв е приносът им за разцвета на страната ни, пожела кметът на общината д-р Емил Кабаиванов на тържеството в СУ „Васил Левски”. Празника там уважиха заместник-кметът Данка Люртова, секретарят Стефан Стефанов и председателят на Общинския съвет Теодор Шойлеков. По-рано през деня той поздрави педагозите и учениците от начален курс на същото средно училище. На тържеството в СУ „Христо Проданов” поздрав от името на кмета д-р Кабаиванов отправи неговият заместник Стойо Карагенски, в ОУ „Св. Св. Кирил и Кирил и Методий” – Данка Люртова, в ОУ „Райно Попович” – директорът на дирекция „Хуманитарни и социални дейности” Петя Найденова. Заместник-кметът Антон Минев приветства екипите на Детски градини „Първи юни” и „Слънце” в Карлово. Командирът на 61-ва Стрямска механизирана бригада – бригаден генерал Деян Дешков и представители на командването на военното формирование уважиха празниците в карловските училища. Двоен бе празничният ден за учениците от ОУ „Христо Г. Данов” в село Розино. След голямата програма с много български фолклорни изпълнения, децата от училището бяха поздравени от д-р Емил Кабаиванов, народния представител д-р Джевдет Чакъров и кмета на Розино Ангел Шаламанов. Те прерязаха лентата и на новата многофункционална спортна площадка, на която бе изигран първия футболен мач. Изграждането на съоръжението бе финансирано от община Карлово и Министерството на образованието и науката.", "date": "2019.09.16", "title": "Новата учебна 2019/2020 година бе тържествено открита във всички училища на територията на община Карлово"}
{"url": "http://www.focus-news.net/news/2019/09/16/2699308/api-na-17-septemvri-ot-10-chasa-do-1530-chasa-dvizhenieto-v-tunel-trayanovi-vrata-na-am-trakiya-v-posoka-burgas-shte-se-osashtestvyava-v-edna-lenta.html", "text": "На 17 септември от 10 часа до 15.30 часа движението в тунел „Траянови врата“ на АМ „Тракия“, в посока Бургас ще се осъществява в една лента. Това съобщиха от пресцентъра на Агенция \"Пътна инфраструктура\". Поради ремонт на пожаро-известителната система и светофарната уредба на съоръжението ще бъде ограничено преминаването в активната лента, а трафикът ще се пренасочва в изпреварващата. Шофьорите е необходимо да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.16", "title": "АПИ: На 17 септември от 10 часа до 15.30 часа движението в тунел „Траянови врата“ на АМ „Тракия“, в посока Бургас ще се осъществява в една лента"}
{"url": "http://www.focus-news.net/news/2019/09/16/2699294/ria-novosti-boris-dzhonsan-potvardi-che-nyama-da-iska-otlagane-na-brekzit.html", "text": "Британският премиер Борис Джонсън потвърди на среща с председателя на Европейската комисия Жан-Клод Юнкер, че няма намерение да иска отлагане на Брекзит, цитира думите му  РИА Новости . \r\nВ началото на септември британският парламент прие закон, който задължава премиера да предотврати излизането на страната от ЕС без споразумение. Брекзит трябва да се състои на 31 октомври, но ако кабинетът не успее да се изработи и постигне одобрение на условията на сделката с ЕС до 19 октомври, тогава премиерът ще бъде задължен да отиде в Брюксел и да поиска отлагане на излизането от Европейския съюз. Преди това Джонсън заяви, че по-скоро ще \"бъде мъртъв в канавката\", отколкото да поиска удължаване от ЕС. В понеделник Джонсън  се срещна с Юнкер в Люксембург. \r\n„Страните проведоха конструктивна среща. Лидерите обсъдиха продължаващите преговори (за новите условия за Брекзит) ... Премиерът потвърди, че няма да иска отлагане на сроковете за Брекзит и ще изтегли страната от Европейския съюз на 31 октомври. Лидерите се съгласиха да интензифицират контактите и да провеждат ежедневни срещи на преговарящите \", заяви официален представител на кабинета на британския премиер пред репортери след срещата. \r\nСпоред него в срещите ще участват ръководителят на преговорната група на ЕС Мишел Барние и британският министър за Брекзит Стивън Баркли. \r\nВ момента ситуацията около Брекзит е в безизходица: парламентът на страната е против споразумението с ЕС в сегашната му форма, но и категорично е против Брекзит без споразумение. ЕС отказва да възобнови преговорите и да преразгледа споразумението. Премиерът настоява Великобритания да напусне ЕС навреме - 31 октомври. Джонсън два пъти предлага предсрочни избори и два пъти парламентът ги отхвърля. \r\n Официалният представител на кабинета на британския премиер отказа да уточни как точно Борис Джонсън ще изтегли страната от ЕС на 31 октомври без споразумение и в същото време ще спази закона, който му забранява да прави това. \r\nПремиерът настоява Великобритания да напусне ЕС навреме - 31 октомври - със или без споразумение. Страхувайки се, че ситуацията ще стигне дотам, че Джонсън, без да проведе никакви преговори, просто ще изтегли страната от ЕС без споразумение, парламентаристите спешно приеха законопроект, с който задължават премиера, при липса на ново споразумение с ЕС към 19 октомври, да поиска отлагане на Брекзит от три месеца. \r\n\"Позицията на премиера е такава, че ние се подчиняваме на закона, но напускаме ЕС на 31 октомври, какъвто и да е резултатът\", заяви официалният представител на премиера пред журналисти в понеделник. \r\n\"Няма да изпадам в никакви допълнителни подробности, освен във факта, че правителството се подчинява на закона, но ние ще си тръгнем на 31 октомври\", каза той в отговор на въпрос как тези две неща се вписват заедно. \r\n \r\n  Юлиян Марков", "date": "2019.09.16", "title": "РИА Новости: Борис Джонсън потвърди, че няма да иска отлагане на Брекзит"}
{"url": "http://www.focus-news.net/news/2019/09/16/2699307/dvoyno-poveche-mesta-byaha-pochisteni-v-tazgodishnata-kampaniya-da-izchistim-balgariya-zaedno.html", "text": "Почти двойно повече места бяха почистени от доброволците в тазгодишното издание на кампанията „Да изчистим България заедно!“ на 14-ти септември. Това съобщиха от  пресцентъра на Министерство на околната среда и водите . От 5165 замърсени терена бяха събрани 4338 тона отпадъци, което е приблизително същото количество като през м.г., сочат окончателните данни от тазгодишната кампания, на която Министерството на околната среда и водите (МОСВ) е основен партньор. През 2018 г. количествата са  4123,32 тона от общо 2869 замърсени терена. Изчисленията показват, че от всяко почистено място са извозени приблизително 800 килограма отпадъци. За сравнение - през 2018 г. към Регионалните системи за управление на отпадъците са били извозени по тон и половина от почистено място, което показва тенденция за намаляване на отпадъците. В рамките на кампанията МОСВ осигури безплатен достъп до Регионалните системи за управление на отпадъците, където се извозваха събраните количества за сепариране и/или депониране. В деня на почистването общините бяха освободени от дължимите отчисления за количествата депонирани отпадъци, за да бъдат насърчени да организират почистването на своята територия. С финансовата подкрепа на Предприятието за управление на дейностите по опазване на околната среда (ПУДООС) тази година бяха осигурени 40 хил. чувала и 40 хил. чифта ръкавици за еднократна употреба.  За областните управи бяха осигурени бонове за гориво, с които беше обезпечено извозването на отпадъците.", "date": "2019.09.16", "title": "Двойно повече места бяха почистени в тазгодишната кампания „Да изчистим България заедно!\""}
{"url": "http://www.focus-news.net/news/2019/09/16/2699310/nkiz-i-ksb-podpisaha-memorandum-za-satrudnichestvo.html", "text": "„Национална компания индустриални зони“ (НКИЗ) и Камарата на строителите в България (КСБ) подписаха Меморандум за сътрудничество. Това съобщиха от пресцентъра на  КСБ \r\nИзпълнителният директор на НКИЗ Антоанета Барес и председателят на Управителния съвет на КСБ Илиян Терзиев се обединиха около идеята за създаване на условия за активно развитие на инвестиционния потенциал в България. Двете страни се договориха за обмяна на опит в областта на изграждане и управление на индустриални паркове и привличане на инвестиции.  \r\nГ-жа Барес изтъкна предимствата на държавните индустриални зони, които привличат българския и чуждестранен бизнес с отлични локации и изградена пътна инфраструктура. Г-н Терзиев изтъкна, че за постигането на устойчиво икономическо и социално развитие е необходимо взаимодействие между местните власти, държавните дружества и браншови организации. Интензивната комуникация между „Национална компания индустриални зони“  и Камарата на строителите в България ще спомогне за обмяна на  добри практики.", "date": "2019.09.16", "title": "НКИЗ и КСБ подписаха Меморандум за сътрудничество"}
{"url": "http://www.focus-news.net/news/2019/09/16/2699315/vavezhda-se-vremenno-organizatsiya-na-dvizhenieto-za-provezhdane-na-ofitsialna-tseremoniya-za-denya-na-sofiya-na-17-septemvri.html", "text": "Въвежда се временно организация на движението за провеждане на официална церемония за Деня на София на 17 септември 2019 г. Това съобщиха от  Столична община . \r\nЗабранява се престоят и паркирането, както следва:  \r\n- От 07.00 часа до приключване на мероприятието на 17 септември 2019 г. на:  \r\n- северозападната дъга на пл. „Св. Александър Невски” между ул. „Оборище” и ул. „11-ти август”;  \r\n- северната дъга на пл. „Св. Александър Невски” между ул. „11-ти август” и ул. „Дунав“;  \r\n- ул. „Оборище” между ул. „Г.С.Раковски” и пл. „Св. Александър Невски”.  \r\nОт 08.00 до 18.00 часа на 17 септември 2019 г., с изключение на автомобилите на служителите на общинска администрация и извън местата в режим на платено паркиране „служебен абонамент” на:  \r\n- пл. „Николай Гяуров”;  \r\n- ул. „Московска” между ул. „Г.С.Раковски” и бариерата на английското посолство.  \r\nОт 08.00 часа до приключване на мероприятието на 17 септември 2019 г. да се забрани влизането на пътни превозни средства по ул. „Оборище” между ул. „Г.С.Раковски” и ул. „11-ти август”.  \r\nСтоличната дирекция на вътрешните работи осигурява охрана, постове за контрол и регулиране на движението.", "date": "2019.09.16", "title": "Въвежда се временно организация на движението за провеждане на официална церемония за Деня на София на 17 септември"}
{"url": "http://www.focus-news.net/news/2019/09/16/2699312/izlozhba-choveshkoto-litse-na-cheteneto-shte-bade-otkrita-v-obshtinska-biblioteka-iskra-v-kazanlak-na-17-septemvri.html", "text": "Изложба „Човешкото лице на четенето” ще бъде открита в Общинска библиотека „Искра”, каза за  Радио „Фокус”  директорът на библиотеката Анна Кожухарова. Тя поясни, че изложбата е част от инициативите, с които културният институт се включва в Европейските дни на наследството- 2019 година. „Всички знаем за ползите от четенето на книги. Знаем, че книгите ни правят хора. Те са приятели и изживени животи”, подчерта Кожухарова и поясни, че желанието на библиотечния екип е да покаже, че четящият човек не е самотен, той е красив и одухотворен и хора на различна възраст, с различни религии, професии, социален статус, от различни държави четат със страст и увлечение на различни места, по различни поводи и време.  \r\nИзложбата ще бъде открита от 17.00 часа на 17 септември във фоайето на Библиотека „Искра”, където ще остане до 7 октомври. \r\nСлавяна ГАЙДАРОВА", "date": "2019.09.16", "title": "Изложба „Човешкото лице на четенето” ще бъде открита в Общинска библиотека „Искра” в Казанлък на 17 септември"}
{"url": "http://www.focus-news.net/news/2019/09/16/2699305/kazanlak-s-uspeh-na-blagotvoritelna-kampaniya-na-uchitelskiya-ekip-zapochna-novata-uchebna-godina-v-osnovno-uchilishte-chudomir.html", "text": "С 67 първокласници разпределени в три класа започва новата учебна година в Основно училище „Чудомир”, каза за  Радио „Фокус”  директорът Донка Севданска. Тя поясни, че за поредна година училището сформира и подготвителна група от 6 – годишни деца. Общият брой на учениците в това казанлъшко учебно заведение е 408, в 20 паралелки. „Чудомир” е училището, откъдето преди няколко седмици учителският екип обяви началото на благотворителна кампания в полза на тяхна колежка, която пострада при инцидент н чужбина и бяха необходими средства за нейното транспортиране в България. В резултат на това за дни бе организиран транспорт. Призивът на учителите бе вместо цветя на първия учебен ден родители и деца да оставят своята лепта за тяхната колежка. „Кампанията започна малко след като Даниела Драгиева се събуди и решихме да се организираме. Призивът беше публикуван на страницата на училище „Чудомир”. Първоначално в кампанията се включиха 5 училища и една детска градина”, поясни началният учител Пламена Христова, чиято е идеята за кампанията.  \r\n Славяна ГАЙДАРОВА", "date": "2019.09.16", "title": "Казанлък: С успех на благотворителна кампания на учителския екип започна новата учебна година в Основно училище „Чудомир”"}
{"url": "http://www.focus-news.net/news/2019/09/16/2699313/kmetat-zhivko-todorov-shte-se-sreshtne-s-evropeyskiya-vitseshampion-po-taekundo-daniel-ladzhev.html", "text": "На 17 септември (вторник), от 11.30 часа, в зала 203 на Община Стара Загора кметът Живко Тодоров ще се срещне с европейския вицешампион по таекундо Даниел Ладжев. Това съобщиха от  Община Стара Загора . Състезателят на ТК „Августа“ – Стара Загора извоюва титлата по време на европейското първенство по таекуондо за младежи и девойки до 21 години, провело се в град Хелзинборг в началото на септември.", "date": "2019.09.16", "title": "Кметът Живко Тодоров ще се срещне с европейския вицешампион по таекундо Даниел Ладжев"}
{"url": "http://www.focus-news.net/news/2019/09/16/2699318/aktsenti-v-sutreshniya-blok-dobro-utro-balgariya-po-radio-fokus-na-17-septemvri.html", "text": "Жена загина, друга беше тежко ранена след взрив на лек автомобил с газова бутилка при зареждане на бензиностанция. Това ни провокира да потърсим в сутрешния блок  „Добро утро, България“  на  Радио „Фокус“  Владимир Дочев, председател на Асоциацията на автогаз сервизите с коментар по случая, както и с препоръки за безопасно ползване на автомобили с газова уредба.  \r\nПровежда се XVII-та сесия на Междуправителствената българо-руска комисия. Какво е състоянието на българо-руските отношения, както и за руската геополитическа и икономическа стратегия за Балканите и как се вписва България в нея - ще разговаряме с Илиян Василев, енергиен експерт и бивш посланик на България в Москва. С него ще обсъдим и кои са опорните точки на възможните съвместни енергийните проекти.  \r\nПредстои Световния ден на подкрепа за пациентите с хронична миелоидна левкемия, защо е важно да говорим по темата, кои са причините за заболяването, каква е клиничната картина, по тези и други въпроси ще ни информира д-р Александър Йорданов, Клиника по хематология и онкология в УМБАЛ „Св. Иван Рилски“.  \r\nНа 17 септември църквата почита паметта на Светите мъченици София, Вяра, Надежда и Любов. Повече за празника, символите и легендите, свързани с него, ще чуем в репортажа на колегата Ливия Нинова от  Радио „Фокус“ – Пирин .  \r\n„Православното възпитание на младите хора” е основната тема на 21-та Седмица на православната книга. Тя ще се проведе във Варна от 19 до 25 септември. Събитието се организира от Варненска и Великопреславска света митрополия. Още подробности ще научим от колегата Диана Стоева. \r\n \r\n Започнете деня информирани! Тези и още теми – в „Добро утро, България“ от 06.00 до 10.00 часа на 17 септември, с водещ Елеонора Чолакова .", "date": "2019.09.16", "title": "Акценти в сутрешния блок „Добро утро, България“ по Радио „Фокус“ на 17 септември"}
{"url": "http://www.focus-news.net/news/2019/09/16/2699316/anadolu-agency-sreshtnaha-se-prezidentite-na-turtsiya-i-rusiya.html", "text": "Турският президент в понеделник се срещна с руския си колега в столицата Анкара преди тристранната среща на върха за Сирия, предава  Anadolu Agency . \r\nРеджеп Тайип Ердоган прие Владимир Путин в двореца \"Каная\" в среща при закрити врати, която продължи около час и половина. \r\nПо-късно през деня президентите, към които ще се присъедини иранският президент Хасан Роухани, ще се съберат на петата среща на върха за Сирия във формат Астана, където ще обсъдят последните развития в северозападния град Идлиб, доброволното завръщане на бежанците и политическо решение на сирийския конфликт. \r\n \r\n  Юлиян Марков", "date": "2019.09.16", "title": "Anadolu Agency: Срещнаха се президентите на Турция и Русия"}
{"url": "http://www.focus-news.net/news/2019/09/16/2699319/normalno-se-osashtestvyava-dvizhenieto-v-oblast-burgas.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са сухи и нормално проходими. Движението в град Бургас е натоварено. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на болницата, по бул. „Никола Петков“, бул. „Яким Якимов“ и по бул. „Захари Стоянов“ в ж.к „Меден рудник“. \r\n \r\nМария КУРТЕВА", "date": "2019.09.16", "title": "Нормално се осъществява движението в област Бургас"}
{"url": "http://www.focus-news.net/news/2019/09/16/2699317/ria-novosti-v-ankara-zapochna-sreshtata-mezhdu-prezidentite-na-rusiya-i-iran.html", "text": "Руският лидер пристигна в Турция на петата тристранна среща на върха на държавните глави - поръчители на процеса в Астана за разрешаване на ситуацията в Сирия, предава  РИА Новости .  \r\nПо-рано той разговаря с турския си колега Реджеп Тайип Ердоган, събитието се проведе при закрити врати. След това започна среща с Роухани. \r\nОчаква се основната тема на тези преговори да бъде укрепването на търговските и икономическите връзки. \r\nСтраните планират също да обсъдят широк спектър от въпроси в международния дневен ред, включително ситуацията в Сирийската арабска република и иранската ядрена сделка. \r\nСрещата се провежда на фона на изострянето на ситуацията в Персийския залив - в събота няколко дрона атакуваха нефтените съоръжения на Саудитска Арабия. Отговорността за нападението поеха йеменските бунтовници Хути, срещу които воюва арабската коалиция, ръководена от Рияд. \r\nДържавният секретар на САЩ Майк Помпео обаче заяви, че няма доказателства за нападение от Йемен, и обвини Иран в това. Техеран нарече обвиненията лъжа. \r\nВ Кремъл в отговор на искане да коментират думите на ръководителя на Държавния департамент, заявиха, че те се отнасят негативно към ескалацията на напрежението в региона и призоваха световната общност да се въздържа от прибързани стъпки или заключения. \r\n \r\n  Юлиян Марков", "date": "2019.09.16", "title": "РИА Новости: В Анкара започна срещата между президентите на Русия и Иран"}
{"url": "http://www.focus-news.net/news/2019/09/16/2699320/parviyat-uchilishten-zvanets-bi-za-3123-detsa-v-obshtina-pomorie.html", "text": "252 развълнувани първолачета от Поморие днес поеха по необятния път към знанието. Общият брой учащи в 12-те учебни заведения на територията на общината е 3123, като повече от 930 деца бяха посрещнати и в осемте детски градини. Това съобщиха от пресцентъра на  Община Поморие . Новата учебна 2019/2020 година бе открита с празничен водосвет и издигане на националния флаг под звуците на химна. Окуражавани от своите родители и близки, децата танцуваха, рецитираха и пяха. Тържествата във всяко населено място бяха уважени от кметовете на съответните кметства, служители от Дирекция „Образование, култура, туризъм, хуманитарни дейности и спорт” и общински съветници. Кметът Иван Алексиев и председателят на Общински съвет – Поморие Адам Адамов присъстваха на откриването в двора на СУ „Иван Вазов”. \r\n„Новата учебна година е истинско предизвикателство за всеки един от нас, но именно това е, което ще направи спомените ни незабравими, а успехите желани и ценни. В днешното динамично време технологиите напредват, традициите се менят, а с тях се променят и начините, по които възпитаваме и общуваме с децата си. Едно обаче винаги остава същото – непреходните ценности, на които трябва да ги научим – доброта, уважение, стремеж към знанието и постоянство. Вярвам, че с общи усилия, разбиране и ангажираност, ще се справим с нелеката задача да превърнем тези прекрасни млади хора в образовани стойностни личности“, посочи кметът Иван Алексиев. С тези думи кметът поздрави присъстващите учители и родители и пожела на учениците успех. И тази година той спази традицията като подари на всеки един първокласник книжка. Красивите илюстрации и весели рими допълниха празника на децата, а посвещението мило им напомни да носят със себе си любопитството, трудолюбието  и  добротата.", "date": "2019.09.16", "title": "Първият училищен звънец би за 3123 деца в община Поморие"}
{"url": "http://www.focus-news.net/news/2019/09/16/2699303/kmetat-na-obshtina-kyustendil-petar-paunov-prisastva-na-otkrivaneto-na-novata-uchebna-godina-v-ou-paisiy-hilendarski.html", "text": "Кметът на Община Кюстендил Петър Паунов присъства на откриването на новата учебна година в Основно училище „Паисий Хилендарски”, предаде репортер на  Радио „Фокус” – Кюстендил . В двора на учебното заведение беше издигнат националният флаг на Република България, след което се състоя и кратка музикално-поетична програма. „Да не забравяме, че и ние сме стълбовете които трябва да подкрепят децата си, и не да ги обличаме в луксозни опаковки, а да им вярваме и да стоим да тях. Бог ги е създал достатъчно умни, талантливи и красиви, но не лъскавите дрехи и мобилните устройства могат да ги направят щастливи, а същината”, каза Петър Паунов. Тази година в училището има три паралелки в първи клас – 72 деца. „До сега паралелките винаги са били по две и мисля, че пътят по който сме поели е в правилната посока. Предвидени са много занимания по интереси. Училището е включено в „Училище за здраве в Европа”. Ще имаме нови програми”, каза директорът на учебното заведение Здравка Тасева. \r\nВенцеслав ИЛЧЕВ", "date": "2019.09.16", "title": "Кметът на Община Кюстендил Петър Паунов присъства на откриването на новата учебна година в ОУ „Паисий Хилендарски”"}
{"url": "http://www.focus-news.net/news/2019/09/16/2699309/georgi-milanov-nezakonnite-smetishta-nosyat-zarazite-v-krasna-polyana-a-ne-romite-ot-fakulteta.html", "text": "Столичната регионална здравна инспекция потвърди за заболяло лице от вирусен хепатит, тип А, което е работило в магазин от известна верига хипермаркети, каза кандидатът за кмет на \"Красна поляна\", подкрепен от БСП. Незаконните сметища носят заразите в \"Красна поляна\", а не ромите от квартал \"Факултета\". Това каза кандидатът за кмет на района, издигнат от Инициативен комитет \"Бъдеще за \"Красна поляна\" и подкрепен от БСП, Георги Миланов. Той отговори на въпрос на представители на Сдружение \"Бъдеще за \"Красна поляна\", които го сезираха за опасност от зараза с хепатит А на територията на района. От сдружението са изпратили запитване до Столичната регионална здравна инспекция (СРЗИ) за причините за затваряне на голям магазин за хранителни стоки от известна верига и дали съществува опасност от зараза с хепатит А. Това съобщиха от  БСП- София . В отговора си СРЗИ потвърждава за заболяло лице от вирусен хепатит, тип А, което е работило в посочения магазин. \"Проблемът с разпространението на вирусен хепатит А на територията на кв. \"Факултета\" и целия район \"Красна поляна\" не е от вчера. Опасността от разрастване на заразата се пренебрегва години наред. Местната власт предприема повърхностни мерки за ограничаване на заразата, които имат само временно действие и не могат да изкоренят проблема, коментира Георги Миланов. - Зная, че управата на район \"Красна поляна\" е предприемала мерки, но очевидно те не са били достатъчни. Защото само година по-късно в район \"Красна поляна\" продължават да се трупат незаконно изхвърлени боклуци на територията на кв. \"Факултета\", изливат се реки от отпадъчни води, носители на всякакви зарази, а в хранителните магазини ни обслужват заразени с хепатит А\". Според Георги Миланов единственият изход от този порочен кръг е да бъдат взети мерки за организацията и дезинфекцията на район \"Красна поляна\", които да донесат дългосрочни резултати. \"За да бъде проблемът изкоренен трайно, е важно да открием неговият първоизточник, коментира той. - Жителите на района са свикнали да обвиняват живеещите в кв. \"Факултета\" и са твърдо убедени, че те са виновни за разпространението на заразата. Тук обаче трябва да отбележим, че при всяка дезинфекция в квартала, местните полагат усилия да ограничат разпространението на заболяването, но са категорични, че проблемът е липсата на функционираща канализация. Огнища на болести и зарази са и незаконните сметища. Тяхното почистване и дезинфекциране не е достатъчно. За да се преодолее този проблем, районната администрация трябва да работи съвместно с органите на реда и да следи за спазването на обществените норми. Опасността от епидемия на хепатит А ще изчезне тогава, когато местната власт инвестира в дългосрочното развитие на район и трайно, ефективно разрешаване на най-належащите му проблеми\".", "date": "2019.09.16", "title": "Георги Миланов: Незаконните сметища носят заразите в \"Красна поляна\", а не ромите от \"Факултета\""}
{"url": "http://www.focus-news.net/news/2019/09/16/2699321/kmetat-na-asenovgrad-d-r-emil-karaivanov-za-nachaloto-na-uchebnata-godina-misiyata-uchilishteto-da-otglezhda-lyuboznatelni-i-shtastlivi-mladi-hora-ima-palnata-podkrepa-na-obshtinata.html", "text": "Длъжни сме да правим всичко нужно, за да бъде и през новата учебна година училището място на знание, приятелства и показване на ценности сред децата и младежи на Асеновград. Винаги ще бъдем наблизо и оставаме истински съмишленици на мисията училището да създава добри, любознателни и щастливи деца. Това заяви кметът д-р Емил Караиванов в празничното си обръщение пред стотици деца и младежи в Асеновград, съобщиха за  Радио „Фокус“ – Пловдив  от отдел „Връзки с обществеността“ на Общината. Той присъства на откриването на учебната 2019/2020 година в двете градски гимназии „Св. св. Кирил и Методий” и „Св. княз Борис I”, включени в проект за реконструкция и рехабилитация на дворните пространства. \r\nОбщина Асеновград не отстъпи от ангажимента си пред новата учебна година и отново направи всичко необходимо за първия учебен ден. Защото както винаги, така и сега, е показала, че знае как да помага на училищните ръководства, колко е важно да се инвестира в ремонтни на сгради на училища и детски градини, на центрове и места за ученически занимания и отдих, заяви още кметът. Д-р Караиванов подчерта още как нищо от стореното няма да е достатъчно, ако не отдадем дължимото на труда на стотиците учители в Асеновград сега, както и на ветераните-учители, които са създавали потенциала на не едно асеновградско поколение. \r\nПо повод първия учебен ден д-р Емил Караиванов изпрати поздравителни адреси до педагогическите екипи на всички общински училища. Стотици ученици се гордеят, че пътят на образованието им е минал през класните стаи точно тук. \r\nТака ще продължи да бъде, защото всички вие сте гаранция за успешно образование на нашите асеновградски деца, се казва в писмените поздравления, подписани от кмета. \r\nВъв всичките 12 общински училища на община Асеновград за първи път прекрачиха училищния праг общо 528 деца – първокласници, които, макар и символично, са с три деца повече от предходната учебна година. Първокласници ще огласят класните стаи и в училищата по селата Боянци, Мулдава, Златовръх и Тополово. \r\nЗа новата учебна година Община Асеновград посреща общо 5545 ученика, от тях 250 деца в подготвителни групи. Учебните и детски заведения разполагат с квалифицирани 515 учители, а бюджетите на училищата поемат обезпечаването и на 136 души непедагогически персонал. \r\nДесетте общински детски граници днес посрещнаха 1886 деца, а те и родителите им разчитат на 145 подготвени педагогически кадри и още 132-ма души непедагогически персонал. \r\nОбщо 20 на брой са предвидените за тази учебна година маломерни паралелки, за които ще бъде необходимо дофинансиране от бюджета на Общината в размер на почти 38 000 лева. Маломерни паралелки ще има в училищата в кв. Долни Воден, селата Мулдава, Златовръх и Тополово, както и една маломерна паралелки от 11 ученици в  ПГ по ХВТ „Св. Димитрий Солунски”. \r\nЕто и пълният текст за поздравлението на д-р Емил Караиванов, произнесено на 16 септември 2019 година: \r\n„Уважаеми учители, скъпи ученици и родители, \r\nС изключително вълнение се обръщам към Вас, вашите колеги учители, учениците и родителите. Всички вие заедно сте общността на едно достойно асеновградско училище. \r\nПървият учебен ден за българското образование всяка година носи всенароден трепет. Ние, асеновградчани, винаги сме знаели как да отдадем дължимото уважение и признание на нашето образование, на учителите, днешните и ветераните. \r\nПрекрачваме прага на още една учебна година, 2019/2020 година. Вашето училище има основателно самочувствие, защото вие знаете, че цената на успеха е професионализмът на десетки учители. \r\nСтотици ученици се гордеят, че пътят на образованието им е минал през класните стаи точно тук. \r\nТака ще продължи да бъде, защото всички вие сте гаранция за успешно образование на нашите асеновградски деца. \r\nЖелая много здраве, много вдъхновение и мотивация за целия педагогически екип, за цялата училищна общност от ученици и родители. \r\nУспешна и плодоносна да бъде новата 2019/2020 учебна година за всички вас!“.", "date": "2019.09.16", "title": "Кметът на Асеновград д-р Емил Караиванов за началото на учебната година: Мисията училището да отглежда любознателни и щастливи млади хора има пълната подкрепа на Общината"}
{"url": "http://www.focus-news.net/news/2019/09/16/2699324/pregled-na-mezhdunarodnite-novini-do-18-chasa-agentsiya-fokus.html", "text": "В понеделник Европейският съюз призова за „максимална сдържаност“ във връзка с атаките срещу ключови петролни инсталации на Саудитска Арабия през почивните дни, които предизвикаха заплахи от САЩ и обвинения срещу Иран, предава  AFP . \r\nГоворителят на ЕС Мая Кочиянчич заяви пред журналистите: „Гледаме на тях (атаките), като на реална заплаха за сигурността в региона, която идва в момент на високо напрежение в региона“. \r\n*** \r\n \r\n Бунтовниците от йеменското движение „Ансар Аллах“ (хуситите) предупредиха чужденците и компаниите на петролните обекти в Саудитска Арабия, че в бъдеще ще има нови удари по саудитска територия, предава  „Анадолската агенция“ . \r\n„Призоваваме компаниите и специалистите, които сътрудничат с компания Saudi Aramco, да напуснат нефтените обекти в Кралството. Ние може да нанесем нов удар във всеки един момент“, се казва в съобщението, публикувано в „Туитъра“ на специалния представител на хуситите Яхия Сери. \r\nОфициалният представител съобщава още, че съботните удари по два петролни обекта на Saudi Aramco са нанесени чрез „нови и съвременни ударни дронове“. \r\nСаудитските власти не обвиниха нито една конкретна група за атентатите, но бунтовниците от Йемен поеха отговорността за атаката. Хуситите обявиха, че са използвали 10 безпилотни летящи апарата за нападението. \r\nВъв Йемен от 2014 г. продължава въоръжен конфликт, в който, от една страна, участват въстаници от шиитското движение „Ансар Аллах“ и привърженици на сваления президент на Йемен Али Абдула Салех, а от друга - правителствени войски, лоялни на президента Абдурабу Мансур Хади. \r\nОт 2014 г. хуситите запазват контрола над част от регионите на страната, включително столицата на Йемен Сана. Арабската коалиция, ръководена от Саудитска Арабия, подкрепя йеменските правителствени сили в борбата срещу хуситите от март 2015 г. \r\n*** \r\n \r\n В понеделник Кремъл предупреди да не се правят прибързани заключения във връзка с ударите по петролни инсталации в Саудитска арабия през почивните дни, за които Вашингтон обвини Иран, предава  AFP . \r\n„Призоваваме страните да избягват прибързани стъпки или решения, които могат да влошат ситуацията и, напротив, да държат към линия на поведение, която ще смекчи въздействието на ситуацията“, заяви говорителят на руския президент Дмитрий Песков. \r\n„Това е много неприятна ситуация“, добави представителят на Кремъл. „Надяваме се, че Саудитска Арабия ще бъде в състояние да се справи с нанесените щети в най-близко бъдеще“. \r\nПесков добави, че руският лидер Владимир Путин възнамерява да посети Саудитска Арабия през октомври. \r\n*** \r\n \r\n Великобритания все още не е предложила работещи алтернативи на разпоредбите от предпазния механизъм за ирландската граница предвиден в споразумението за оттеглянето й от ЕС, заявиха от Брюксел в понеделник след разговорите между председателя на Европейската комисия Жан-Клод Юнкер и премиера на Обединеното кралство Борис Джонсън, цитирано от  AFP . \r\nПредседателят на Европейската комисия Юнкер използва срещата в Люксембург, за да подчертае „че е отговорност на Обединеното кралство да предложи работещи правни решения“, ако иска да премахне предпазния механизъм в сегашния му вид, добавяйки, че „такива предложения все още не са направени“. \r\n*** \r\n \r\n Президентът на Украйна Владимир Зеленски заяви в понеделник, че все още счита мира в Донбас и връщането на Крим за свои основни задачи като държавен глава и няма намерение да се отказва от санкциите срещу Русия в това отношение, цитира думите му  TACC . \r\n\"Краят на войната и на окупацията на всички украински територии е основната ми мисия като президент на Украйна“, каза той след разговори с президента на Словакия Зузана Чапутова.\" И много разчитаме на вашата дипломатическа подкрепа, санкционния натиск на нашите партньори, включително Словакия. \" \r\n„Това е необходимо не само за Украйна, но и за цяла Европа, която няма да се чувства сигурна, докато Русия пренебрегва международното право“, подчерта президентът на Украйна. \r\nЗеленски каза, че разчита на предстоящата среща на върха „Нормандска четворка“, на първо място, да реши въпроса за размяната на задържани лица в Донбас по формулата „всички за всички“, както и да постигне съгласие за пълното изтегляне на войските от линията на съприкосновение. Що се отнася до местните избори, те, каза той, са възможни само след изтеглянето на войските от \"окупираните територии\". \r\n\"Основната задача на Норманската четворка не е да повдигне, а най-накрая да реши въпроса за размяната на затворници по формулата\" всички за всички \", каза той.\" Вторият въпрос е окончателното решение с изтеглянето на войските, първо в Золотой и Петровски, а след това при \"ясни условия на цялата територия. И трето. Ако обсъждаме местните избори във временно окупираните територии, трябва да разберем, че ще има ясни дати на изборите след изтеглянето на всички войски от там.\" \r\n\"Не знам дали можем да разрешим всичко това в една среща, но наистина искам\", продължи той. \"Нашите съветници са подготвили всичко това и очаквам, че след тази среща ще има нормален резултат.\" \r\nЗеленски припомни, че последната среща на \"Нормандската четворка\" се проведе през октомври 2016 г. \"Очаквам, че в крайна сметка ще се състои нова среща,\" не можем да я чакаме от три до четири години, защото нашите войници умират всеки ден.\" \r\n*** \r\n \r\n Британският премиер Борис Джонсън потвърди на среща с председателя на Европейската комисия Жан-Клод Юнкер, че няма намерение да иска отлагане на Брекзит, цитира думите му  РИА Новости . \r\nВ началото на септември британският парламент прие закон, който задължава премиера да предотврати излизането на страната от ЕС без споразумение. Брекзит трябва да се състои на 31 октомври, но ако кабинетът не успее да се изработи и постигне одобрение на условията на сделката с ЕС до 19 октомври, тогава премиерът ще бъде задължен да отиде в Брюксел и да поиска отлагане на излизането от Европейския съюз. Преди това Джонсън заяви, че по-скоро ще \"бъде мъртъв в канавката\", отколкото да поиска удължаване от ЕС. В понеделник Джонсън  се срещна с Юнкер в Люксембург. \r\n„Страните проведоха конструктивна среща. Лидерите обсъдиха продължаващите преговори (за новите условия за Брекзит) ... Премиерът потвърди, че няма да иска отлагане на сроковете за Брекзит и ще изтегли страната от Европейския съюз на 31 октомври. Лидерите се съгласиха да интензифицират контактите и да провеждат ежедневни срещи на преговарящите \", заяви официален представител на кабинета на британския премиер пред репортери след срещата. \r\nСпоред него в срещите ще участват ръководителят на преговорната група на ЕС Мишел Барние и британският министър за Брекзит Стивън Баркли. \r\nВ момента ситуацията около Брекзит е в безизходица: парламентът на страната е против споразумението с ЕС в сегашната му форма, но и категорично е против Брекзит без споразумение. ЕС отказва да възобнови преговорите и да преразгледа споразумението. Премиерът настоява Великобритания да напусне ЕС навреме - 31 октомври. Джонсън два пъти предлага предсрочни избори и два пъти парламентът ги отхвърля. \r\n Официалният представител на кабинета на британския премиер отказа да уточни как точно Борис Джонсън ще изтегли страната от ЕС на 31 октомври без споразумение и в същото време ще спази закона, който му забранява да прави това. \r\nПремиерът настоява Великобритания да напусне ЕС навреме - 31 октомври - със или без споразумение. Страхувайки се, че ситуацията ще стигне дотам, че Джонсън, без да проведе никакви преговори, просто ще изтегли страната от ЕС без споразумение, парламентаристите спешно приеха законопроект, с който задължават премиера, при липса на ново споразумение с ЕС към 19 октомври, да поиска отлагане на Брекзит от три месеца. \r\n\"Позицията на премиера е такава, че ние се подчиняваме на закона, но напускаме ЕС на 31 октомври, какъвто и да е резултатът\", заяви официалният представител на премиера пред журналисти в понеделник. \r\n\"Няма да изпадам в никакви допълнителни подробности, освен във факта, че правителството се подчинява на закона, но ние ще си тръгнем на 31 октомври\", каза той в отговор на въпрос как тези две неща се вписват заедно. \r\n*** \r\n \r\n Президентите на Иран и Турция Хасан Роухани и Реджеп Тайип Ердоган проведоха двустранни преговори в Анкара преди срещата на върха за Сирия. Това беше съобщено в понеделник на официалния уебсайт на иранския президент, цитиран от  TACC . \r\n\"По време на разговорите президентите на двете страни нарекоха отношенията между Техеран и Анкара стабилни, приятелски и разширяващи се. Освен това изтъкнаха необходимостта от засилване и развитие на сътрудничеството във всички области\", се казва в изявлението. \r\n„Моделът на тристранното сътрудничество между Иран, Турция и Русия за гарантиране на сигурността в Близкия изток е от полза за региона“, каза Роухани. Той добави, че \"стабилното функциониране на водните маршрути в Персийския и Оманския залив, както и в Ормузкия проток е от особено значение за Техеран, който е длъжен да гарантира тяхната безопасност\". \r\nЕрдоган от своя страна отбеляза \"неефективността на американските санкции срещу Иран\". \"Поддържането на ядрена сделка е от решаващо значение за успеха на диалога и дипломацията\", каза той по време на разговорите. \r\nНа 16 септември Анкара е домакин на тристранна среща на върха за Сирия, в рамките на която ще се водят преговори между президентите на Русия, Турция и Иран, припомня ТАСС. \r\n*** \r\n \r\n Московски съд в понеделник осъди 23-годишен актьор на три и половина години затвор за насилие срещу полицията по време на протест на опозицията, въпреки че той твърди, че е бил просто наблюдател, предава  AFP . \r\nМосковският окръжен съд  осъди актьора Павел Устинов да излежава присъдата в наказателна колония, въпреки молбите на активисти и видни личности да бъде освободен. \r\nУстинов отрече каквато и да е вина, настоявайки, че е обикновен минувач и не е участвал в протеста. \r\nРазследващите твърдят, че Устинов е нарушил обществения ред по време на нерегламентиран митинг на 3 август и е оказал съпротива по време на ареста си. В резултат на това един полицай е изкълчил рамото си. \r\nКадри от местопроизшествието показаха, че няколко полицаи с пълна екипировка се втурват към Устинов, който стои с телефон в ръка близо до метростанция  и го бият с палки. \r\nПрокурорите поискаха от съда да го осъди на шест години затвор. \r\nГоворителят на президента Владимир Путин Дмитрий Песков заяви, че Кремъл не коментира съдебни решения. \r\n*** \r\n \r\n Турският президент в понеделник се срещна с руския си колега в столицата Анкара преди тристранната среща на върха за Сирия, предава  Anadolu Agency . \r\nРеджеп Тайип Ердоган прие Владимир Путин в двореца \"Каная\" в среща при закрити врати, която продължи около час и половина. \r\nПо-късно през деня президентите, към които ще се присъедини иранският президент Хасан Роухани, ще се съберат на петата среща на върха за Сирия във формат Астана, където ще обсъдят последните развития в северозападния град Идлиб, доброволното завръщане на бежанците и политическо решение на сирийския конфликт. \r\n*** \r\n \r\n Руският лидер пристигна в Турция на петата тристранна среща на върха на държавните глави - поръчители на процеса в Астана за разрешаване на ситуацията в Сирия, предава  РИА Новости .  \r\nПо-рано той разговаря с турския си колега Реджеп Тайип Ердоган, събитието се проведе при закрити врати. След това започна среща с Роухани. \r\nОчаква се основната тема на тези преговори да бъде укрепването на търговските и икономическите връзки. \r\nСтраните планират също да обсъдят широк спектър от въпроси в международния дневен ред, включително ситуацията в Сирийската арабска република и иранската ядрена сделка. \r\nСрещата се провежда на фона на изострянето на ситуацията в Персийския залив - в събота няколко дрона атакуваха нефтените съоръжения на Саудитска Арабия. Отговорността за нападението поеха йеменските бунтовници Хути, срещу които воюва арабската коалиция, ръководена от Рияд. \r\nДържавният секретар на САЩ Майк Помпео обаче заяви, че няма доказателства за нападение от Йемен, и обвини Иран в това. Техеран нарече обвиненията лъжа. \r\nВ Кремъл в отговор на искане да коментират думите на ръководителя на Държавния департамент, заявиха, че те се отнасят негативно към ескалацията на напрежението в региона и призоваха световната общност да се въздържа от прибързани стъпки или заключения. \r\n***", "date": "2019.09.16", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/16/2699314/", "text": "Футбол: Босненският рефер Ирфан Пелито, на 35 години,ще ръководи първата среща на Лудогорец в груповата фаза на турнира Лига Европа на \"Лудогорец Арена\" от 22.00 часа в четвъртък. \r\nПомощници на Пелито ще бъдат неговите сънародници Сенад Ибришимбегович и Давор Бельо, а четвърти съдия е Адмир Шехович. Бившият водещ рефер от Люксембург Ален Хамер ще бъде съдийски наблюдател на мача, а Романо Клаведечер от Швейцария е делегат на УЕФА.", "date": "2019.09.16", "title": "Спорт: Босненски рефер ще ръководи мача от Лига Европа Лудогорец – ЦСКА Москва"}
{"url": "http://www.focus-news.net/news/2019/09/16/2699326/predpremierata-na-nay-noviya-spektakal-na-folkloren-ansambal-filip-kutev-shte-bade-predstaven-v-letniya-teatar-v-burgas-na-18-septemvri.html", "text": "Жителите на Бургас ще имат възможността да гледат предпремиерата на най-новия спектакъл на фолклорен ансамбъл „Филип Кутев“ на 18 септември, от 19.00 часа, в Летния театър. Това съобщиха от пресцентъра на  Община Бургас . Концерт-спектакълът „Ела се вие, превива“  е посветен на традиционната българска сватба. Спектакълът се състои от четири големи музикално-танцови картини, които чрез разказа си представят българските сватбени и пред сватбени обичаи от четири региона на България. В концерта зрителите ще могат да видят както нови танцови постановки, така също музикални произведения и песни. Освен новите произведения ансамбълът ще изпълни и музикално-танцовата постановка „Тракийска сватба“, която композиторът Филип Кутев и хореографът Маргарита Дикова създават през 70-те години. Тя проследява най-важните моменти от сватбата и подготовката за нея в района на Източна Тракия. Директорът на ансамбъла проф. д-р Елена Кутева споделя, че всичко е много разнообразно като музика, костюми, като танцова и музикална лексика. Билети за концерта могат да бъдат закупени в мрежата на Eventim и на касата до „Часовника“ в Бургас.", "date": "2019.09.16", "title": "Предпремиерата на най-новия спектакъл на фолклорен ансамбъл „Филип Кутев“ ще бъде представен в Летния театър в Бургас на 18 септември"}
{"url": "http://www.focus-news.net/news/2019/09/16/2699311/tass-ruskiyat-komisar-po-pravata-na-choveka-e-iziskala-materialite-po-deloto-na-aktyora-pavel-ustinov.html", "text": "Комисарят по правата на човека в Руската федерация Татяна Москалкова възнамерява да разследва случая на Павел Устинов, осъден на 3,5 години затвор за използване на насилие срещу органите на реда по време на неразрешен митинг на 3 август в Москва и не изключва възможността да се свърже с прокуратурата, предава  TACC . \r\n\"Получих такива искания (свързани с делото Устинов - прибл. ТАСС), но към тях няма материали. Поисках материали, които ще ми позволят да проуча по-подробно тази тема\", каза Москалкова, в отговор на искане от журналисти да коментирам присъдата срещу Устинов. \r\nСпоред нея изисканите материали ще й позволят „да прави заключения и да изготвя съответните предложения към органите на прокурорския надзор и ведомствения контрол чрез съдебната система“. \r\nВ понеделник Тверският съд в Москва осъди Устинов на три години и шест месеца затвор, като го призна за виновен в използването на насилие срещу органите на реда. Установено е, че по време на ареста Устинов активно се съпротивлява на служител от руската гвардия и е изкълчил рамото му. Подсъдимият не се призна за виновен, като заяви, че не е причинил телесна повреда на гвардееца и се е оказал случайно на мястото на протеста. Според него в този ден в мястото на провеждане на митинга е имал насрочена среща. \r\nНаказателното дело срещу Устинов е първото във връзка с неразрешения митинг в Москва на 3 август. \r\n \r\n  Юлиян Марков", "date": "2019.09.16", "title": "ТАСС: Руският комисар по правата на човека е изискалa материалите по делото на актьора Павел Устинов"}
{"url": "http://www.focus-news.net/news/2019/09/16/2699330/ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.= \r\nВенцеслав ИЛЧЕВ", "date": "2019.09.16", "title": "Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/16/2699332/tass-otkrita-e-nay-tezhkata-neutronna-zvezda.html", "text": "Обектът J0740 + 6620, който се върти около бяло джудже, се оказа най-масивната неутронна звезда - той е 2,17 пъти по-тежък от Слънцето. До това заключение стигнаха астрономите, чиято работа беше публикувана от научното списание Nature Astronomy. Тази стойност надвишава ограничаващата маса, при достигане на която неутронната звезда трябва да се превърне в черна дупка, предава  TACC \r\nДиаметърът на неутронната звезда J0740 + 6620 е около 30 километра, но масата й е 4,32 * 10 на 30-та степен кг, тя е повече от два пъти по-тежка от Слънцето и повече от 722 хиляди пъти по-тежка от Земята. Този обект се върти около бяло джудже - звезда, която няма източници на термо-надарена енергия и свети само благодарение на топлинната си енергия. Светлината от тази двоична система достига до Земята за около 4 600 светлинни години, тоест  се намира на 43,52 * 10 на 15-та степен  км до нея. \r\nАстрономите успяха да изчислят масата на J0740 + 6620 благодарение на така нареченото закъснение на Шапиро. Този ефект е, че светлината, минаваща близо до масивен обект, се забавя малко. Освен това, колкото по-масивен е обектът, толкова по-голямо е забавянето. След като анализира данните на Американския радиотелескоп „Грийн Банк“, международна група астрономи, по големина на закъснението на Шапиро успя да изчисли първо масата на бялото джудже, а след това и масата на неговия спътник - J0740 + 6620. \r\n \r\n  Юлиян Марков", "date": "2019.09.16", "title": "ТАСС: Открита е най-тежката неутронна звезда"}
{"url": "http://www.focus-news.net/news/2019/09/16/2699331/delegati-ot-5-darzhavi-gostuvaha-na-chepelare-po-povod-55-godini-ot-obyavyavaneto-mu-za-grad.html", "text": "Делегати от 5 държави гостуваха на Чепеларе по повод 55 години от обявяването му за град. Това съобщиха от пресцентъра на  Община Чепеларе . Празникът бе открит с тържествено слово на Славка Чакърова- кмет на Община Чепеларе. Официални лица на честванията бяха Наталия Каварджиева – зам.- кмет на Общината, Катя Стайкова- секретар на Община, Ангел Николов – председател на Народно читалище „Родопска искра – 1880“ – Чепеларе. \r\nГоляма чест и признание за града бе присъствието на Владимир Гърбелов – зам. – областен управител на Област Смолян, Н. Пр. Закия Ел Мидауи – посланик на Кралство Мароко в България, Н. Пр. Щефан Горда – посланик на Молдова в България,  Н. Пр. Здравко Бегович – посланик на Босна и Херциговина в България, Хюсеин Еграни – генерален консул на Република Турция в Пловдив, делегация от побратимената община Мармара, Република Турция начело с кмета Сюлейман Аксой, делегация от Община Куманово, Република Северна Македония начело с председателя на Общински съвет Атина Мургашанска, олимпийската ни шампионка и почетен гражданин на Чепеларе – Екатерина Дафовска, комисар Симеон Цървуланов – директор на Регионална дирекция „Пожарна безопасност и защита на населението“ – Смолян, Александър Кадиев – директор КЕЦ Смолян и КЕЦ Чепеларе на „EVN България“. \r\nПразничната програма зарадва чепеларци и гости на града с представяне творчеството на Бойка Присадова – 75 години от рождението ѝ , беседа – разговор „От дълбока древност до наши дни“, детски театрален състав при НЧ“Родопска искра- 1880″ представи „Чепеларски шенлици“,  занимателна игра за най – малките“ Търсене на съкровища“, филм – презентация „Да знаем и помним – Чепеларе през вековете“. Празничната програма завърши с концерт на обичаните български изпълнители Христо Кидиков и „Тоника Домини“ и тържествена заря.", "date": "2019.09.16", "title": "Делегати от 5 държави гостуваха на Чепеларе по повод 55 години от обявяването му за град"}
{"url": "http://www.focus-news.net/news/2019/09/16/2699328/afp-rusiya-zapochna-mashtabni-voenni-ucheniya.html", "text": "Русия в понеделник започна мащабни военни учения с участието на 128 000 военнослужещи, в които ще вземат участие и военни от други страни-съюзниция, включително Индия и Китай, предава  AFP . \r\nУченията „Център-2019“ ще продължат до събота в Урал, Сибир и Каспийско море. \r\nТе ще включват и над 20 000 броя военна техника и 15 кораба, съобщи руското министерство на отбраната. \r\nРусия редовно провежда големи учения в различни региони на страната. Миналата година ученията „Изток-2018“ включваха над 300 000 военнослужещи, което ги прави най-големите в постсъветската ера. \r\nЦелта на тези последни учения е \"да се използва групата на въоръжените сили при решаването на въпроси за борба с международния тероризъм и да се гарантира военната сигурност в стратегическото направление на Централна Азия\", заяви Министерството. \r\nПървият етап от ученията ще се съсредоточи върху проблемите на борбата с тероризма и предотвратяването на атака от въздуха. По време на втория етап силите ще преминат в настъпление срещу предполагаем враг. \r\nВ ученията също участват войски от Индия, Казахстан, Киргизстан, Китай, Пакистан, Таджикистан и Узбекистан. \r\n\"Ученията ще служат за развитие на военното сътрудничество и засилване на сътрудничеството между нашите страни\", каза зам.-министърът на отбраната на Русия Юнус-Бек Евкуров на церемонията по откриването. \r\n  Юлиян Марков", "date": "2019.09.16", "title": "AFP: Русия започна мащабни военни учения"}
{"url": "http://www.focus-news.net/news/2019/09/16/2699329/savetat-za-administrativnata-reforma-prie-novi-standarti-za-obshtestveni-konsultatsii-i-metodologiya-za-provezhdane-na-nablyudenie-po-metoda-taen-klient.html", "text": "Съветът за административната реформа проведе заседание под председателството на вицепремиера Томислав Дончев. Това съобщиха от  правителствената информационна служба . На заседанието бяха одобрени важни документи, допринасящи за повишаването на ефективността и качеството на работата на администрацията. \r\nПриета бе Методология за провеждане на наблюдение по метода „таен клиент“, която може да се използва от всички централни и териториални администрации, предоставящи административни услуги. Повече информация за същността на метода, етапите и последващите действия може да бъде получена от методологията, публикувана на портала за обществени консултации -  .  \r\nОдобрени бяха Стандарти за провеждане на обществени консултации, което  е следваща стъпка в усилията за подобряване на практиката в администрацията за осигуряване участието на гражданите в процесите по вземане на решения и издаване на актове. По правило стандартите са предназначени за администрацията, която организира провеждането на различните видове консултации, но те могат да бъдат полезни и на гражданите, които ще намерят в тях основните начини за участие в консултациите. \r\nПриети бяха и Правила, процедури и критерии за определяне на представители на гражданските организации в консултативни органи. Те имат за цел да поставят стабилна основа и унифициран подход в практиките на администрацията за привличане на гражданска експертиза в консултативните органи на администрацията. Правилата съдържат примерни процедури и критерии, по които да се извършва привличането на експерти от обществото.", "date": "2019.09.16", "title": "Съветът за административната реформа прие нови Стандарти за обществени консултации и Методология за провеждане на наблюдение по метода „таен клиент“"}
{"url": "http://www.focus-news.net/news/2019/09/16/2699333/povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. С нормална интензивност е трафикът по главен път Е-79 и автомагистрала „Струма“ в участъка им в Благоевградска област. Това съобщи за  Радио „Фокус“-Пирин  от Областно пътно управление-Благоевград. Няма въведени ограничения заради ремонтни дейности. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nС нормална интензивност е трафикът и в областния център. Всички светофарни уредби са изправни. Няма образували се задръствания по основните пътни артерии в града. Градският транспорт се движи по разписание, без закъснение. \r\nЛивия НИНОВА", "date": "2019.09.16", "title": "Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/09/16/2699335/normalno-se-osashtestvyava-dvizhenieto-po-patishtata-v-oblast-smolyan.html", "text": "се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.16", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/09/16/2699323/vladimir-putin-formiraneto-na-konstitutsionniya-komitet-na-siriya-e-zavarsheno.html", "text": "Работата по формирането на конституционния комитет на Сирия като цяло е завършена, неговите участници трябва да действат независимо и без натиск отвън. Това обяви в понеделник руският президент Владимир Путин на среща с турския президент Реджеп Тайип Ердоган, цитиран от  TACC . \r\n\"Можем да кажем, че тази работа (съгласуването на списъка на членовете на конституционния комитет - ТАСС) е завършена като цяло. Единственото, което трябва да направим, е да гарантираме съгласуваността на работната процедура на тази комисия и на първо място членовете този комитет да действат достатъчно независимо и да не са подложени на никакъв външен натиск \", каза руският лидер. \r\nПутин отбеляза \"значителната лидерска роля\" на Турция и нейния президент при съгласуване на списък на кандидатите за конституционния комитет. \r\nПутин отбеляза, че на срещата с Ердоган, сирийската криза и начините за нейното разрешаване са били обсъдени достатъчно подробно. По-специално, според президента на Руската федерация, са били засегнати и „острите моменти“, свързани със ситуацията в зоната на Идлиб и на Източния бряг на Ефрат. Според президента на Руската федерация държавните ръководители са отбелязали необходимостта от по-координирана работа по някои въпроси и са се съгласили да дадат допълнителен тласък в тази област на своите министерства на отбраната и на външни работи, както и на специалните служби. \r\nПо-рано вестникът Al Watan съобщи, че сирийските власти и делегацията на руското външно министерство са постигнали пълно съгласие относно списък с имена на членове на конституционния комитет на Сирия. Според изданието, по време на преговорите между сирийския президент Башар Асад и руската делегация, в която са включени специалният представител на президента на Руската федерация за сирийското урегулиране Александър Лаврентиев и заместник-министърът на външните работи на Русия Сергей Вершинин, \"са били напълно съгласувани имената на членовете на конституционния комитет и пропорциите на  страните влизащи в него.\" Изданието отбеляза, че „въпросът за механизма на работа на този комитет все още се обсъжда, следователно не е постигнато съгласие по този въпрос“. \r\nНа 9 септември Михаил Богданов, специален представител на президента на Руската федерация за страните от Близкия Изток и Африка и заместник-министър на външните работи, заяви, че формирането на сирийския конституционен комитет трябва да приключи през септември. Специалният пратеник на генералния секретар на ООН Гейр Педерсен говори за същите условия. \r\n \r\n  Юлиян Марков", "date": "2019.09.16", "title": "Владимир Путин: Формирането на конституционния комитет на Сирия е завършено"}
{"url": "http://www.focus-news.net/news/2019/09/16/2699337/vremenno-se-ogranichava-dvizhenieto-v-izprevarvashtata-lenta-pri-km-376-na-avtomagistrala-hemus-v-posoka-varna-v-rayona-na-nevsha-poradi-ptp.html", "text": "Временно се ограничава движението в изпреварващата лента, при км 376 на автомагистрала \"Хемус\", в посока Варна, в района на Невша поради пътнотранспортмо произшествие (ПТП). Това съобщиха от пресцентъра на  Агенция \"Пътна инфраструктура\"  (АПИ). Трафикът се осъществява в активната лента и се регулира от \"Пътна полиция\". \r\nШофьорите трабва да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.09.16", "title": "Временно се ограничава движението в изпреварващата лента, при км 376 на автомагистрала \"Хемус\", в посока Варна, в района на Невша поради ПТП"}
{"url": "http://www.focus-news.net/news/2019/09/16/2699334/natovareno-e-dvizhenieto-po-glaven-pat-1-8-plovdiv-pazardzhik-belovo-kostenets-sofiya.html", "text": "Натоварено е движението по главен път І-8 Пловдив-Пазарджик-Белово-Костенец-София, предаде репортер на  Радио „Фокус“ – Пазарджик . Пътните настилки са сухи. Патрул на „Пътна полиция“ е разположен на Септемврийски ханчета. Повечето автомобили се отклоняват на ханче Септември в посока Велинград. На входа на дефилето Варвара-Велинград голямо светещо табло предупреждава шофьорите за опасност от падащи камъни. \r\nАлбена ЖИЛЕКОВА", "date": "2019.09.16", "title": "Натоварено е движението по главен път І-8 Пловдив-Пазарджик-Белово-Костенец-София"}
{"url": "http://www.focus-news.net/news/2019/09/16/2699356/daniela-masheva-govoritel-na-prokurorskata-kolegiya-na-vss-ivan-geshev-pritezhava-neobhodimite-profesionalni-kachestva-da-zaeme-dlazhnostta-glaven-prokuror.html", "text": "Иван Гешев притежава необходимите професионални качества да заеме длъжността „главен прокурор“. Това каза за предаването „Това е България“ на  Радио „Фокус“  Даниела Машева, говорител на Прокурорската колегия на ВСС. По нейни думи Комисията по атестиране и конкурси е стигнала до това заключение на база изпълнение на служебните му задължения и уменията му за ръководене и работа в екип. Машева обясни, че Иван Гешев отговаря на всички критерии за позицията, разписани в Закона за съдебната власт. „За работата му в Софийска районна прокуратура и Софийска градска прокуратура, която е за периода от 2006 година до юли 2016 година, прокурор Гешев е постановил 2969 акта по преписки, 4218 постановления по досъдебни производства, постановил е 9 акта по международно правно сътрудничество по наказателни дела, в съда е внесъл 230 прокурорски акта, взел е участие в 701 съдебни заседания“, допълни тя. \r\nДаниела Машева каза още, че след избирането му за ръководител на Специализираната прокуратура през 2016г. Иван Гешев е работил по големи по обем дела с висок обществен интерес. \r\n \r\nЦоня СЪБЧЕВА", "date": "2019.09.16", "title": "Даниела Машева, говорител на Прокурорската колегия на ВСС: Иван Гешев притежава необходимите професионални качества да заеме длъжността „главен прокурор“"}
{"url": "http://www.focus-news.net/news/2019/09/16/2699338/ivan-videlov-bsp-rayon-sredets-e-ne-samo-sartseto-no-i-litseto-na-sofiya-koeto-ima-nuzhda-ot-promyana.html", "text": "Район „Средец“ е не само сърцето, но и лицето на София, което има нужда от промяна. Това каза за предаването „Софийска трибуна“ по  Радио „Фокус“  Иван Виделов – кандидат за районен кмет и за общински съветник от БСП. „Район „Средец“ е един от най-малките райони в София, включително с най-малко живущи в него. В същото време това е районът, в който ежедневно пребивават най-много хора – работят, разхождат се. Ежедневно идват хиляди туристи, както от страната, така и от чужбина. Те виждат едно лице, което не трябва да е такова, каквото виждат“, обясни той като даде за пример как изглежда центъра на София през очите на хората. „Представете си, че излизате от хотел в центъра на столицата и стъпвате на едни липсващи плочки, газят ви автомобили, а концентрацията на просяци е огромна“, уточни Виделов. По думите му просията в центъра на София не е породена от нужда, а е бизнес, пред който управлението затваря очите си. „Въпреки че това е забранено по наредба на Столична община и по закон, явно никой не го забелязва и не се взимат никакви мерки“, поясни кандидатът за районен кмет. Той коментира и темата за чистотата на централната градска част. „Имайки предвид, че ежедневно стотици хиляди хора минават през район „Средец“, може би трябва да се обърне по-голямо внимание на чистотата и там да се вложат повече усилия“, отбеляза Иван Виделов. Той заяви своите амбиции да промени облика на града. „През последните 30 години се вижда само деградация. Това, което е построено за 45 години, сега за 30 години се опитват да го разрушат“, обясни Виделов. Конкретните мерки за справянето с изброените проблеми са заложени в действащата нормативна база на Столична община, но липсва контрол, добави той. Като специалист в сферата на сигурността, Иван Виделов посочи, че в София може да се приложи моделът, който действа в другите европейски столици – по-сериозно видеонаблюдение, като даде за пример Лондон. „В центъра на Лондон има доста дискретно, но все пак сериозно видеонаблюдение и не можете да видите полицай на улицата. При нужда или наличие на риск, обаче, полицейските служители се появяват до минута. В нашата столица е обратното – има прекалено много полицаи, които нищо не правят“, обясни кандидатът за кмет на район „Средец“. Като син на арх. Митьо Виделов – бивш главен архитект на София и кмет на район „Възраждане“, Иван Виделов заяви, че се допитва до него за почти всичко и уточни, че за него баща му е най-големият авторитет. Районният кмет има правомощията да задължи собствениците на рушащите се сгради-убийци да се погрижат за тях, има възможността за се погрижи да упражни контрол, да изчисти района и да накара фирмите да спазват закона, добави кандидатът на БСП. \r\nВеселка ИВАНОВА", "date": "2019.09.16", "title": "Иван Виделов, БСП: Район „Средец“ е не само сърцето, но и лицето на София, което има нужда от промяна"}
{"url": "http://www.focus-news.net/news/2019/09/16/2699325/vas-prekrati-deloto-sreshtu-reshenieto-na-kzk-za-izbor-na-izpalnitel-na-gazoviya-proekt-turski-potok-na-teritoriyata-na-balgariya.html", "text": "С определение № 12299 по административно дело № 8250 от 2019 г. тричленен състав на Върховния административен съд (ВАС) остави без разглеждане жалбата на Консорциум „Газово развитие и разширение в България“ срещу решение 741 от 2019 г. на Комисията за защита на конкуренцията (КЗК) и прекрати производството по делото. Това съобщиха от пресцентъра на  ВАС . \r\nОпределението на върховните магистрати е на основание липса на воля за обжалване у консорциума, констатирана във връзка с постъпила по делото писмена молба от  „Комплишънс Дивелъпмънт С.А.Р.Л.“ - клон България, който е един от участниците в Консорциум „Газово развитие и разширение в България“.  \r\nПървоначално делото беше насрочено за разглеждане във ВАС за 24 септември т.г.  \r\nТекстът на определението е публикуван  .", "date": "2019.09.16", "title": "ВАС прекрати делото срещу решението на КЗК за избор на изпълнител на газовия проект „Турски поток“ на територията на България"}
{"url": "http://www.focus-news.net/news/2019/09/16/2699322/ofitsialno-be-otkrita-vtorata-uchebna-godina-vav-filiala-na-natsionalnata-hudozhestvena-akademiya-v-burgas.html", "text": "Официално бе открита втората учебна година във филиала на Националната художествена академия в Бургас, предаде репортер на  Радио „Фокус“ – Бургас", "date": "2019.09.16", "title": "Официално бе открита втората учебна година във филиала на Националната художествена академия в Бургас"}
{"url": "http://www.focus-news.net/news/2019/09/16/2699340/gd-granichna-politsiya-intenziven-e-trafikat-za-tovarni-avtomobili-na-izhod-na-kapitan-andreevo-i-lesovo.html", "text": "Интензивен е трафикът за товарни автомобили на изход на  „Капитан Андреево“ и „Лесово“. Това съобщиха от ГД „Гранична полиция“. Информацията за трафика на граничните пунктове е към 18.00 часа. Във връзка с извършване на ремонтно строителни дейности на ГКПП „Златарево“ времето до 14 октомври 2019 г. движението през пункта ще бъде затруднено. На границата със Сърбия, Северна Македония, Румъния, Гърция трафикът е нормален на всички гранични контролно-пропускателни пунктове. Поради ниското ниво на р. Дунав фериботната платформа, обслужваща фериботната връзка Оряхово – Бекет от 11 септември т. г. ще  работи само по светлата част на денонощието – от 08:00 ч. до 22:00 ч.", "date": "2019.09.16", "title": "ГД „Гранична полиция“: Интензивен е трафикът за товарни автомобили на изход на  „Капитан Андреево“ и „Лесово“"}
{"url": "http://www.focus-news.net/news/2019/09/16/2699359/nimh-utre-otnovo-shte-bade-slanchevo-s-maksimalni-temperaturi-mezhdu-29-i-34-v-sofiya-okolo-30.html", "text": "През нощта ще бъде ясно със слаб вятър от запад-югозапад. Минималните температури в повечето райони ще бъдат между 10° и 15°, в София - около 10°. Утре отново ще бъде слънчево, с максимални температури между 29° и 34°, в София около 30°. След обяд ще има разкъсана висока облачност, главно над Северна България. Ще духа слаб запад-северозападен вятър, в Дунавската равнина временно умерен. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  \r\nНад Черноморието също ще бъде слънчево. Ще духа слаб до умерен западен вятър. Максималните температури ще бъдат между 27° и 31°. Температурата на водата е 23-25°. Вълнението на морето ще бъде 2-3 бала.  \r\nНад планините ще бъде слънчево. Ще духа слаб, по високите части умерен до силен западен вятър. Максималната температура на височина 1200 метра ще е около 24°, на 2000 метра – около 17°. \r\nАтмосферното налягане ще продължи бавно да се понижава и до вечерта ще стане малко по-ниско от средното за месеца. \r\nПрез следващите три дни, в средата на седмицата през страната ще премине студен атмосферен фронт и температурите чувствително ще се понижат. В сряда денят ще започне със слънце, но от север-северозапад облачността ще се увеличи и до края на деня на отделни места е възможно да превали. Вятърът отново ще се усили и в Северозападна България температурите ще се понижат, но в по-голямата част от страната все още ще са високи. През нощта срещу четвъртък и в четвъртък ще преобладава облачно време, на места с превалявания от дъжд, в отделни райони е възможно и да прегърми. Вятърът ще отслабне. Студеният въздух ще обхване цялата страна и максималните температури ще са от 16°-18° в североизточните райони до 23°-25° в крайните югозападни. В петък вятърът отново ще се усили, но валежите ще спрат, до вечерта и облачността ще намалее до незначителна.", "date": "2019.09.16", "title": "НИМХ: Утре отново ще бъде слънчево, с максимални температури между 29° и 34°, в София около 30°"}
{"url": "http://www.focus-news.net/news/2019/09/16/2699362/vzglyad-sasht-ne-vizhdat-razlikata-mezhdu-pribaltika-i-krim.html", "text": "Крим рано или късно ще се върне в Украйна, точно както стана с възстановяването на независимостта на балтийските страни, заяви специалният представител на Държавния департамент на САЩ за Украйна Кърт Волкър. Такива думи най-добре характеризират неразбирането на американците както от руската политика, така и от руската история. И това ги лишава от способността им за стратегическо прогнозиране, коментира руският вестник  „Взгляд“  в материал, представен без редакторска намеса. \r\n \r\n\"Санкциите срещу Крим ще останат, докато Русия продължава да окупира Крим\", заяви в интервю за украински телевизионен канал 1 + 1 Кърт Волкър, специален представител на Държавния департамент на САЩ за Украйна. Съединените щати никога няма да признаят Крим за руски и ще работят съвместно с Европейския съюз, така че санкциите да останат в сила, „докато полуостровът не бъде напълно деокупиран“, заяви Волкър. Непризнаването на Крим като част от Русия в крайна сметка ще доведе до връщането му в Украйна, отбеляза американският дипломат, утвърдително отговаряйки на въпроса дали вярва, че Крим ще се върне в състава на Украйна: \r\n„Да, да, вярвам. Видяхме как това се случи с балтийските страни. Съветският съюз възвърна независимостта им след 40 години окупация. Западът, Съединените щати и други страни поддържаха твърда линия и не признаваха насилственото включване на тези страни в Съветския съюз. Имаме и много твърда позиция по отношение на Крим - няма да сме съгласни с руската анексия на Крим. Във връзка с това миналата година имаше изявление на Майк Помпео. Същата позиция има и ЕС. Много е важно да сме заели правилната позиция и да не се примирим с това. Защото времето променя всичко и мисля, че един ден Крим ще се върне в Украйна. \" \r\nКогато Волкър беше помолен да изясни дали това ще се случи скоро, той каза, че не може да си представи колко време ще отнеме: „Основното е, че сме заели правилната позиция и се придържаме към нея.“ \r\nЯсно е, че Волкър изразява мнението на по-голямата част от американските политици, въпреки факта, че  президентът Тръмп често говори за съвсем различни неща. Крим не е сериозна спънка за Тръмп, например той многократно предлага да върне Русия в Г-8, докато привържениците на санкциите настояват, че това е невъзможно, докато „Русия окупира Крим“. Същият Волкър, дори след последните изявления на Тръмп, предложи Русия да върне Крим в Украйна в замяна на завръщането на страната в Г7. \r\nВ същото време Тръмп е президент на САЩ, а Волкър е обикновен служител на Държавния департамент. Но позицията му и неговите аргументи са интересни от гледна точка на разбирането на възгледите на американския елит, неговите идеи за Русия и политиките, които САЩ трябва да спазват по отношение на страната. \r\n \r\nСледователно сравнението на Крим с балтийските държави не е случайно, а напълно типично за средностатистически американски дипломат. \r\nСАЩ наистина не признаха влизането на балтийските държави в СССР през 1940 г., дори „правителствата“ в изгнание на Литва, Латвия и Естония живееха в Америка, имаше и техни „посолства“. Ясно е, че САЩ не са въвели никакви санкции срещу СССР за балтийските държави. И с подписването на Хелзинкския акт на Конференцията за сътрудничество и сигурност в Европа през 1975 г. Америка всъщност призна тогавашните граници на СССР. Прибалтийските държави напуснаха СССР в резултат на разпада на Съветския съюз, а не заради американската подкрепа за идеята за независимост на трите републики. Но Волкър казва, че \"СССР върна независимостта им след 40 години окупация\" - ясно е, че това е по-удобно. Но в действителност нямаше нито окупация, нито връщане на независимостта. \r\nОтначало, през 1940 г. СССР си върна това, което поне два века е част от Русия - дори при Петър Велики балтийските държави са изкупени от шведите, да не говорим за факта, че част от балтийските земи са били част от Русия много преди това. Прибалтийските републики придобиват независимост през 1920 г. след разпадането на Руската империя и гражданската война в Русия. Две от тях никога не са били независими държави в историята и само Литва имаше славен, но отдавна изживяван опит на независимо съществуване. \r\nПрез 1940 г. присъединяването към СССР, разбира се, не беше напълно доброволно, но в същото време разчиташе на значителна част от местните жители, които бяха просъветски и прокомунистически. Да, и Прибалтика тогава имаше малък избор - да бъде немска или да се върне в Русия. \r\nПрез 1991 г. СССР не върна независимост на балтийските републики, въпреки че настроението за раздяла беше силно и в трите републики, но то беше такова в резултат от кризата, в която СССР влезе в процеса на реформите на Горбачов и се отделиха. А самодекларираната независимост не беше призната нито от Москва, нито от САЩ, които не искаха да се карат със СССР за три малки републики. Ако СССР не се беше разпаднал, тогава нямаше да има независима Прибалтика. \r\nТака че паралелите с Крим са неподходящи дори по тази причина. Крим може да се върне към Украйна само в случай на крах на Русия. И не само разпад на Русия, но и запазване в същото време на независима Украйна. Но дори откровено русофобските анализатори на ЦРУ вече не разглеждат такъв сценарий. Разбира се, всичко в живота е възможно - но в обозрима историческа перспектива шансовете за разпад на САЩ изглеждат много по-големи. \r\nИ най-важното - Крим, подобно на Украйна, е част от руския свят, руската цивилизация, руските исторически земи. Опит за откъсване на Украйна от Русия, както и създаване на антируска мостова граница от нея, заедно с интеграцията й в НАТО и Европейския съюз, неизбежно ще се провали. \r\nВ един момент президентът на САЩ - Тръмп или вече неговият наследник - просто ще затвори темата за Крим, за да възстанови отношенията с Русия. Дали това ще стане чрез официално признаване на Крим като руски или не, е маловажно - основното е, че темата за връщането на Крим в Украйна ще отпадне дори от реториката на американските дипломати.  \r\n \r\n  Юлиян Марков", "date": "2019.09.16", "title": "„Взгляд“: САЩ не виждат разликата между Прибалтика и Крим"}
{"url": "http://www.focus-news.net/news/2019/09/16/2699358/predstoyashti-sabitiya-v-stranata-za-17-septemvri-agentsiya-fokus.html", "text": "*** \r\n \r\nВ 10.00 часа в зала „Запад“ на Народното събрание заместник-председателят на парламента Кристиан Вигенин ще се срещне с делегация на Комисията по външна политика в парламента на Албания. \r\nВ 10.45 часа албанските парламентаристи ще разговарят с народните представители от Комисията по външна политика. \r\nВ 12.00 часа албанските народни представители ще се срещнат с депутати от Комисията по европейските въпроси и контрол на европейските фондове. \r\nПредвидени са срещи и с министъра на външните работи Екатерина Захариева и с председателя на Комисията по отбрана в Народното събрание ген. Константин Попов. \r\n \r\n*** \r\n \r\nВ 12.00 часа в пресклуба на Народното събрание, пл. „Княз Александър Първи“ 1 ще бъде подписано споразумение между ЦИК и СЕМ за определяне принципите и параметрите на специализирания мониторинг, който СЕМ ще осъществява по време на предизборната кампания за произвеждане на изборите за общински съветници и кметове на 27 октомври 2019 г. \r\n \r\n*** \r\n \r\nОт 10.00 часа в Столичния общински съвет ще се проведе 81-во заседание на Столичния общински съвет. \r\n \r\n \r\n*** \r\n \r\nОт 09.00 часа в храм  „Св. София“ ще бъде отслужена Архиерейска света Литургия при молитвеното присъствие на Негово светейшество Българския патриарх и Софийски митрополит Неофит. \r\n \r\n*** \r\n \r\nОт 09.00 часа в София Хотел Балкан ще се проведе форум „Взаимодействие между публичната и частна сигурност за противодействие на киберзаплахи“. \r\n \r\n*** \r\n \r\nОт 09.30 часа в 17 състав на Специализирания наказателен съд ще гледа делото срещу Дико Б.; Станка С; Кемал М.; Анчо М.; Шенол М.; Дарин Й.; Ивайло Л.; Кристина В.; Георги М. за образуване и ръководене на организирана престъпна група. \r\n \r\n*** \r\n \r\nОт 10.00 часа 7 състав на Специализирани наказателен съд ще гледа делото срещу Румен Х.; Таня Х.; Наталия А.; Миглена Х.; Алекс Т. за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 3 състав на Специализирания наказателен съд ще гледа делото срещу Хованес М.; Пламен Т.; Владимир Р.; Стоян А. за образуване и ръководене на организирана престъпна група. \r\n \r\n*** \r\n \r\nОт 10.00 часа 6 състав на Специализирания наказателен съд ще гледа делото срещу Атанас А.; Красимир Я.; Николай Р. за образуване и ръководене на организирана престъпна група. \r\n \r\n*** \r\n \r\nОт 10.00 часа 15 състав на Специализирания наказателен съд ще гледа делото срещу Румен Р.; Павел Ц.; Христо Й. за образуване и ръководене на организирана престъпна група. \r\n \r\n*** \r\n \r\nОт 10.00 часа 12 състав на Специализирания наказателен съд ще гледа дело срещу Виктор В.; Кристиян Р.; Павел Г.; Даниел К. за образуване и ръководене на организирана престъпна група. \r\n\t \r\n*** \r\n \r\nОт 10.00 часа 20 състав на Специализирания наказателен съд ще гледа дело срещу Никола Г.; Първан С.; Манчо К.; Неда Б. за образуване и ръководене на организирана престъпна група. \r\n \r\n*** \r\n \r\nОт 10.00 часа 19 състав на Специализирания наказателен съд ще гледа дело срещу Дорин Йо. По негова молба за изменение марка за неотклонение. \r\n \r\n*** \r\n \r\nОт 10.00 часа ще се проведе Ден на отворените врати в  Театъра  на Българската армия по повод Деня на София.  \r\n \r\n*** \r\n \r\nОт 10.00 в хотел „Рамада“ , зала „Диамант“ заместник-министъра на труда и социалната политика Зорница Русинова и изпълнителният директор на Агенцията по заетостта Драгомир Николов ще открият Международна трудова борса – Европейски ден на труда в София. \r\n \r\n*** \r\n \r\nОт 10.00 часа в обновената аудитория на СБАЛАГ „Майчин дом“ ще се проведе дискусия между пациентските организации и здравни експерти на тема „Да говорим за безопасността на пациента“. \r\n \r\n*** \r\n \r\nОт 10.00 часа  Регионалният исторически музей – София организира събития по повод 17 септември – Ден на София. \r\nОт 10.00 часа Демонстрация по моделиране на трамваи. \r\nОт 11.00 часа Сутрешна обиколка с екскурзовод на Триъгълна кула на Сердика и Археологически парк „Западна порта на Сердика“. \r\nОт 13.00 часа откриване на Експозицията „Антична Сердика“ поб бул. „Княгиня Мария Луиза“. \r\nОт 14.00 часа Детски ателиета в Информационно-образователен център АККК „Сердика“. \r\nОт 14.30 часа Обедна обиколка с екскурзовод на постоянната експозиция на Регионален исторически музей. \r\nОт 15.30 часа Музикални предизвикателства – клавирен концерт на Иван Керековски. \r\nОт 18.00 часа Вечерна обиколка с екскурзовод \r\nОт 18.30 часа Откриване на авторска изложба на Румен Панайотов. \r\n \r\n*** \r\n \r\nОт 11.00 часа в Национален пресклуб на БТА ще се проведе пресконференция за представяне на официалния доклад „По-чист въздух, по-здрави деца“. \r\n \r\n*** \r\n \r\nОт 11.00 часа в сграда 9 в Бизнес Парк София се организира среща с работодателя DXC Technology за работата в бързоразвиващата се ИТ индустрия у нас. \r\n \r\n*** \r\n \r\nОт 11.00 часа 1 състав на Специализирания наказателен съд ще гледа молбата за изменение на мярка за неотклонение на Йордан Л. \r\n \r\n*** \r\n \r\nОт 11.30 ч. пред църквата „Света София” ще се проведе Тържествен водосвет и официална церемония по издигане знамето на града.  \r\n \r\n*** \r\n \r\nВ 17.30 ч. пред Народния театър „Иван Вазов\" започва концерт на Софийския духов оркестър. \r\n \r\n*** \r\n \r\nОт 18.30 ч. в Народен театър „Иван Вазов” ще бъдат връчени Наградите на Столичната община за ярки постижения в областта на културата. Носител на тазгодишната Специална награда за изключителни постижения и принос в националната култура е примата на българската музика Лили Иванова. БНТ1 ще излъчи церемонията по награждаването от 22.00 часа. \r\n \r\n*** \r\n \r\nОт 12.00 часа в БТА – 1124 София на бул. „Цариградско щосе“ ще се проведе пресконференция на тема „Законопроект за забрана на добива на ценни кожи в България“, внесен на 13 септември 2019 г. в Народното събрание от група депутати. \r\n \r\n*** \r\n \r\nОт 13.00 часа 5 състав на Специализирания наказателен съд ще гледа делото срещу Петър М.; Адам П.; Любомир Д.; Росен А.; Юлияна Ц. за безстопанственост в особено големи размери. \r\n \r\n*** \r\n \r\nОт 13.00 часа в Античния културно-комуникационен комплекс „Сердика“ под бул. „Княгиня Мария Луиза“ ще се състои откриване на постоянната експозиция „Антична Сердика“  \r\n \r\n \r\n*** \r\n \r\nОт 13.30 часа 9 състав на Специализирания наказателен съд ще гледа делото срещу Илия С.; Александър В.; Калоян Д.; Милен В.; Трифон Т.; Асан Ю.; Бисер В.; Мерджидин Ю.; Цветелина С. за образуване и ръководене на организирана престъпна група. \r\n \r\n*** \r\n \r\nОт 13.30 часа в Аулата на Софийския университет ще се проведе конференция на тема „Ролята на устойчивия иновативен туризъм в насърчаването на приобщаващия растеж, търговията и икономическото сътрудничество.“ \r\n \r\n*** \r\n \r\nОт 14.00 часа 13 състав на Специализирания наказателен съд ще гледа делото срещу Пламен И.; Явор А.; Детелин И.; Николай Ш.; Емилиян П.; Емануил П.; Георги Г. за образуване и ръководене на организирана престъпна група.  \r\n \r\n*** \r\n \r\nОт 14.00 часа 17 състав на Специализирания наказателен съд ще гледа делото срещу Гриша Г., Диляна Р.; Илия Т.; Ангел Г. за образуване и ръководене на организирана престъпна група. \r\n \r\n*** \r\n \r\nОт 14.30 часа 6 състав на Специализирания наказателен съд ще има производство по ЗЕЗР. \r\n \r\n*** \r\n \r\nОт 16.00 часа в зала 19 на ИЕФЕМ-БАН, ул. \"Московска\" № 6А, ще се проведе публична лекция на тема „Сънищата и сънотълкуването в българската традиционна култура“ с лектор проф. Анатол Анчев. \r\n \r\n*** \r\n \r\nОт 18.00 часа на открита сцена в градинката на „Майчин дом“ на бул. „Христо Ботев“ в район „Сердика“ Столична община организира празничен концерт по повод Деня на София – 17 септември.  \r\n \r\n*** \r\n \r\nОт 18.00 часа в Галерия „Оборище“ на ул. „Оборище“ № 5 ще се открие изложбата „Махатма Ганди – силата на Истината“. \r\n \r\n*** \r\n \r\nОт 18.30 часа в Руския културно-информационен център ще се открие изложбата „Ликовете на Гогол“, посветена на 210-та годишнина от рождението на великия руски писател. \r\n \r\n*** \r\n \r\nОт 18.30 часа в зала „Временни експозиции“ на Регионален исторически музей ще бъде открита авторска изложба на художника Румен Панайотов „Дефрагментирана материя“. \r\n \r\n*** \r\n \r\nОт 18.30 часа в галерия „Аросита“ на ул. „Врабча“ 12Б ще бъде представена самостоятелната изложба „Обърната сетивност“ на д-р Анна Покровнишка. \r\n \r\n*** \r\n \r\nОт 20.30 часа на пл. „Княз Александър I“ ще се състои инициативата „София градски вибрации - 140 удара в минута“. \r\n \r\n*** \r\n \r\nОт 10.00 часа в хотел „Приморец“ ще се състои бизнес закуска с данни за пазара на имоти в Бургас през първото полугодие на 2019 г. \r\n \r\n*** \r\n   \r\nВ 12.30 часа в ОУ „Петко Р. Славейков“ ще бъде открита сензорна стая. \r\n \r\n*** \r\n \r\nОт 17.00 часа в зала „Ахело“ в Гранд хотел и СПА „Приморец“ ще се открие Международният фестивал за документално историческо кино. \r\n \r\n*** \r\n \r\nОт 09.30 ч. в зала „Дарзалас“ на Рослин Димят Хотел министърът на транспорта, информационните технологии и съобщенията Росен Желязков ще открие международната конференция „20 години Ръководство на корабния трафик в България“, която се организира от Държавно предприятие „Пристанищна инфраструктура“. \r\n \r\n*** \r\n \r\nОт 10.00 часа в Хотел & Казино \"Черно море“ се открива Международен панаир на пчеларски продукти Варна 2019 г. \r\n \r\n*** \r\n \r\nВ 11.30 часа в сградата на ОД на МВР - Варна, на ул. \"Цар Калоян\", ще се проведе брифинг във връзка със старта на учебната година. \r\n \r\n*** \r\n \r\nСлед 17.00 часа в резиденция „Евксиноград“ се очаква да бъде дадено изявление за медиите във връзка с XVII-то заседание на Българо-руската междуправителствена комисия за икономическо и научно-техническо сътрудничество. \r\n \r\n*** \r\n \r\nOт 16.30 чaса в зала 314 на Областната администрация ще се проведе представяне на кампанията \"Достъпна България\" на Комисията за защита от дискриминация. \r\n \r\n*** \r\n \r\nОт 10.00 часа в Регионалния исторически музей ще бъдат представени пред обществеността три от най-ценните и известни ръкописи на св. Софроний Врачански, които се съхраняват в Националната библиотека „Св. св. Кирил и Методий”. От 14.00 часа до 16.30 часа в Градската концертна зала на Община Враца ще се проведе Свети-Софрониева лектория. В 17.00 часа във Възнесенския храм „Св. Софроний Врачански” ще започне празнично вечерно богослужение. В 19.00 часа в Градската концертна зала ще се състои тържествен концерт. \r\n \r\n*** \r\n \r\nОт 10.00 часа в Заседателната зала на Общината ще се извърши отваряне на оферти в процедура за възлагане на обществена поръчка с предмет: „Текущ ремонт на общинска пътна мрежа 2019 година“. \r\n \r\n*** \r\n \r\nОт 10.30 часа министърът на труда и социалната политика Бисер Петков ще открие заедно с народния представител Светлана Ангелова обновената сграда на детска градина „Първи юни“ в село Баниска, община Две могили.  \r\n \r\n*** \r\n \r\nОт 17.30 часа в Регионална библиотека „Доре Габе“ ще бъде представена книгата на Мария Павлова „Мистерията B-FILES”. \r\n \r\n*** \r\n \r\nОт 14.00 часа министърът на труда и социалната политика Бисер Петков ще участва в откриването на Център за настаняване от семеен тип за деца без увреждания на ул. \"Иван Момчилов\" № 112. \r\n \r\n*** \r\n   \r\nОт 17.00 часа във фоайето на Общинска библиотека „Искра” ще бъде открита изложбата „Човешкото лице на четенето”. \r\n \r\n*** \r\n \r\nОт 10.00 часа на пл. „Възраждане\" в сградата на ПК „Напредък“ ще бъде открито изнесено работно място за експерти от Комплекса за социални услуги за деца и семейства \r\n \r\n*** \r\n \r\nОт 10.00 часа в залата на Възрожденското училище ще се проведе месечно съвещание на кметовете на малките населени места.   \r\n \r\n*** \r\n \r\nОт 11.00 часа в Заседателната зала на Община Ловеч ще се проведат консултации между кмета и политическите партии за сформиране съставите на СИК. \r\n \r\n*** \r\n   \r\nОт 10.30 часа в зала „Струма“ на Областната администрация ще се проведе работна среща във връзка организирането и провеждането на местните избори в областта.  \r\n \r\n*** \r\n \r\nОт 11.00 часа в Петрич АBB ще открие най-новия си завод в България. На церемонията ще присъстват премиерът Бойко Борисов, кметът на Петрич Димитър Бръчков, както и областният управител на Благоевград Бисер Михайлов.  \r\n \r\n*** \r\n \r\nОт 13.30 часа 18 наказателен състав в зала № 12 на Районен съд - Пловдив ще гледа дело срещу Георги С., Николай С. за съучастие, че са извършили действия по приготовление към запалване на имущество със значителна стойност – 325 611,60 лв., а именно сградата на „ЕВН  Електроразпределение“ ЕАД, намираща се в гр.Пловдив на ул.“Шести септември“ № 64. \r\n \r\n*** \r\n \r\nОт 13.30 часа в зала 1 на Окръжен съд – Пловдив ще се гледа дело срещу Петър А., Стефан М.; Валентин Г.; Желязко К.; Георги И. за извършена кражба в особено големи размери. \r\n \r\n*** \r\n   \r\nОт 11.00 часа в зала 712 в Областната администрация ще се проведе регулярното заседание на Постоянната областна епизоотична комисия.  \r\n   \r\n*** \r\n \r\nОт 10.00 часа в зала „Свети Георги“ на Областна администрация - Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n Смолян.  \r\nОт 14.00 часа в Областната администрация ще се проведе заседание на Областната епизоотична комисия във връзка с наложените мерки срещу разпространението на африканската чума по свинете. \r\n \r\n*** \r\n \r\nОт 09.00 часа ще започне празнично богослужение по посрещане на чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна. \r\n \r\n*** \r\n   \r\nОт 11.30 часа, в зала 203 на Общината кметът Живко Тодоров ще се срещне с европейския вицешампион по таекундо Даниел Ладжев. \r\n \r\n*** \r\n   \r\nОт 14.00 часа, кметът Живко Тодоров ще се включи в тържеството за официалното откриване на обновения пенсионерски клуб „Васил Левски“ на ул. „Хан Аспарух“ №23 в града.  \r\n \r\n*** \r\n \r\nОт 18.00 часа в къща музей „ Гео Милев“ ще бъде представена книгата „Млада Виена и млада България“ от д-р Младен Влашки \r\n \r\n*** \r\n \r\nОт 18.00 часа в Художествената галерия ще бъде представена експозицията „Рефлексии на времето“ – колекция графики от фонда на Художествена галерия - Стара Загора. \r\n \r\n*** \r\n \r\n \r\nОт 19.00 часа в Оперния театър ще бъде представен спектакълът “Дон Карлос” опера в пет действия от Джузепе Верди. \r\n \r\n***   \r\n   \r\nОт 9.00 часа в стая 317 в Общината ще се състои заседание на Постоянната комисия „Младежки дейности и спорт” към Общинския съвет.  \r\n \r\n*** \r\n   \r\nОт 10.00 часа ще се състои редовен брифинг в Общината.  \r\n   \r\n*** \r\n   \r\nОт 10.00 в зала 2 на Областната администрация ще се състои заседание на Областната епизоотична комисия.  \r\n     \r\n*** \r\n   \r\nОт 14.00 часа в стая 203 в Общината ще се състои заседание на Постоянната комисия „Правна и опазване на обществения ред” към Общинския съвев.  \r\n   \r\n*** \r\n \r\nОт 17.30 часа в Зала 107 на Община Ямбол ще се проведе публично обсъждане на отчета за касовото изпълнение на бюджета на Общината.", "date": "2019.09.16", "title": "Предстоящи събития в страната за 17 септември (Агенция „Фокус“)"}
{"url": "http://www.focus-news.net/news/2019/09/16/2699357/ria-novosti-vladimir-putin-zayavi-che-e-nedopustimo-siriya-da-se-razdeli-na-zoni-na-vliyanie.html", "text": "Сирия не трябва да се разделя на зони на влияние, заяви руският президент Владимир Путин по време на тристранна среща с турския и иранския лидери Реджеп Тайип Ердоган и Хасан Роухани, цитира думите му  РИА Новости . \r\n\"Заявяваме, че е недопустимо разделянето на Сирия на зони на влияние\", заяви Путин по време на тристранната среща. \r\n„Вярвам, че процесът в Астана, чиито гаранти са Русия, Турция и Иран, е ефективен механизъм за улесняване на уреждането на сирийския конфликт\", заяви руският президент, като подчерта, че хуманитарната подкрепа трябва да се предоставя на всички сирийци, без политизация и други предварителни условия. \r\n\"Надяваме се международната общност, особено ООН, нейните специализирани агенции, да участват по-активно в хуманитарната помощ за Сирия. Те трябва да предоставят по-значителна помощ за възстановяване на унищожената инфраструктура ... Разбира се, такава подкрепа трябва да се предоставя на всички сирийци, без никаква дискриминация,политизация и предварителни условия\", каза Владимир Путин. \r\nЗоната за деескалация в Идлиб  не може да служи като трамплин за провокации, необходимо е съвместно да се противодейства на терористичната заплаха в Идлиб, предупреди руският държавен глава. \r\n\"Неотложната задача е да продължи безкомпромисната борба с терористичните групировки в Сирия. Най-тревожна е все още напрегнатата ситуация в единствената останала зона за деескалация в Идлиб, където терористичните организации наскоро засилиха активността си\", каза той.. \r\nРуският президент Владимир Путин заяви, че продължаването на борбата срещу тероризма се разглежда като спешна задача в разрешаването на сирийската криза. \r\n \r\n  Юлиян Марков", "date": "2019.09.16", "title": "РИА Новости: Владимир Путин заяви, че е недопустимо Сирия да се раздели на зони на влияние"}
{"url": "http://www.focus-news.net/news/2019/09/16/2699361/sport-viktoriya-tomova-se-izkachi-s-tri-mesta-v-svetovnata-ranglista.html", "text": "Тенис: Виктория Томова се изкачи с три места в обновената световна ранглиста при жените. Томова има 344 точки и заема 181-во място в класацията. Елица Костова е в е на 207-мо място. Изабелла Шиникова се изкачи с едно място до 201-та позиция. Няма размествания в челната десетка на ранглистата, в която продължава да води Ашли Барти от Австралия с 6501 точки. На второ място е чехкинята Каролина Плишкова с 6415 точки. Трета е украинката Елина Свитолина (5131 точки).", "date": "2019.09.16", "title": "Спорт: Виктория Томова се изкачи с три места в световната ранглиста"}
{"url": "http://www.focus-news.net/news/2019/09/16/2699363/zhena-e-zaginala-pri-katastrofa-na-patya-ruse-byala-predi-razklona-za-selo-ivanovo-v-posoka-byala.html", "text": "Жена е загинала при катастрофа на пътя Русе – Бяла – преди разклона за село Иваново в посока Бяла. Това съобщиха от пресцентъра на  МВР . Сигналът за пътният инцидент е получен в 18.20 часа. Лек автомобил е навлязъл в лентата за насрещно движение и челно се е ударил в тежъкотоварен камион. По първоначални данни, на място е загинала жената, управлявала лекия автомобил. Пътят в района на произшествието не е затворен. Регулира се от патрул на \"Пътна полиция\" в едната лента. Предстои изясняване на причината, довела до тежкия инцидент.", "date": "2019.09.16", "title": "Жена е загинала при катастрофа на пътя Русе – Бяла – преди разклона за село Иваново в посока Бяла"}
{"url": "http://www.focus-news.net/news/2019/09/16/2699366/vazstanoveno-e-dvizhenieto-na-am-hemus-v-posoka-varna-v-rayona-na-nevsha-pri-km-376.html", "text": "Възстановено е движението на АМ \"Хемус\" в посока Варна, в района на Невша, при км 376. Това съобщиха от  Агенция \"Пътна инфраструктура\"", "date": "2019.09.16", "title": "Възстановено е движението на АМ \"Хемус\" в посока Варна, в района на Невша, при км 376"}
{"url": "http://www.focus-news.net/news/2019/09/16/2699364/balgariya-i-norvegiya-se-dogovoriha-da-rabotyat-po-savmestni-proekti-na-zapadnite-balkani-obzor.html", "text": "Вицепремиерът и министър на външните работи Екатерина Захариева се срещна с министъра на външните работи на Кралство Норвегия Ине Сьорайде. Те се договориха се договориха двете страни да работят заедно по съвместни проекти в Западните Балкани с акцент върху образованието, младежта и развитие на икономиката. „В това отношение България има голям опит. Европейската интеграция на Западните Балкани е основен приоритет във външната ни политика. Вярваме, че България не може да просперира, ако не просперират и съседите ни“, заяви министър Захариева, която прие Ине Сьорайде на първо от 15 г. насам посещение на норвежки външен министър у нас. По думите ѝ България и Норвегия могат да си партнират в това как двете държави да станат по-привлекателни за бизнеса. България и Норвегия ще продължат да работят заедно и по съвместни проекти у нас, финансирани  чрез Финансовия механизъм на Европейското икономическо пространство и Норвежкия финансов механизъм. „Помощта, която Норвегия ни оказва по финансовите механизми за периода 2014-2021 г., е 210 млн. евро. Позитив са не само парите, но и срещите между хората, контактите между институциите и обмяната на опит“, подчерта българският външен министър. Примерите за тази помощ са много - от изграждането и функционирането на младежки центрове в България до съвместно доизграждане и оборудване на Ситуационен кризисен център в българското Министерство на външните работи. „В чужбина има над 2 милиона българи и много туристи, които посещават различни места и мисля, че успяваме да подобрим услугите, но вашите електронни системи и вашия опит ще облекчи работата на в Министерството на външните работи“, посочи още тя и допълни, че друг много важен проект, по който се работи, е Стратегическо сътрудничество между България и Норвегия в подкрепа на международните ангажименти на страната. Според министър Захариева това са все важни проекти, конкретно свързани с правата на човека, с паметта, с уроците от историята.  \r\n„Търговските ни отношения се разширяват, макар че в момента са на доста скромно ниво. Искам да ви поздравя за всичката работа, която се съгласихме, че ще вършим и занапред, както досега. България ще изпрати делегация в Норвегия, за да може да се говори с нашите малцинства, които са преживели Холокоста и т.н. Много се радвам, че сме част от сътрудничеството в тази област“, заяви Сьорайде. Тя изрази мнение, че страни като България и Норвегия трябва да си сътрудничат на международната сцена. По думите ѝ днес с министър Екатерина Захариева са имали възможност да обсъдят и целия натрупан опит за консулските кризи, както и за Кризисния център. Министрите бяха единодушни, че между двете страни няма открити политически въпроси, като България и Норвекия са единомишленици по международните въпроси, включително относно Брекзит, регионалната сигурност, сътрудничеството в рамките на НАТО и трансатлантическите отношения.  \r\nЗорница КОСТАДИНОВА", "date": "2019.09.16", "title": "България и Норвегия се договориха да работят по съвместни проекти на Западните Балкани (ОБЗОР)"}
{"url": "http://www.focus-news.net/news/2019/09/16/2699336/", "text": "След като Държавната прокуратура пое делата от Специализираната прокуратура (СП), Съветът на прокурорите днес прекрати мандата на десет прокурори от екипа на Катица Янева. И реши те да се върнат в прокуратурите, от които са дошли, информира македонският телевизионен  “Канал 5“ . \r\nРъководителят на Съвета Ацо Колевски обаче не изключи възможността всички тези прокурори да бъдат прехвърлени в прокуратурата за организирана престъпност и корупция. \r\nОтносно случаите, по които работеше СП, Колевски казва, че всички решения са в ръцете на главния прокурор Любомир Йовески, който може да реши на кои прокурори да ги разпредели като временно решение. И ако прокурорите на СП отидат в прокуратурата за организираната престъпност, има възможност те отново да поемат делата. \r\nПрокуратурата казва, че случаите ще се решават един по един, процесът ще бъде постепенен и обществото ще бъде допълнително информирано за бъдещите стъпки. \r\nНо за разлика от бившите си колеги, специалният прокурор Катица Янева остава без работа. Тя няма да може да се върне в прокуратурата на Гевгелия, откъдето дойде. \r\n \r\n  Юлиян Марков", "date": "2019.09.16", "title": "„Канал 5“  (Македония); Констатиран е краят на мандата на прокурорите от Специализираната прокуратура"}
{"url": "http://www.focus-news.net/news/2019/09/16/2699365/tass-sledvashtata-tristranna-sreshta-mezhdu-rusiya-turtsiya-i-iran-shte-se-provede-v-teheran.html", "text": "Следващата тристранна среща на президентите на Русия, Турция и Иран ще се проведе в Техеран  се казва в съвместното изявление на лидерите на трите страни, цитирано от  TACC . \r\nИзраелските военни атаки срещу Сирия изострят напрежението в региона заявиха  президентите на Руската федерация, Турция и Иран. \r\nУчастниците в срещата на върха в Анкара приветстват Ливан и Ирак като нови наблюдатели на процеса от Астана , пише в съвместното изявление. \r\nНикое действие не трябва да подкопава суверенитета, единството и териториалната цялост на Сирия – е крайното заключение от тристранната среща на държавните глави на Руската федерация, Иран и Турция. \r\n \r\n  Юлиян Марков", "date": "2019.09.16", "title": "ТАСС: Следващата тристранна среща между Русия, Турция и Иран ще се проведе в Техеран"}
{"url": "http://www.focus-news.net/news/2019/09/16/2699370/georgi-harizanov-dokato-bnr-i-bnt-poluchavat-darzhavni-pari-te-ne-sa-obshtestveni-medii.html", "text": "Докато БНР и БНТ получават държавни пари, те не са обществени медии. Това каза за предаването „Това е България“ по  Радио „Фокус“  политическият анализатор Георги Харизанов. По негови думи в Закона за радиото и телевизията е предвидена „такса електромер“, която предвижда всяко семейство да заплаща сумата от два лева за поддръжка на двете медии, но ако бъде въведен в действие, те ще трябва да се превърнат в обществени и всяка друга издръжка от бюджета към тях да се прекрати. „Нека или се заличи този текст и приходите на медии се обърнат към модерните системи на разпространение, тоест към частните кабелни оператори, това важи и за БНТ, или нека най-накрая този текст се въведе във употреба, нека го кажем, за да може тези медии да са издържани от обществото, а не от конкретното правителство, защото разбирате, че в момента имаме квазиобществени медии. Да, те са държавни. Техните имоти са държавни, те се намират в държавни сгради и са на държавна, а не на обществена поддръжка. Тя може да е от данъците на обществото, но се определя от държавата и от този, който я ръководи в момента“, обясни анализаторът. \r\nГеорги Харизанов каза още, че има три възможности за финансирането на медиите – чрез държавния бюджет; такса „електромер“, която предвижда всяко семейство да плаща символична сума, а медиите да бъдат обществени; или излизане на свободния пазар. Според него няма държавен продукт, който да е по-добър от произведения в частния сектор. \r\n \r\nЦоня СЪБЧЕВА", "date": "2019.09.16", "title": "Георги Харизанов: Докато БНР и БНТ получават държавни пари, те не са обществени медии"}
{"url": "http://www.focus-news.net/news/2019/09/16/2699327/kmetat-na-obshtina-petrich-dimitar-brachkov-prisastva-na-otkrivaneto-na-uchebnata-godina-v-4-ou-hristo-smirnenski.html", "text": "Кметът Димитър Бръчков и председателят на Общинския съвет Георги Тренчев откриха новата учебна година в Четвърто основно училище „Христо Смирненски“ в Петрич, където в класните стаи влязоха 81 първокласници. Това съобщиха от пресцентъра на  Общината . В поздравителните си думи кметът посочи, че първият учебен ден носи надежда и светлина за всички.  По-късно той присъства и на откриването на учебната година в Професионална гимназия по икономика и туризъм „Проф. д-р Асен Златаров“, в която през тази година ще се обучават 506 ученици, от които 104 новоприети осмокласници. „Новите предизвикателства са пред Вас, уважаеми ученици! Бъдете упорити, отговорни и се отнасяйте уважително към труда на учителите! Бъдете пример, бъдете сигурният път на България!“, се обърна към учениците кметът Димитър Бръчков. За днешния празничен първи учебен ден отново във всяко училище на община Петрич имаше представител на Общинска администрация, който да поздрави учениците и учителите. Народният представител Георги Динев присъства на откриването на учебната година в Трето основно училище „Гоце Делчев“, а заместник-областният управител Антоанета Янчева в ПГМЕТ „Юрий Гагарин“.", "date": "2019.09.16", "title": "Кметът на Община Петрич Димитър Бръчков присъства на откриването на учебната година в 4 ОУ „Христо Смирненски“"}
{"url": "http://www.focus-news.net/news/2019/09/16/2699360/hasan-rouhani-satrudnichestvoto-mezhdu-iran-rusiya-i-turtsiya-mozhe-da-pomogne-za-reshavaneto-na-regionalnite-krizi.html", "text": "Засиленото сътрудничество между Иран, Русия и Турция може да гарантира уреждането на регионални кризи. Това заяви в понеделник иранският президент Хасан Роухани след тристранна среща на върха за Сирия, според неговия уебсайт, цитиран от  TACC . \r\n\"Разширяването на сътрудничеството между трите държави може да бъде ключова гаранция за разрешаване на ситуацията в Сирия, както и всички други кризи в региона\", заяви Рoухани. Той подчерта, че \"сирийският проблем, подобно на други кризи в региона, трябва да бъде решен по мирен начин\". \r\nСпоред президента \"незаконното присъствие на американски войски в Сирия заплашва суверенитета на тази страна като пълноправен член на ООН\". \"Отново заявяваме, че американските сили трябва да напуснат този регион възможно най-скоро, а властта на Дамаск трябва да бъде разширена на север и изток отвъд Ефрат\", каза той. \r\nВ понеделник Анкара е домакин на тристранна среща на върха в Сирия между Русия, Турция и Иран. \r\n \r\n  Юлиян Марков", "date": "2019.09.16", "title": "Хасан Роухани: Сътрудничеството между Иран, Русия и Турция може да помогне за решаването на регионалните кризи"}
{"url": "http://www.focus-news.net/news/2019/09/16/2699367/politicheskite-partii-sa-postignali-saglasie-za-nachina-na-razpredelenie-na-predstavitelite-v-sektsionnite-izbiratelni-komisii-v-obshtina-kardzhali.html", "text": "Политическите партии постигнаха съгласие за начина на разпределение на представителите в секционните избирателни комисии (СИК) в община Кърджали. Това съобщиха от пресцентъра на  Общината . Кметът на инж. Хасан Азис е провел консултации с представителите на местните ръководства на 6 политически партии и коалиции, представени в 44-то Народно събрание и Европейския парламент, за определяне състава на секционните избирателни комисии за произвеждане на избори за общински съветници, кметове на общини и кметства на 27 октомври 2019 г. В община Кърджали ще има 156 СИК. Ангажираните в комисиите ще бъдат общо 1202 души. Допълнително се очаква да се сформират три секции – две от които в болничните заведения и 1 подвижна, за хора с увреждания. \r\nДо четвъртък участниците в консултациите ще представят в общинската администрация поименни предложения за членовете на СИК. В срок до 25 септември 2019 г. кметът ще представи в Общинска избирателна комисия-Кърджали поименно предложение за съставите на СИК.", "date": "2019.09.16", "title": "Политическите партии са постигнали съгласие за начина на разпределение на представителите в секционните избирателни комисии в община Кърджали"}
{"url": "http://www.focus-news.net/news/2019/09/16/2699371/vasko-nachev-vdiganeto-na-shum-okolo-atakite-sreshtu-sauditskite-saorazheniya-tseli-pokachvane-na-tsenite-na-petrola.html", "text": "Вдигането на шум около атаките срещу саудитските съоръжения цели покачване на цените на петрола. Това каза за предаването „Това е България“ по  Радио „Фокус“  енергийният експерт Васко Начев. По негови думи това ще реализира краткосрочни печалби, защото след даден период пазарът ще се саморегулира.  \r\n„Договорката на „ОПЕК плюс“, е най-вече да бъдат задържани цените да не вървят надолу, но в никакъв случай да не отиват много нагоре и тъй като това би провокирало инвеститорите в други отрасли, например във ВЕИ сектора да започнат сериозни инвестиции, това нещо нито една петролна компания не го иска“, обясни експертът.  \r\nВаско Начев каза още, че първоначално цената се е покачила на 72 долара за барел, но след това е паднала на 70 долара. По негови думи ситуацията в „Близкия изток“ няма да доведе до сътресения в региона, но трябва да се разбере как противоракетната отбрана на Саудитска Арабия е допуснала такъв пробив.   \r\n \r\nЦоня СЪБЧЕВА", "date": "2019.09.16", "title": "Васко Начев: Вдигането на шум около атаките срещу саудитските съоръжения цели покачване на цените на петрола"}
{"url": "http://www.focus-news.net/news/2019/09/16/2699339/184-parvoklasnitsi-prekrachiha-za-parvi-pat-praga-na-uchilishtata-v-obshtina-svishtov.html", "text": "Първият учебен ден на 2019 година започна тържествено във всичките десет училища на територията на община Свищов, съобщават от пресцентъра  Общината . За пореден път прага на своите училища прекрачиха малки и големи, а най-развълнувани от тях бяха  първокласниците, които тази година са 184. По традиция националните флагове гордо се развяха на фона на химна на Република България, а всичките 2 658 ученика, заедно със своите учители и родители с трепет очакваха първия училищен звън. \r\nВ Свищов бе открита учебната година и в Стопанска академия „Д. А. Ценов“. Скъпи гости на откриването в Академията бяха народният представител от 44-то Народно събрание д-р Станислава Стоянова и банкерът Левон Хампарцумян. Общинското ръководство уважи празника на свищовското висше учебно заведение, а кметът Генчо Генчев връчи ежегодната наградата на Общински съвет – Свищов, за отличник на випуска, на Ивана Пламенова Димова, специалност „Стопански и финансов контрол“. \r\nЗа поредна година всички училища и детски градини на територията на Общината получиха поздравителни адреси от народния представител Станислава Стоянова, кмета на Свищов Генчо Генчев и председателя на Общински съвет – Свищов д-р Кристиян Кирилов.", "date": "2019.09.16", "title": "184 първокласници прекрачиха за първи път прага на училищата в община Свищов"}
{"url": "http://www.focus-news.net/news/2019/09/16/2699376/georgi-harizanov-v-nap-e-osashtestvena-dobre-podgotvena-hakerska-ataka.html", "text": "В НАП е осъществена добре подготвена хакерска атака. Това каза за предаването „Това е България“ по  Радио „Фокус“  политическият анализатор Георги Харизанов. Той обясни, че в случая става въпрос за бизнес модел, при който компании откриват слабости в системи и предлагат помощ за отстраняването му. По негови думи ИТ-специалисти се опитват да трупат престиж сред колегите си и е важно съдебната система да преустанови практиката. Харизанов добави, че няма как държавни служители да произведат по-добра система за защита на личните данни. „Следователно аз съм склонен да платим като общество съответната цена на частни компании, те да бъдат задължени по договори, с гигантски неустойки в случай на пробив и на проблем, и да знаем, че този проблем за нас е решен. Защото, повярвайте ми, той в този случай ще бъде решен. Освен това пряко ще знаем, кой е отговорен и с какви пари. В момента две държавни институции ще си разменят една глоба – държавата ще си премести едни пари от левия в десния джоб. И ние не разбрахме кой е виновен. Имаше уволнени двама служители от някаква дирекция на НАП и толкова“, каза още Харизанов. \r\nТой допълни, че държавата трябва да излезе от дигитализацията и дигиталната сигурност, защото конкуренцията в заплатите в частния бизнес е много по-голяма.  \r\n \r\nЦоня СЪБЧЕВА", "date": "2019.09.16", "title": "Георги Харизанов: В НАП е осъществена добре подготвена хакерска атака"}
{"url": "http://www.focus-news.net/news/2019/09/16/2699373/sport-fenovete-na-monako-poiskaha-ostavkata-na-leonardo-zhardim.html", "text": "Футбол: Феновете на Монако поискаха оставката на Леонардо След загуба с 3:4 от Олимпик Марсилия в Лига 1 най-радикално настроените привърженици на „монегаските” поискаха уволнението на португалския наставник. Само преди година Жардим също започна много слабо кампанията и в резултат на това напусна по взаимно съгласие. След неуспешен експеримент с Тиери Анри като старши треньор Монако върна начело португалеца. Ситуацията сега изглежда абсолютна същата, защото Монако няма победа в първите си 5 мача, като записа само 2 ремита и заема 19-ото място в класирането.", "date": "2019.09.16", "title": "Спорт: Феновете на Монако поискаха оставката на Леонардо Жардим"}
{"url": "http://www.focus-news.net/news/2019/09/16/2699375/nezavisimaya-gazeta-v-ankara-razviha-ideite-na-astaninskiya-format.html", "text": "В понеделник в Анкара се проведе среща между лидерите на Русия, Турция и Иран, Владимир Путин, Реджеп Тайип Ердоган и Хасан Роухани. Централните теми на разговорите бяха военно-политическата и хуманитарна ситуация в Сирия, особено в провинция Идлиб, и пътищата за мирното й уреждане, пише руският вестник  “Независимая Газета“ \r\nРазговорите в турската столица, които се проведоха в президентския комплекс „Чанкая“, бяха петите поред на ръководителите на три държави, които са поръчители на мирния процес в Астана. Подобни срещи бяха проведени два пъти в Сочи (22 ноември 2017 г. и 14 февруари 2019 г.), веднъж в Анкара (4 април 2018 г.) и в Техеран (7 септември 2018 г.). \r\nРазговорите в „Чанкая“ с участието на тримата лидери бяха предшествани от разговори помежду им по двойки при закрити врати. Пресата беше пестеливо и най-общо информирана за темите на тези разговори. Преди разговора Путин и Ердоган се снимаха, без  да отговарят на въпроси от журналисти. \r\nТази среща се проведе на фона на рязко влошаване на ситуацията в зоната на Персийския залив, причинена от експлозиите на петролни рафинерии в Саудитска Арабия. Въпреки това, според помощник на президента на Русия Юрий Ушаков, основната тема на преговорите е останала същата - ситуацията в Сирия. \r\nИзявлението, което направи той преди срещата, подчертава, че тримата президенти имат планове да обсъдят ситуацията в североизточната част на страната и в частност в провинция Идлиб. \"Както знаете, в тези области, които не са под контрола на централното правителство, има известно напрежение и голямо присъствие на терористи\", заяви помощникът на президента на Руската федерация, цитиран от “Интерфакс” \r\nНа неотдавнашна пресконференция Върховният комисар на ООН за правата на човека Мишел Бачелет обяви, че в Идлиб за четири месеца боеве са били убити 1 089 цивилни. \r\nОсобено внимание е насочено и към Северна Сирия заради споразуменията за зоната за сигурност, което беше постигнато през август след месеци консултации между Анкара и Вашингтон. Ердоган категорично настоява за бързото изтегляне оттам на всички формирования на силите на кюрдите, подкрепени от САЩ. Преди седмица той разкритикува Вашингтон за факта, че американците уж искат да създадат зона за сигурност не за защита на Турция, а за, както той каза, \"защита на терористична организация\". \r\nУшаков също така отбеляза, че срещата в Анкара ще отвори пътя за още една среща на върха, във \"истанбулския формат\" - с участието на лидерите на Русия, Турция, Германия и Франция. Помощникът на президента не посочи датата кога ще се проведе, подчертавайки, че е твърде рано да се говори за това. В края на юни на срещата на върха на Г-20 в Япония германският канцлер Ангела Меркел предложи срещата във „истанбулския формат“ да се проведе преди края на годината. Очаква се по-голямо внимание да се обърне не само на възстановяването на Сирия, но и на въпроса за връщането на сирийските бежанци в страната - една от най-жизненоважните за страните от ЕС. \r\n \r\nВ Анкара бяха обсъдени перспективите за политическия процес в Сирия, важен етап от който ще бъде завършването на формирането и стартирането на Конституционния комитет. Това е един вид предпарламентарен парламент, предназначен да отразява интересите както на поддръжниците, така и на противниците на настоящото сирийско правителство. Конституционният комитет има важна задача - да разрешава въпроси, свързани с политическата структура на страната. Засега е постигнато твърдо споразумение относно числения му, но не и личен състав. Комитетът ще има 50 представители на сирийското правителство. Други 50 са от сирийската опозиция. Списъкът на тези делегати е съставен с участието на Турция. \r\n \r\nТретият списък от 50 души е най-противоречивият. Той е подготвен заедно с бившия специален пратеник на генералния секретар на ООН Стафан де Мистура. Нарича се списък с представители на гражданското общество и съдържа най-различни хора - от сирийските феминистки до членове на въоръжената опозиция. \r\nРуската делегация, която пристигна в Анкара с Владимир Путин, включва специалния представител на президента на Руската федерация за сирийското урегулиране Александър Лаврентиев. Той, заедно със заместник-министъра на външните работи Сергей Вершинин и неназован представител на руското министерство на отбраната, е бил приет ден преди това от сирийския президент Башар Асад, съобщи руското външно министерство. В доклада се твърди, че участниците в срещата са обсъждали формирането на Конституционния комитет. \r\n„Всички участници във формат Астана имат собствен интерес към Сирия“, казва Виктор Надеин-Раевски, водещ изследовател в Института за световна икономика и международни отношения на Руската академия на науките. „За Иран е важно те да намалят апетитите на Саудитска Арабия. Основното за страната ни е започването на вътрешносирийски мирен политически диалог. От друга страна, Турция в Сирия е най-загрижена за кюрдския въпрос. Ердоган е склонен да разгледа всякакви инициативи за мирно уреждане по един начин: доколко те допринасят за борбата срещу кюрдския сепаратизъм. \" \r\nСпоред експерта Турция ще се опита да използва желанието на Русия за мирно уреждане, за да постигне целите си. \r\n \r\n  Юлиян Марков", "date": "2019.09.16", "title": "„Независимая газета“: В Анкара развиха идеите на „астанинския формат“"}
{"url": "http://www.focus-news.net/news/2019/09/16/2699381/nad-1-ton-otpadatsi-sabraha-dobrovoltsi-v-obshtina-vetrino.html", "text": "Общо 1.1 тона отпадъци успяха да съберат доброволци в община Ветрино в събота, по време на националната акция за почистване. Това съобщиха от  Общината . Ветрино се включи в инициативата за девета поредна година. На територията на общината бяха почистени паркове, стадиони, поречия на дерета, крайпътни пространства, градинки и гробищни паркове. За нуждите на кампанията бяха осигурени достатъчно количество чували, в които отпадъците бяха събрани и извозени. И тази година в акцията по почистване взеха участие най-малките доброволци от общината – децата от ДГ „Васил Левски“ в село Ветрино и ДГ „Щастливо детство“ в село Белоградец, както и десетки жители от цялата община, които се превърнаха в истински посланици на каузата.", "date": "2019.09.16", "title": "Над 1 тон отпадъци събраха доброволци в община Ветрино"}
{"url": "http://www.focus-news.net/news/2019/09/16/2699377/zam-ministar-tanya-mihaylova-dobriyat-uchitel-nyama-vazrast-no-broyat-na-vazrastnite-uchiteli-se-uvelichava-a-materialnata-baza-se-obnovyava-neka-obrazovanieto-da-ne-e-zavisimo-ot-zaigravki.html", "text": "Добрият учител няма възраст, но броят на възрастните учители се увеличава, а материалната база се обновява, така че, нека образованието да не бъде зависимо от заигравки. Това каза на брифинг в Кърджали зам.-министърът на образованието и науката Таня Михайлова, предаде кореспондент на  Радио „Фокус“ . Тя се срещна с областния управител Никола Чанев, а по-късно - и с директори на училища и учители от областта. „Ние искаме грамотни и мислещи хора. Всяка промяна минава през образованието. Смятам, че това, което в момента се прави за учителите и не само за учителите, е изключително. Голямо внимание се обръща на материално-техническата база, на средата, в която учениците се обучават. От години не се е случвало това. Така че, нека наистина образованието да не бъде заигравка“, заяви зам.-министърът и добави, че може би сериозен проблем са възрастните учители. „Макар, че добрият учител няма възраст, средно на година около 3800 учители навършват пенсионна възраст. В същото време има нарастване на броя на студентите в педагогически специалности, но са недостатъчни да заменят пенсиониращите се учители. Нека образованието да не бъде зависимo от заигравки. Ще заложим на функционалната грамотност. Ще се използват всички възможности за допълнителни часове по български език и литература”, посочи тя. Относно заявеното от министър Красимир Вълчев, че 20 000 ученици не знаят български език, Михайлова отбеляза, че е необходимо учениците, за които българският не е майчин, да го овладеят, защото това е важно условие за усвояването на останалите предмети. \r\nЗам.-министър Таня Михайлова каза още, че за трета поредна година работи механизмът за обхващане и задържане в образователната система на деца и ученици, които са пред отпадане. Благодарение на нея 40 000 ученици са били върнати в училищата. През миналата година са отпаднали 5000 деца, което е с една трета по-малко в сравнение с други години. „Но за много семейства образованието не е ценност, за съжаление. Всяко училище трябва да намери своя начин за работа, съвместно, разбира се, с родителите, за да не отпадат деца от образователната система“, добави зам.-министър Таня Михайлова и посочи, че професията на учителя е най-благородната, като тя е в основата на всички останали професии и изисква много себеотдаване и високи морални качества.  \r\nДарина ДЕЕНИЧИНА", "date": "2019.09.16", "title": "Зам.-министър Таня Михайлова: Добрият учител няма възраст, но броят на възрастните учители се увеличава, а материалната база се обновява, нека образованието да не е зависимо от заигравки"}
{"url": "http://www.focus-news.net/news/2019/09/16/2699374/rektorat-na-yuzu-neofit-rilski-blagoevgrad-podpisa-sporazumeniya-za-dvoyni-diplomi-s-vietnamski-universiteti.html", "text": "Ректорът на Югозападния университет „Неофит Рилски“ - Благоевград проф. д-р Борислав Юруков подписа споразумения за двойни дипломи по бакалавърски и магистърски програми в сферата на устойчивия туризъм и устойчивото управление на туризма с Виетнамския национален стопански университет (Vietnam National University of Agriculture) и Университета по икономика – Университет на Хюе (Dai Hoc Hue). Това съобщиха от  пресцентъра на висшето учебно заведение . Подписаните споразумения са в резултат на изготвените в двата виетнамски университета нови бакалавърски и магистърски програми в рамките на ръководения от ЮЗУ „Неофит Рилски“ проект „Бакалаври и Магистри – професионалисти при отвореното и дистанционно обучение за развитието на устойчив туризъм в Китай, Виетнам и Киргизстан“ (Проект „LMPT“), Проектен номер: 573897-EPP-1-2016-1-BG-EPPKA2-CBHE-JP, съфинансиран по Програма „Еразъм +“ на ЕС. Проект “LMPT” е с пряко финансиране от Брюксел от Изпълнителната агенция по аудиовизия, образование и култура на ЕС, а ръководеният от ЮЗУ „Неофит Рилски“ консорциум включва 22 университета и работодателски организации от Франция, Португалия, Италия, България, Гърция, Румъния, Китай, Виетнам и Киргизстан.Виетнамските университети, подписали споразуменията, вече са започнали кампании по набиране на студенти, които да се обучават по програмите за двойни дипломи в сферата на устойчивия туризъм в ЮЗУ „Неофит Рилски“ на английски език. Студентите от специалност „Туризъм“ също ще имат възможност за обучение в университетите в гр. Ханой и гр. Хюе, Виетнам.", "date": "2019.09.16", "title": "Ректорът на ЮЗУ „Неофит Рилски“ - Благоевград подписа споразумения за двойни дипломи с виетнамски университети"}
{"url": "http://www.focus-news.net/news/2019/09/16/2699368/ria-novosti-ruskiyat-prezident-se-nadyava-sasht-da-izteglyat-voyskite-si-ot-siriya-kakto-e-zayavil-donald-tramp.html", "text": "Силите на САЩ присъстват в Сирия незаконно, Русия се надява, че решението на американския президент Доналд Тръмп за изтеглянето на войските ще бъде изпълнено, заяви руският президент Владимир Путин, цитиран от  РИА Новости \r\n\"Що се отнася до присъствието на американските въоръжени сили, те присъстват незаконно в Сирия. Всички знаят това добре. Надяваме се, че решението, взето от президента на САЩ Тръмп за изтегляне на американската армия от Сирия, ще бъде приложено докрай\", каза Путин по време на пресконференцията след преговорите в Анкара. \r\nТой също така заяви, че работата на сформирания конституционен комитет на Сирия трябва да има решаващо влияние за урегулирането на ситуацията в страната: \r\n\"Очакваме, че работата на конституционния комитет ще има решаващо влияние върху окончателното нормализиране на ситуацията в Сирийската арабска република“ \r\nРуският президент  заяви, че Вашингтон и Москва поддържат връзка относно Съвместния всеобхватен план за действие по Иранската ядрена програма (СВПД) и Русия прави всичко възможно, за да поддържа споразумението живо. \r\nСирийската провинция Идлиб всъщност е в ръцете на структури, свързани с „Ал Кайда“, така че Русия, заедно с Турция и Иран, ще продължи да се бори с терористите в този регион, предупреди Путин \r\nОт своя страна турският президент Реджеп Тайип Ердоган декларира, че Анкара няма да допусне формирането на \"терористичен коридор\" в зоната за сигурност, създадена по границата със Сирия, и предлага да се създадат там \"градове за бежанци\". \r\n \r\n  Юлиян Марков", "date": "2019.09.16", "title": "РИА Новости: Руският президент се надява САЩ да изтеглят войските си от Сирия, както е заявил Доналд Тръмп"}
{"url": "http://www.focus-news.net/news/2019/09/16/2699379/tass-prezidentat-erdogan-nareche-sreshtata-v-ankara-produktivna.html", "text": "Турският президент Реджеп Тайип Ердоган нарече срещата на върха на Руската федерация, Турция и Иран относно сирийското урегулиране „продуктивна“ на проведената след нея пресконференция, цитира думите му  TACC . \r\n \r\n\"Днес проведохме продуктивна среща на върха. Взехме редица важни решения, които вдъхват надежда за политическо уреждане в Сирия\", заяви турският лидер пред репортери на заключителната пресконференция. \r\nСпоред Ердоган \"тристранната среща на върха също реши да осигури ранния старт на дейността на Сирийския конституционен комитет\". \r\n\"На срещата на върха бяха разрешени разногласия по въпроса за формирането на Сирийския конституционен комитет. Беше решено незабавно да се продължи работата по формирането на комитета\", каза Ердоган. Той отбеляза, че \"процесът на създаване на комитет и подготовка на механизъм за неговата работа ще се проведе в координация с ООН\". \r\nПо думите на Ердоган Турция „показа голяма гъвкавост по отношение на съставянето на списъка на членовете на комисията и на нейните стандарти“. \r\nПо-рано медии съобщаваха, че сирийските власти и делегацията на руското външно министерство напълно се съгласиха за списъка с имената на членове на сирийския конституционен комитет. Според информациите, по време на разговорите между сирийския лидер Башар Асад и руската делегация, в която са били включени специалният представител на руския президент за Сирия Александър Лаврентиев и заместник-министърът на външните работи Сергей Вершинин, \"имената на членовете на конституционния комитет и пропорциите на неговите партии бяха напълно съгласувани \". Изданието отбеляза, че „въпросът за механизма на работа на този комитет все още се обсъжда, следователно не е постигнато съгласие по този въпрос“. \r\nНа 9 септември специалният пратеник на президента на Руската федерация за страните от Близкия Изток и Африка, заместник-министърът на външните работи Михаил Богданов заяви, че формирането на Сирийския конституционен комитет трябва да приключи през септември. Специалният пратеник на генералния секретар на ООН Гейр Педерсен говори за същите условия. \r\n \r\n Зона за сигурност \r\n \r\nТурският президент също заяви готовността на страната си да формира независима зона за сигурност в Сирия. Според турския лидер Анкара ще бъде готова за подобна стъпка, ако не успее да постигне споразумение с Вашингтон по този въпрос. \r\n\"Ако не успеем да постигнем споразумение със САЩ в рамките на две седмици, тогава ще бъдем принудени сами да създадем зона за сигурност източно от река Ефрат в Сирия\", каза Ердоган. \r\nПрезидентът посочи и „недопустимостта да се подкрепят терористичните организации под предлог за борба с терористи“ от  „Ислямска държава“. Турският лидер има предвид подкрепата на САЩ за коалицията на силите на Демократична Сирия, основата на която са кюрдските единици на Отрядите за народна самоотбрана (ОНС). Анкара счита последните за сирийския клон на Кюрдската работническа партия, който също е забранен в Турция. \r\nТурският лидер също изрази мнение, че в момента в Сирия основната заплаха идва от ОНС. „Заплахата от „Ислямска държава“ е премахната, основната заплаха за бъдещето на Сирия идва от ОНС.  \r\n  \r\n Буферна зона \r\n \r\nДискусията за създаването на буферната зона започна през 2013 г. заради кризата в Сирия. Тогава се обмисля[e възможността за създаване на зона забранена за полети и зона за сигурност на сирийска територия, където бежанците да могат да се установят. Анкара се връща към тази идея почти всяка година, но всеки път поради редица причини тези планове не се сбъдват. \r\nПрез януари тази година турският президент Реджеп Тайип Ердоган след преговори с американския си колега Доналд Тръмп потвърди намерението си да създаде буферна зона в Северна Сирия. Според президента на Турция Анкара е готова да гарантира сигурността на терен, а американската страна - във въздушното пространство. Освен това, както по-късно отбеляза официалният представител на президента на Турция Ибрахим Калън, ако бъде създадена буферна зона, контролът върху нея ще се осъществява от Турция. \r\nВойските на Турция и САЩ на 7 август се съгласиха да създадат център за съвместни операции в Сирия. На 12 август първата група американски войски пристигна в турския град Шанлъурфа, на 50 км от границата със Сирия, за да работи в тази структура. Центърът беше организиран от двете държави за изпълнение на план за създаване на буферна зона в Северна Сирия, където сирийските бежанци могат да се върнат от Турция и които да се превърнат в защитен пояс за турската граница. Анкара настоява контролът върху планираната зона за сигурност да се осигурява изключително от въоръжените сили на Турция. \r\n \r\n Жилища за бежанци \r\n \r\nЕрдоган също предложи създаването на пълноценни жилища за бежанци в планираната зона за сигурност в Сирия. \r\n\"Възможно е изграждането на нови къщи за преселване на завръщащите се сирийци. Турция е готова да поеме необходимата отговорност по този въпрос. Колко дълго могат да живеят в палатки\", каза турският лидер. \r\nСпоред Ердоган Анкара иска да \"построи нов корпус за бежанци на територията, простираща се на 450 км от запад на изток от Сирия и дълбока 30 км от собствената си граница. \" \r\nМиналата година на подобна среща на върха в Анкара турският президент също направи предложение за създаване на градове от контейнерни жилища в Сирия за бежанци. \r\n \r\n  Юлиян Марков", "date": "2019.09.16", "title": "ТАСС: Президентът Ердоган нарече срещата в Анкара „продуктивна“"}
{"url": "http://www.focus-news.net/news/2019/09/16/2699378/v-darzhavniya-kulturen-institut-dvoretsa-v-balchik-shte-se-provede-x-to-yubileyno-izdanie-na-mezhdunarodniya-art-forum-bezgranitsi.html", "text": "В Държавния културен институт - Културен център (ДКИ-КЦ) „Двореца“ в Балчик ще се проведе X-то юбилейно издание на международния арт форум „БезГраници“. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондентът на  Радио „Фокус” – Варна . Арт форумът „БезГраници“ е един от водещите български етно и уърлдмюзик събития. Създаден е като бутиков фестивал, поддържащ високо професионално и художествено ниво. Форумът е носител на европейската ценностна система и насърчава взаимното опознаване на различните култури, мирното и приятелско съвместно съществуване и обмен. Форумът се стреми освен към реализация на културно събитие от световен мащаб (като изпълнява роля на катализатор за културни сътрудничества), да бъде и инкубатор за развитието на арт индустрията и културния туризъм в България. От самото си създаване във форума са участвали над 700 участника от четири континента. „БезГраници“ е продукция на Стопанска Камара-Варна с партньорството на Двореца – Балчик и арт мрежа Скендерман. Провежда се от 2003 г. в перлата на българското северно Черноморие – „Двореца“ - Балчик. По време на „БезГраници X¨ от 20 до 22 септември се очакват 70 участника от Канада, Германия, Румъния, Латвия, Нидерландия, Финландия, САЩ, Швеция, Индия, Русия, Белгия, Франция, Унгария, Полша, Испания, Дания, Норвегия, Белгия, Великобритания, Северна Македония, Украйна, Австрия и България. Музикалният етно и уърлдмюзик фестивал в рамките на форума ще се проведе вход свободен на откритата сцена на плажа пред дворцовия комплекс в Балчик. В рамките на „БезГраници“ ще бъде представена изложба на фотографи, художници и скулптори на 19 септември. Очакват се творци от България, Испания, Русия, Украйна и Еквадор. 2019 г. е международна година на коренните езици на ООН. X-тото издание на ¨БезГраници¨ е със специален фокус към тази тема. В музикалната програма ще бъдат представени изпълнения на езика на народа на Саами (коренното население на Северна Европа), Идиш (езика на евреите ашкенази), Сибирски шамански наречия от Русия, Бенгалски език от Индия и Унгарски. От самото си създаване най-важното събитие в рамките на форума е конференцията за културна политика и арт мениджмънт. Тя ще се проведе от 19 до 22 септември. Очакват се директори на престижни фестивали, експерти по културна политика, арт менажери и журналисти от цял свят, включително шефовете на Национална Фолк Асоциация - Канада, Фестивал Уркулт – Швеция, Копенхаген Уърлд Мюзик Фестивал – Дания, Уърлд Мюзик награди – Русия, Локумфест – Северна Македония, Джаз а Виен – Австрия, Фолк асоциация – Германия, Етно Фест Солнок – Унгария, Фестивал саянски пръстен – Русия, Трансформ фестивал – Норвегия, Фолк Асоциация – Великобритания и много други. Традиционно темите на конференцията се предлагат и избират от участниците чрез електронен вот. Демократичният избор гарантира максимален общ интерес на всички участници. Между темите са „Сътрудничество между музикални агенти и фестивали“, „Източна и Западна Европа – защо е трудно сътрудничеството?“, „Гастроли извън страната – как да организираме турне в Балканския регион“, „Как да организираме турне в Източна Европа“ и др. Мястото на провеждане на форума не е случайно. В „Двореца “ - Балчик в архитектурен план се преплитат български, румънски, британски, готически и ориенталски елементи. В автентичните градини също се усеща влиянието на различни култури, стилове и вярвания. Този еклектичен стил се дължи на създателката на този земен рай - румънската кралица, която е вярвала в равенството между религиите и вярата, на единство на Бога и на човечеството. Мария Единбургска е внучка на Британската кралица Виктория, както и на руския Цар Освободител – Александър II. За нея се говори, че е последната романтична жена от викторианската епоха и първата от модерното време. \r\nЖулиета НИКОЛОВА", "date": "2019.09.16", "title": "В Държавния културен институт „Двореца“ в Балчик ще се проведе X-то юбилейно издание на международния арт форум „БезГраници“"}
{"url": "http://www.focus-news.net/news/2019/09/16/2699386/sport-beroe-pobedi-vitosha-s-10.html", "text": "Футбол: Отборът на Берое победи Витоша с 1:0 в последен мач от деветия кръг на  efbet Лигата  с  гол на Йосипович в 84-ата минута. След победата Берое заема седмото място във временното класиране с 15 точки, а Витоша са последни с три точки. В следващия кръг Берое гостува на Локомотив Пловдив, а Витоша гостува на Етър.", "date": "2019.09.16", "title": "Спорт: Берое победи Витоша с 1:0"}
{"url": "http://www.focus-news.net/news/2019/09/16/2699385/tihomir-totev-rdpbzn-varna-mashtabno-natsionalno-uchenie-za-likvidirane-na-posledstviyata-ot-tezhko-aviatsionno-proizshestvie-shte-se-provede-na-plazha-v-rayon-asparuhovo.html", "text": "Мащабно национално учение за ликвидиране на последствията от тежко авиационно произшествие ще се проведе през седмицата на плажа в район „Аспарухово“ във Варна. Това каза за  Радио „Фокус“ – Варна  комисар Тихомир Тотев, началник на Регионална дирекция „Пожарна безопасност и защита на населението“ (РДПБЗН) – Варна. Той добави, че подобни учения се провеждат за четвърта поредна година. Те са организирани от Главна дирекция „Гражданска въздухоплавателна администрация“ към Министерството на транспорта и ГД „Пожарна безопасност и защита на населението“. Комисар Тихомир Тотев добави, че целта на подобни мероприятия е подобряване координацията между силите и средствата на единната спасителна система за справяне с тежко авиационно произшествие. По думите му, за разлика от предишните обучения, различното в това което предстои е това, че се предвижда по-специален сценарий. „Тази година ще разиграем ситуация, при която част от разхерметезиралият се във въздуха самолет да падне във водата, а другата част да падне на сушата. По този начин ще стиковаме действията си с ГД „Аварийно спасителни дейности“ към Морска администрация“, добави началникът на варненската пожарна. Практическата част на учението ще бъде от 10.00 часа на 19-ти септември, за около 2 до 3 часа. Учението ще се разиграе на плажа в кв. „Аспарухово“, в близост до навигационната кула. \r\nДесислава ВАСИЛЕВА", "date": "2019.09.16", "title": "Тихомир Тотев: РДПБЗН – Варна: Мащабно национално учение за ликвидиране на последствията от тежко авиационно произшествие ще се проведе на плажа в район „Аспарухово“"}
{"url": "http://www.focus-news.net/news/2019/09/16/2699372/prezident-premier-ministri-i-polititsi-s-poslaniya-i-uchastie-v-otkrivaneto-na-uchebnata-godina-obzor.html", "text": "Започна новата учебна година. По данни на Министерството на образованието и науката тази година броят на първокласниците в страната е над 60 000, а общо учениците са над 700 000. Държавата издирва 25 000 ученици, които не са открити на адресите си, а 19 000 са намерени, но родителите им отказват да ги пуснат на училище.  \r\nУчилищната мрежа в страната за учебната 2019/2020 година включва 4 411 институции, от които 2 367 училища, 1844 детски градини, 170 центрове, 23 общежития и 7 обсерватории. Най-много училища отварят врати в областите София-град, Пловдив и Бургас. Българските политици не пропуснаха възможността да станат част от магията на първия учебен ден и активно взеха участие в него, като отправиха послания към ученици, учители и родител и откриха учебните години в различни училища в страната.  \r\nПрезидентът  Румен Радев  участва в откриването на учебната година в столичното 18-то СОУ „Уилям Гладстон“, където сподели вълнението от  първия училищен звънец с присъстващите учители, ученици и родители. Президентът пожела на всички ученици успех и заяви, че за резултатното развитие на българското образование училищата трябва да имат прогресивни учебни планове и програми, а също и модерна образователна инфраструктура, традиции и ерудиран и вдъхновен преподавателски състав. Радев подчерта и важността на подкрепата на родителите за ефикасното развитие на образователния процес. Участие в откриването на учебната година взе и вицепрезидентът  Илияна Йотова , която посети Първо основно училище „Васил Левски“ в град Костинброд. Пред присъстващите тя заяви, че за развитието на България и превръщането й в модерна и просперираща държава трябва да се разчита на образованите и напредничавите хора. Илияна Йотова настоя да се върне достойното място на учителя в обществото така, както повеляват българските традиции и призова да се зачитат и уважават учителите ежедневно, а не само с букет цветя на първия учебен ден. На учениците Илияна Йотова пожела да бъдат здрави, прилежни и упорити. Премиерът  Бойко Борисов  също не пропусна възможността да отправи послание към учениците по повод първия учебен ден. Това той направи чрез своя профил във „Фейсбук“, където се спря на важността на децата и учителите за развитието на България в правилна посока. В публикацията си в социалната мрежа премиерът отбеляза и, че е удоволствие да се полагат усилия в името на това училищата да станат по-приятни и модерни, защото това има своето положително отражение. Министърът на образованието Красимир Вълчев също се присъедини към празничния, изпълнен с емоции дух, на първия учебен ден. В Първа английска езикова гимназия Вълчев определи деня като ново начало, предизвикателство и изпитание и пожела на всички ученици да се чувстват щастливи в училище. Вълчев заяви, че може и в днешно време много фактори да ни разединяват като народ, но в желанието да дадем по-добро бъдеще на децата на България трябва да бъдем единни. Министърът на образованието поздрави и всички учители, като им пожела здраве и сили и обясни, че според него мисията им е повече от важна, защото тя е на подрастващите да се дадат най-добрите житейски възможности и да им се даде път, който да ги направи знаещи, можещи, мислещи и добри хора. Кметът на София  Йорданка Фандъкова  също уважи събитието. Тя пожела на учениците много здраве, успехи в учението и забавление в игрите. Фандъкова се обърна и към учителите, като изрази разбиране към трудната им задача да изградят младите като личности и им пожела успех. Кметът на София определи първия учебен ден като празник за българите, защото е начало на пътя към знанието, развитието, израстването и вдъхновението.  \r\nВ емоцията на празника се включи и лидерът на БСП  Корнелия Нинова . Председателят на левицата уважи тържеството по случай началото на учебната година на гимназията, която е завършила - НГДЕК „Свети Константин Кирил Философ“. Тя постави акцента върху необходимостта учителите да бъдат уважавани, тъй като тяхната кауза и професионализъм са тези, които изграждат подрастващите. Нинова беше категорична, че образованието и науката движат света напред и затова учителите не бива да бъдат изоставяни сами в трудната им задача да обучат младите. Лидерът на БСП посочи семейството и семейната среда като неразделна част от отглеждането на здраво и умно поколение и призова учениците да се образоват, за да могат да излязат като добре реализирани млади хора през утрешния ден.  \r\nПо случай първия учебен ден с послания и пожелания за успешна нова учебна година се включиха и кметове и областни управители от цялата страна. Всички те изразиха надежда за по-благотворна нова учебна година и пожелаха на ученици и студенти успешна реализация и попътен вятър, а на учителите търпение и добри резултати на възпитаниците им.  \r\nТеодора ПАВЛОВА", "date": "2019.09.16", "title": "Президент, премиер, министри и политици с послания и участие в откриването на учебната година (ОБЗОР)"}
{"url": "http://www.focus-news.net/news/2019/09/16/2699387/afp-amerikanski-voennosluzhesht-e-ubit-v-afganistan.html", "text": "Американски военнослужещ е убит в Афганистан, заяви американската мисия на НАТО, цитирана от  AFP . \r\n\"Американски военнослужещ бе убит днес в Афганистан\", се казва в кратко изявление на мисията на НАТО „Решителна подкрепа“. \r\nПоследният смъртен случай увеличи броя на американските военни, убити в Афганистан тази година, най-малко до 17, на фона на опитите на САЩ да намерят изход от най-дългата война в историята си. \r\nНАТО не предостави никаква допълнителна информация относно обстоятелствата на смъртоносния инцидент. \r\nПреди около седмица президентът Доналд Тръмп рязко прекрати разговорите с талибаните, които бяха насочени към намиране на път за американско изтегляне от Афганистан след 18 години въоръжен конфликт. \r\n \r\n \r\n \r\n \r\n \r\n  Юлиян Марков", "date": "2019.09.16", "title": "AFP: Американски военнослужещ е убит в Афганистан"}
{"url": "http://www.focus-news.net/news/2019/09/16/2699388/moskovskiy-komsomolets-republika-krim-mozhe-da-poluchi-novo-ime-tavrida.html", "text": "Република Крим може да получи ново име Таврида, пише руският вестник  “Московский комсомолец“ .  \r\nЗаместник-председателят на Министерския съвет на Крим, постоянен представител на републиката при президента на Руската федерация Георги Мурадов, сподели мнението си за името на полуострова. По време на международен руско-гръцки симпозиум за развитието на отношенията между Крим и Гърция представителят на кримските власти заяви, че той не изключва въвеждането на официалното ниво на второто име на тази република в рамките на Русия - Таврида. \r\n„Нека са две - две имена за един руски полуостров-регион. Така че в нашата Руска Федерация това би бил не само Крим, а Крим – Таврида“. \r\nВъпросът кое име най-добре отговаря на прочутия черноморски полуостров се повдига повече от веднъж през последните пет години. Най-новите събития, свързани с този топонимичен епос, се състояха на 16 септември. \r\n„Струва ми се, че инициативата на кримските гърци да се използва историческото допълнение към името на нашата република, което би звучало като Република Крим - Таврида, което се прилага към Тавридците от много, много векове“, казва Мурадов. Освен това той се позова на практиката за използване на двойни имена в региони, които вече съществуват в Русия: Република Саха (Якутия), Северна Осетия-Алания. Във всеки от тези случаи името съдържа историческа част. \r\nСпоред Мурадов подобно предложение, получено от регионалната национално-културна автономия на кримските гърци „Таврида“, означава, че „те гледат в историческата дълбочина“. Заместник-председателят на Министерския съвет на Крим предложи да се обсъди идеята в Държавния съвет на републиката и други власти, ако жителите на полуострова подкрепят подобна инициатива. \r\nСпоред историческите източници името Крим е станало широко разпространено едва след 13 век. Според историците полуостровът е наречен така в чест на град Кирим - резиденция на наместника на Златната Орда, след като монголите превземат Северното Черноморие. Но името Таврида е много по-древно и се отнася до периода, когато гърците овладяват полуострова.  \r\n \r\n  Юлиян Марков", "date": "2019.09.16", "title": "„Московский Комсомолец“: Република Крим може да получи ново име Таврида"}
{"url": "http://www.focus-news.net/news/2019/09/16/2699384/hasan-rouhani-protsesat-ot-astana-mozhe-da-bade-model-za-reshavane-na-yemenskata-kriza.html", "text": "Мирният процес от Астана може да бъде модел за помирение в Йемен, заяви иранският президент Хасан Роухани, цитиран от  РИА Новости . \r\n\"Основният начин за решаване на този проблем (в Йемен – бел. ред.) е чрез политическия и дипломатически път. Може би това, което наблюдаваме в рамките на процеса от Астана, може да бъде модел за Йемен. Страните от региона могат да се опитат да възстановят мира и стабилността в Йемен. Когато сигурността се върне в Йемен тогава петролът в региона може да бъде безопасно произвеждан, \"каза Роухани на пресконференцията след разговорите с президентите на Русия и Турция в Анкара. \r\nИранският президент Хасан Роухани, в отговор на въпрос за атака с дронове върху петролни съоръжения в Саудитска Арабия, заяви, че хората от Йемен имат право на самозащита. \r\n\"По отношение на втория въпрос, атаката с дронове, тук започна разговор за това как това ще се отрази на пазара на петрол. Бих искал да обърна внимание на проблемите на сигурността. Всеки ден Йемен е бомбардиран и невинно население загива в тази страна. Следователно хората от Йемен бяха принудени да  отговорят \"на притока на оръжие, който ежедневно влиза в Саудитска Арабия и се използва срещу тях (Йемен), те бяха принудени да отговорят. Това, което хората от Йемен правят, е да се защитят. И да се предпазят от нападение\",  \r\nЙеменските бунтовници хути, срещу които се бори арабската коалиция, ръководена от Саудитска Арабия, заявиха, че именно те са нападнали с помощта на дронове. Американският държавен секретар Майк Помпео заяви, че няма доказателства, че нападението е дошло от Йемен, и обвини Иран в това. Техеран отрича твърденията. \r\nВоенно-политическият конфликт в Йемен между правителството и хутите продължава от 2014 г. От март 2015 г. военната коалиция на арабските страни, ръководена от Саудитска Арабия, воюва на страната на правителството. \r\n \r\n  Юлиян Марков", "date": "2019.09.16", "title": "Хасан Роухани: Процесът от Астана може да бъде модел за решаване на йеменската криза"}
{"url": "http://www.focus-news.net/news/2019/09/16/2699390/sport-frantsiya-pobedi-balgariya-s-30-na-evropeyskoto-parvenstvo-po-voleybol.html", "text": "Волейбол: България допусна първа загуба по време на участието си в Европейското първенство по волейбол за мъже в мача срещу домакините от Франция  с 0:3 – 19:25, 21:25, 14:25. Така съвсем очаквано \"петлите\" оглавиха група А, а волейболистите на Силвано Пранди трябва да се подготвят  за срещата във вторник вечер  с другия тим без загуба в групата - Италия. Най-резултатен за победителите с 18 точки беше Линеел, а от българите Цветан Соколов отбеляза десет точки.", "date": "2019.09.16", "title": "Спорт: Франция победи България с 3:0 на Европейското първенство по волейбол"}
{"url": "http://www.focus-news.net/news/2019/09/16/2699380/645-uchenitsi-chuha-parviya-uchilishten-zvanets-v-su-svsv-kiril-i-metodiy-v-simitli.html", "text": "645 ученици чуха първия училищен звънец в СУ „Св.св. Кирил и Методий“ в Симитли. Това съобщиха от пресцентъра на  Общината . За първи път в класните стаи влизат 54 първокласника, разделени в три класа с класни ръководители Теменужка Цветанова, Татяна Николова и Мария Шалдева. Голям празник бе стартът на новата учебна година. Училищният довр се оживи от събраните деца, учители и родители, за да  поставят новото начало. С помощта на своите учители, талантите на училището, както и децата от танцов ансамбъл „Веселие“ направиха цветна програма.„Тази година шестнадесетият ден на септември ни събра в училищния двор, за да поставим началото на новата учебна година. Наоколо греят като слънца усмивките на нашите ученици, които нямат търпение да влязат в класните си стаи, а те ще ги посрещнат обновени, модерни и уютни. Обещаната и очаквана промяна е вече факт. По-голямата част от училищния двор е вече обновена, което нямаше да бъде възможно без абсолютната подкрепа на общинското ръководство в лицето на нашия всеотдаен кмет – г-н Апостол Апостолов, на когото искам да благодаря от мое име, от името на колегията, от щастливите деца и възторжените им родители. И наред с вълнението от първия учебен ден, всички ние си представяме многообразието от дейности и прояви и иновативни учебни часове в кабинетите на открито. Щастливи сме да споделим всички свои празници и с г-н Стефан Апостолов. Отзовавайки се на нашите покани всеки път, той внася оптимизъм, доказвайки активната си съпричастност към нашето училище. И днес с гордост мога да кажа, че училището се предава като иновативно в очите на авторитетните институции с променения дворен интериор, с възможностите за развитие, изява на талантите на училището, както и с прекрасния ни екип. \r\nМили ученици, колеги и родители, желая ви на първо място здраве, много щастливи моменти, успехи и сбъднати мечти! Честит първи учебен ден!“ \r\nС тези думи, директорът на СУ „Св.св. Кирил и Методий“ – Симитли, Таня Янкова приветства за празника всички присъстващи. \r\nДиректорите на училището и учителите посрещнаха всички свои ученици и им пожелаха успех през новата учебна година. Много песни и танци направиха денят един от най- прекрасните за Община Симитли. По-големите посрещнаха най-малките обитатели на родното училище със специални приветствия и под звуците на първия училищен звънец трите класа първолаци в училището в Симитли за първи път влязоха в своите класни стаи. \r\nПразника на училището уважиха: кметът – Апостол Апостолов, председателят на Общински съвет Симитли – Владимир Христов, кметски наместници, както и народният представител – Стефан Апостолов.", "date": "2019.09.16", "title": "645 ученици чуха първия училищен звънец в СУ „Св.св. Кирил и Методий“ в Симитли"}
{"url": "http://www.focus-news.net/news/2019/09/16/2699383/9217-sa-uchenitsite-v-oblast-smolyan-parvoklasnitsite-sa-658.html", "text": "В област Смолян първият учебен звънец даде началото на учебните занимания за 9217 ученика, от които първокласниците са 658. В подготвителна група постъпиха 1274 деца. Това съобщиха от пресцентъра на  Областна администрация – Смолян . \r\n„Първият учебен ден се отбелязва тържествено в цялата страна и това е символ за нас българите, че стремежът към образование и към духовно извисяване винаги е бил важна житейска цел, и по настоящем е така“. С тези думи областният управител Недялко Славов приветства директора и колектива на II ОУ „Проф. д-р Асен Златаров“, родителите и всички гости, сред които Мария Семерджиева – началник на РУО-Смолян, Марин Захариев – заместник-кмет на община Смолян, отец Запрян Шиков, представители на местни и национални медии и др. \r\n„Днес започва най-важният етап от вашия живот – началото на интензивното обучение. Помнете, че в клас ще бъде не много лесно, но интересно, ще създадете приятелства, които ще останат за цял живот, винаги ще помните вашите учители, които ще ви предадат най-важните учебни и житейски уроци. Дерзайте, бъдете упорити, учете се, изграждайте своята собствена индивидуалност и самоличност.“, каза Славов на първокласниците. \r\nОбластният управител призова по-големите ученици да помагат на по-малките и да не престават да се стремят към непрекъснато обогатяване на знанията си. \r\n„Скъпи учители, осъзнаваме колко е трудна вашата мисия във днешни времена, когато информация залива отвсякъде нашите деца. Но аз съм убеден, че с вашия опит и усърдие, ще направите така, че децата да осмислят тази информация и да я сглобяват в един своеобразен пъзел. Знам, че ще ги научите на добродетели и ще им спомогнете да изградят силен характер.“, приветства учителите Славов, като им пожела много здраве, търпение и постиженията на учениците им да им носят удовлетворение. „Стоя твърдо зад вас, и като родител и като управленец, имам ви пълно доверие!“, подчерта той. \r\n„Скъпи родители, днешният ден е ден на гордост за всички нас, но и ден, в който поемаме нови отговорности. Нека не бягаме от тях, нека не се оправдаваме с умора, работа и други ангажименти, защото нашите деца са нашата най-голяма отговорност. Заедно с усилията на учителите, ние ще спомогнем да станат дисциплинирани, отговорни и мислещи хора.“, добави Славов. \r\n„Всички ние имаме и една друга важна мисия, а тя е да браним реномето на едно от най-старите училища в Средните Родопи! Училище, което е тръгнало от дома на Рада Рупецова, която заедно с учителката Рада Казалийска полагат основите на българското образование не само в Райково, но и в Родопите въобще. Училището, носещо името на великия български учен от световна величина проф.д-р Асен Златаров, е дало на региона много видни личности, а неговите възпитаници разнасят авторитета му из целия свят.“, каза областният управител и пожела на всички: „Нека не стихва жаждата за знания и нека уроците в клас носят взаимна радост и удовлетворение на учители и на ученици. Сигурен съм, че и през учебната 2019-2020 година всички ние ще направим необходимото, за да затвърдим добрите позиции на Смолянска област в сферата на образованието и това е моето най-значимо послание за днешния ден и за началото на новата учебна година! На добър час!“, каза още Недялко Славов.", "date": "2019.09.16", "title": "9217 са учениците в област Смолян, първокласниците са 658"}
{"url": "http://www.focus-news.net/news/2019/09/16/2699389/the-guardian-boris-dzhonsan-nyama-da-iska-udalzhavane-na-prehodniya-period-dori-pri-postigane-na-sdelka.html", "text": "Борис Джонсън няма да иска удължаване на преходния период от ЕС след декември 2020 г., ако получи сделка за Брекзит, като ще остави само 14 месеца, за да бъдат въведени договорености, за да се предотврати твърдата граница на остров Ирландия, пише британският вестник  The Guardian \r\nДокато Джонсън обядваше с Жан-Клод Юнкер, председател на Европейската комисия, говорител на премиера поля със студен душ идеята, че Великобритания може да е готова да приеме по-дълъг преходен период, за да помогне за намаляване на необходимостта от предпазен механизъм. \r\n„В случай, че успеем да осигурим сделка, нямаме намерение да удължаваме периода на преход след декември 2020 г.“, заяви говорителят на Джонсън. \r\nИдеята за по-дълъг преходен период бе повдигната от Стивън Баркли, министърът за Брекзит, който каза в неделя, че Великобритания може да остане в споразумението за преход до края на 2022 г. и потенциално да позволи на министрите да възстановят разпределението на властта в Северна Ирландия. \r\nБаркли каза: „Това важи в случай, че в края на преходния период, който е декември 2020 г. или една или две години по-късно по взаимно съгласие.“ \r\nВъпреки това, говорителят на премиера заяви твърдо, че Джонсън ще се придържа към сегашния план за преходен период до декември 2020 г., ако успее да постигне сделка в средата на октомври на срещата на върха на ЕС - само две седмици преди Великобритания да напусне блока . \r\nАко не бъде постигната сделка, Джонсън е упълномощен от нов закон да поиска тримесечно удължаване на членството на Великобритания в ЕС, но неговият говорител не коментира дали това ще се случи. \r\nДоминик Къмингс, старши съветник на премиера,  казва, че проучва начините на Джонсън да избегне този резултат и да продължи с Брекзит без споразумение на 31 октомври, вероятно свързан с поредната пророгация на парламента. \r\n„Премиерът каза, че си тръгваме на 31 октомври. Последното заседание на Европейския съвет преди този срок е на 17-ти и 18-ти… това е, което очакваме да бъде последната възможност за постигане на споразумение “, заяви говорителят на премиера. \r\nДжонсън все още изисква премахването на предпазният механизъм, който би могъл да задържа Великобритания за неопределено време в митнически съюз с ЕС, а ЕС все още настоява, че споразумението за оттегляне не може да бъде преразглеждано отново. \r\nПо време на обяда се разбра, че Джонсън е потърсил от Юнкер ангажимент за преговори между двете страни, без конкретни предложения за замяна предпазния механизъм, които все още не са внесени от Обединеното кралство. \r\nПреди срещата, външният министър Доминик Рааб изказа безкомпромисна позиция на Обединеното кралство, като настоява, че ЕС е получил достатъчно подробности за алтернативите на предпазния механизъм за ирландската граница и сега трябва да покаже „политическата воля“ да сключи сделка. \r\nТой заяви, че твърденията на ЕС, че остава в неведение относно спецификите на политиката за Брекзит във Великобритания, са „политическо позиране“. \r\nИзминаха 26 дни откакто Джонсън се срещна с Ангела Меркел в Берлин, където германският канцлер заяви, че премиерът има 30 дни, за да убеди ЕС, че има жизнеспособна алтернатива на предпазния механизъм. И все пак източници от ЕС настояват, че пратеникът на Джонсън Дейвид Фрост едва е започнал да споменава конкретни предложения. \r\n \r\n  Юлиян Марков", "date": "2019.09.16", "title": "The Guardian: Борис Джонсън няма да иска удължаване на преходния период  дори при постигане на сделка"}
{"url": "http://www.focus-news.net/news/2019/09/16/2699382/s-21-poveche-v-sravnenie-ot-minalata-godina-sa-parvoklasnitsite-v-oblast-montana.html", "text": "С 21 повече в сравнение от миналата година са първокласниците в област Монтана, съобщиха за  Радио „Фокус“ – Видин  от Регионалното управление на образованието. 12 659 са учениците в областта, но в сравнение с миналата година те са със 100 деца по-малко. 61 са училищата в областта.  \r\n28 екипа са направили над 1300 посещения за връщане на на учениците в класните стаи. 280 са върнатите ученици в класните стаи. 147 от върнатите в училище са под постоянно наблюдение, тъй като все още не посещават редовно часовете. Те се водят деца в риск. 378 деца  са заминали със семействата си в чужбина, 98  деца не са открити и за това е информирана полицията. \r\nУчениците от специалността хлебопроизводство на училище „Никола Вапцаров”  в Монтана и машинните техници от гимназия „Христо Ботев” в Лом и в Монтана се обучават по дуалната система.", "date": "2019.09.16", "title": "С 21 повече в сравнение от миналата година са първокласниците в област Монтана"}
