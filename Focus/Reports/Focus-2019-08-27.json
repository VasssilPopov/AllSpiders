{"url": "http://www.focus-news.net/news/2019/08/27/2693090/sport-tsarvena-zvezda-i-yang-boys-zavarshiha-naravno-11.html", "text": "Футбол: Отборите на Цървена звезда и Йънг Бойс завършиха наравно 1:1 в мач реванш от плейофния кръг за Шампионска лига. Така напред продължава Цървена звезда, след като и първият мач в Швейцария завърши наравно, но 2:2.  \r\nОлимпиакос победи като гост Краснодар с 2:1 и с общ резултат 6:1 продължава напред. \r\nРозенборг и Динамо Загреб завършиха наравно 1:1, но след победа на хърватския тим в първия мач с 2:0, Динамо продължава напред.", "date": "2019.08.27", "title": "Спорт: Цървена звезда и Йънг Бойс завършиха наравно 1:1"}
{"url": "http://www.focus-news.net/news/2019/08/27/2693013/plovdiv-raboti-se-intenzivno-po-remonta-na-ulitsi-i-obshtinski-patishta-v-asenovgrad.html", "text": "Работи се интензивно по ремонта на улици и общински пътища в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Възлаганията са по основни, текущи и аварийни ремонти, вече се работи на терен след проведени процедури за избор на изпълнители. „Работете качествено и приемайте хората, живеещи тук, като инспектори на качеството на работата ви, те ще реагират, ако има неглижиране на дейностите“, каза кметът д-р Емил Караиванов пред строителните екипи, извършващи основния ремонт на улица „Атанас Мишев“ в Асеновград. \r\nТежки проблеми с аварийни ситуации по обратните води и наводнявания на приземните етажи на къщите при обилни валежи тук бяха системни в предишните години. За целта по Инвестиционната програма на Общината за 2019 година за този обект бяха заделени да се инвестират 165 000 лв. Към момента на терена са изпълнени предвидените дейности по цялостната подмяна на водопровода и канализацията. Предстои поставяне на изцяло нов асфалт, тротоари и бордюри. \r\nВ активен етап е изпълнението на годишната инвестиционната програма на Общината и на още няколко обекта, увери се на място кметът д-р Караиванов.  Той обеща, че ще има още внезапни проверки и очаква активна реакция от страна на гражданите, ако те забележат нередности при изпълнение на строително-ремонтните дейности. Извършва се ремонт и подмяна на водопровод на ул. „Цар Иван Шишман”, баластриране  на улици в селата Златовръх и Нови извор, изкърпване на асфалтова настилка в кв. „Долни Воден”, изграждане на подпорна стена на кръстовището на ул. „Хр. Анастасов” и ул. „Прохлада” в кв. „Долни Воден”. \r\nВъзложените за изпълнение обекти, на които предстои да започнат строително-ремонтни работи, са: рехабилитация на част от пътен участък от четвъртокласна пътна мрежа селата Избеглии и Конуш, асфалтиване на ул. „Заводска” и ул. „Кокиче” в с. Тополово; благоустрояване на ул. „Първа” в с. Жълт Камък; благоустрояване на ул. „Слънчев бряг” и част от ул. „Шипка” първи етап в с. Мулдава, асфалтиране на ул. „Ягода” в с. Строево, преасфалтиране на ул. „Младост” в Нареченски бани; асфалтиране и подмяна на тротоарна настилка на ул. „Бако Динчо” в Асеновград, асфалтиране задблоково пространство на бл. „13” в кв. „Изток” и асфалтиране и отводняване пред бл. „12” в кв. „Баделема”. „Извън основните ремонти, имаме вече възложени текущи ремонти на улици и общински пътища за срок от 12 месеца в две обособени позиции за около 300 000 лева”, уточняват от Oбщина Асеновград.", "date": "2019.08.27", "title": "Пловдив: Работи се интензивно по ремонта на улици и общински пътища в Асеновград"}
{"url": "http://www.focus-news.net/news/2019/08/27/2693009/burgas-rezultatite-ot-arheologicheskite-prouchvaniya-na-obekt-kozareva-mogila-shte-badat-predstaveni-v-kableshkovo-na-30-avgust.html", "text": "Резултатите от археологическите проучвания на обект Козарева могила ще бъдат представени в Каблешково на 30 август. Това съобщиха от пресцентъра на  Община Поморие . Доц. Петя Георгиева и екипът ѝ от Софийски университет „Св. Климент Охридски“ Ви канят на представянето на резултатите от археологическите проучвания на обект Козарева могила. Освен любопитните артефакти, открити в рамките на последните 2 сезона, ще бъде подготвена и презентация от снимки. Представянето ще се проведе от 11.00 часа на 30 август 2019 г. (петък), в читалище „Атанас Манчев 1920“ – Каблешково. Обектът Козарева могила представлява селище и некропол, намиращ се край Каблешково и датиращ от началото на енеолита – V хилядолетие пр. Хр. Повечето пластове на обекта са от каменно-медната епоха. Разкопките на селищната могила са разкрили южните части на две големи, частично вкопани сгради от късно енеолитен период. До праисторическото селище е открит и некропол от ранния енеолит. В горната част на могилата се достига до един горял хоризонт, който бележи края на късния енеолит. Това е времето, когато в технологично отношение културата по тези земи е най-високата в света – първата най-ранна металургия, най-ранно обработените злато и метал. Счита се, че именно на това място е бил центърът на културата, затова ги наричат несъстоялата се цивилизация или първата европейска цивилизация.", "date": "2019.08.27", "title": "Бургас: Резултатите от археологическите проучвания на обект Козарева могила ще бъдат представени в Каблешково на 30 август"}
{"url": "http://www.focus-news.net/news/2019/08/27/2693010/pernik-vazstanoveno-e-dvizhenieto-v-dvete-lenti-pri-km-36-na-avtomagistrala-struma-v-posoka-kulata.html", "text": "Възстановено е движението в двете ленти при км 36 на автомагистрала „Струма“ в посока Кулата. Това съобщиха от пресцентъра на  Агенция „Пътна инфраструктура“ .", "date": "2019.08.27", "title": "Перник: Възстановено е движението в двете ленти при км 36 на автомагистрала „Струма“ в посока Кулата"}
{"url": "http://www.focus-news.net/news/2019/08/27/2693012/tass-dzhon-boltan-obsadi-v-kiev-zashtitata-na-ukrainskata-promishlenost-ot-kitay.html", "text": "Съветникът на президента на Съединените щати за национална сигурност Джон Болтън на среща със секретаря на Съвета за национална сигурност и отбрана на Украйна Александър Данилюк в Киев обсъди подкрепата за евроатлантическата интеграция на Украйна и начините за защита на индустрията на страната от „нечестното“ поведение на Китай, съобщи във вторник  пресслужбата на посолството на САЩ в Украйна, цитирана от  TACC . \r\n\"Посланик Болтън обсъди как САЩ могат да подкрепят усилията на Украйна за по-тясно интегриране в евроатлантическата общност, както и да защитят индустрията от нечестното икономическо поведение на Китай\", пише посолството в социалната мрежа „Туитър“. \r\nБолтън пристигна в Киев на официално посещение във вторник и изрази надежда за продуктивни срещи с украинските служители. \r\nThe Wall Street Journal от 23 август, позовавайки се на източници в администрацията на Съединените щати, заяви, че Болтън се стреми да попречи на китайската компания Skyrizon Aircraft да закупи единствения украински производител на двигатели на самолети – „Мотор Сич“ Според нея служители на Съвета за национална сигурност на Белия дом и американското посолство в Украйна работят по среща между Болтън и ръководителя на „Мотор Сич“ в Киев. \r\n \r\n  Юлиян Марков", "date": "2019.08.27", "title": "ТАСС: Джон Болтън обсъди в Киев защитата на украинската промишленост от Китай"}
{"url": "http://www.focus-news.net/news/2019/08/27/2693016/blagoevgrad-obshtinata-kandidatstva-po-proekt-za-postavyane-na-mobilni-tsentrove-za-otpadatsi.html", "text": "Общината подаде проектно предложение по ОП „Региони в растеж“ за поставяне на мобилни центрове за отпадъци.Това съобщиха от  Община Благоевград  Предвижда се да бъдат закупени  модерни и атрактивни съоръжения за разделно събиране. С оглед мобилността на съдовете, те ще могат да бъдат позиционирани на различни места на територията на общината. По този начин ще бъде осигурена възможност за предаване на отпадъци от домакинствата, които могат да се рециклират и използват повторно. В рамките на предложението са предвидени и  мерки за популяризиране на ползите от разделното събиране на отпадъци от опаковки.Подаденият проект е с наименование „Изпълнение на демонстрационен проект за разделно събиране на отпадъци от домакинствата на територията на гр. Благоевград“, а стойността е 390 844,35 лв., изцяло безвъзмездна финансова помощ от ОПОС 2014-2020 г. Индикативният срок за изпълнение е 14 месеца.Предложението е по Процедура № BG16M1OP002-2.009 „Изпълнение на демонстрационни проекти в областта на управлението на отпадъците“ по Оперативна програма „Околна среда 2014-2020 г.“,", "date": "2019.08.27", "title": "Благоевград: Общината кандидатства по проект за поставяне на мобилни центрове за отпадъци"}
{"url": "http://www.focus-news.net/news/2019/08/27/2693017/sport-gabriela-dimitrova-otpadna-na-osminafinalite-na-ep-po-boks-za-zheni.html", "text": "Бокс: Българката Габриела Димитрова отпадна на осминафиналите на Европейското първенство по бокс за жени в Мадрид.  Поставената под номер 3 в схемата в категория до 51 килограма Димитрова загуби от европейската шампионка от 2009 Тетяна Коб  от Украйна с 0:5 съдийски гласа. Коб е и вицешампионка от Евро 2016 в София и бронзова медалистка от Световното първенство в Бриджтаун 2010.", "date": "2019.08.27", "title": "Спорт: Габриела Димитрова отпадна на осминафиналите на ЕП по бокс за жени"}
{"url": "http://www.focus-news.net/news/2019/08/27/2693018/kyustendil-ukrepvane-na-svlachishte-se-izvarshva-po-patya-bobov-dol-malo-selo.html", "text": "27 август 2019 | 16:55 Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Без ограничения се осъществява движението на моторни превозни средства до 12 тона по автомагистрала „Струма”, посока София. Движението на моторни превозни средства до 12 тона от пътен възел „Дупница Север“ до пътен възел „Бобошево“ на автомагистралата в посока Кулата е ограничено и се осъществява по обходен маршрут по път E-79. Движението на моторни превозни средства над 12 тона се осъществява по обходен маршрут по път Е-79. Отклонява се от автомагистралата от пътен възел „Долна Диканя“ до пътен възел „Бобошево“. Срокът е до 30 август.  В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 август. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.08.27", "title": "Кюстендил: Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/08/27/2693014/blagoevgrad-mazh-e-osaden-na-probatsiya-za-srok-ot-dve-godini-za-zakana-za-ubiystvo-i-prichinyavane-na-sredna-telesna-povreda-v-s-strumeshnitsa.html", "text": "Мъж е осъден на пробация за срок от две години за закана за убийство и причиняване на средна телесна повреда в с. Струмешница, съобщиха от  Апелативна прокуратура - София . Съдът е одобрил споразумение, сключено между Районна прокуратура – Петрич и защитата на Х.С., обвинен за извършени от него престъпления по чл. 129, ал. 2, вр. ал. 1 от НК и по чл. 144, ал. 3 от НК.  \r\nОколо 20:30 ч. на 03.08.2018 г., в с. Струмешница, община Петрич, на улица при изхода на селото, подсъдимият С. се заканил с убийство на две лица, седящи в лек автомобил. Мъжът ги залял с течност с виковете: „Цяла година чакам този момент. Боклуци. Сега ще ви избия“. Освен това С. нанесъл удари с юмруци на трето лице в колата, с което му причинил средна телесна повреда – фрактура на лявата ръка.  \r\nПодсъдимият се е признал за виновен и се е съгласил да му бъде наложено наказание „Пробация“, включващо задължителни мерки за контрол и въздействие което ще изпълнява през следващите две години.  \r\nОпределението на съда има последиците на влязла в сила присъда.", "date": "2019.08.27", "title": "Благоевград: Мъж е осъден на пробация за срок от две години за закана за убийство и причиняване на средна телесна повреда в с. Струмешница"}
{"url": "http://www.focus-news.net/news/2019/08/27/2693019/razgrad-ot-28-avgust-se-spira-dvizhenieto-po-uchastak-ot-pat-ii-49-prez-selo-kamenovo-za-remont-na-otsechkata-razgrad-kubrat.html", "text": "От 28 август се спира движението по участък от т път II-49 през село Каменово, съобщиха от  Агенция \"Пътна инфраструктура\" . \r\nОт 28 август, се ограничава движението по път II-49 през с. Каменово за ремонт на отсечката от пътя Разград - Кубрат. Обходният маршрут е от кръстовище на път II-49 при км 50+221 по път III-4902 през с. Побит камък, до кръстовището с общински път RAZ3003 за с. Брестовене – с. Брестовене – с. Медовене - кръстовището на път II-49 с път II-23 в гр. Кубрат и обратно. Очаква се временната организация да продължи до 10 октомври. В село Каменово предстои извършването на изкопни работи по цялата ширина на пътното платно, подмяна на старите бордюри, асфалтови работи, нови ограничителни системи, знаци и маркировка, което налага спиране на трафика. \r\nВ момента със средства от бюджета на АПИ се ремонтират 9 км от път II-49, в участъка между селата Топчии и Каменово. Отсечката е основна пътна връзка за жителите от община Кубрат с областния център Разград. Инвестицията е за над 7,3 млн. лв. и средствата са от бюджета на АПИ. \r\nПредвидените дейности включват ремонт на настилката, отводнителни дейности, нова маркировка, ограничителни системи и знаци. От пътноподдържащото дружество е изискано да работи максимално мобилизирано, за да може ремонтните дейности да завършат в строителния сезон.  \r\nПрез м. г. със средства от ОП „Региони в растеж“ бяха рехабилитирани общо 31 км от път II-49 Търговище - Разград - Кубрат - Тутракан. Второкласният път е основна транспортна връзка за областите Търговище, Разград и Силистра. Инвестирани са над 20 млн. лв. Основно ремонтирани са участъците Търговище - Разград и Кубрат и Тутракан.", "date": "2019.08.27", "title": "Разград: От 28 август се спира движението по участък от път II-49 през село Каменово за ремонт на отсечката Разград - Кубрат"}
{"url": "http://www.focus-news.net/news/2019/08/27/2693021/prodalzhava-vazstanovyavaneto-na-stefan-danilov.html", "text": "Процесът по възстановяването на пациента протича по предварителен план. Това съобщиха от болница  Софиямед . Стефан Данаилов е изправен и прави самостоятелни крачки. В края на седмицата, след преценка на състоянието му, се обсъжда вариант да продължи процесът на рехабилитация в УМБАЛ \"Софиямед\". На този етап Стефан Данаилов е в добро психическо и физическо състояние и е мотивиран да продължи рехабилитацията си.", "date": "2019.08.27", "title": "Продължава възстановяването на Стефан Данилов"}
{"url": "http://www.focus-news.net/news/2019/08/27/2693022/anita-taralanska-sayuz-na-invalidite-pernik-blizo-2-hilyadi-dushi-se-ochakva-da-posetyat-13-tiya-mnogozhanrov-republikanski-festival-na-horata-s-uvrezhdaniya-v-pernik.html", "text": "Близо 2 хиляди души се очаква да посетят 13-тия Многожанров републикански фестивал на хората с увреждания в Перник. Това каза за предаването „Перничани-потомците на Кракра“ на Радио \"Фокус\" председателят на Съюза на инвалидите в Перник Анита Тараланска. Тя уточни, че още преди няколко години в квартал „Църква“ е направена сцена, специално по този повод. „Участие ще има от всички краища на България, с изключение на Видин , защото от там няма представител“, обясни тя. Фестивалът започва от 10:00 на 31-ви август тази година, изявите ще продължат до 21:00 часа същия ден и ще продължат на 1-ви септември от 09:30 часа. Закриването ще е около 18:00 часа.  Новото тази година е, че участниците ще имат възможност да готвят на живо и да демонстрират тайните на ястия характерни за района, който представят. \r\nФестивалът има конкурсен характер, уточни председателят на Съюза на инвалидите в Перник. \r\n„Многожанровия републикански фестивал на хората с увреждания дава възможност на всички да бъдат артисти“, каза още Анита Тараланска.  Перничани очакват и гости от Косово и от Северна Македония. Финансирането тази година е от Агенция за хора с увреждания, Община Перник, които се отзовават за четвърта поредна година. Анита Тараланска изрази благодарност за финансовата подкрепа и към Съюза на инвалидите в България. Тя обясни, че това са трите основни пера, от които фестивалът получава субсидия, благодарение на което го има. За пръв път тази година в него ще участват и Пенсионерски клубове, обясни тя.", "date": "2019.08.27", "title": "Анита Тараланска, Съюз на инвалидите - Перник: Близо 2 хиляди души се очаква да посетят 13-тия Многожанров републикански фестивал на хората с увреждания в Перник"}
{"url": "http://www.focus-news.net/news/2019/08/27/2692786/predstoyashti-sabitiya-v-stranata-za-27-avgust-agentsiya-fokus.html", "text": "*** \r\n   \r\nОт 11.00 часа в НХА ще се проведе Лекция на Евгения Атанасова „ДЕТЕТО-КРИСТО“. \r\n \r\n*** \r\n \r\nОт 12.00 часа в сградата на Столична община, зала 1, Столична община и „София – европейска столица на спорта“ ще дадат пресконференция във връзка с обявяване програмата за 2020 г. и приоритетите в бъдещата дейност на фондацията. Ще присъстват Йорданка Фандъкова – кмет на Столична община, Елен Герджиков – председател на Столичен общински съвет и председател на Фондация „София – европейска столица на спорта“, Анатоли Илиев – организационен секретар на „София – европейска столица на спорта“ и др. \r\n \r\n*** \r\n   \r\nОт 17.00 часа в галерия „Академия“ ще се състои откриване на изложбата „КУКЛЕН СВЯТ“. \r\n \r\n*** \r\n \r\nОт 13.30 часа 13 състав на Специализирания наказателен съд ще гледа дело срещу Огнян Р., производство по чл. 65 НПК - задържане под стража в досъдебното производство. \r\n \r\n*** \r\n \r\nГрад Банско ще бъде украсен с нови творби от илинденски мрамор. \r\n \r\n*** \r\n \r\nОт 9.00 часа в Културен център „Морско казино“ ще се проведе редовно заседание на Общински съвет – Бургас. \r\n \r\n*** \r\n \r\nОт 11.30 часа във фоайето на Магазия 1 в зоната за обществен достъп на Пристанище Бургас ще бъде даден кратък брифинг от министъра на транспорта Росен Желязков, капитан Живко Петров – директор на Изпълнителна агенция „Морска администрация“ и кмета на Бургас Димитър Николов. \r\n \r\n*** \r\n \r\nОт 18.00 до 20.00 часа в галерия „Пролет“ в Бургас ще бъде открита изложба – графика на Ясен Гюзелев  \r\n \r\n*** \r\n \r\nОт 18.30 часа в пространството „симБиотично“ на Атанасовското езеро ще се проведе „Базар на солта“  \r\n \r\n*** \r\n \r\nОт 10.00 часа във Втора аудитория на Медицински университет „Проф. д-р П. Стоянов“-Варна ще се проведе научната конференция „Културното наследство на Варна и Черноморския регион”, организирана от Съюза на учените – Варна съвместно с Община Варна. \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя  „Angry Birds – Филмът 2“.  \r\n \r\n*** \r\n \r\nОт 19.25 часа в парк „Младежки център“ държавният глава Румен Радев ще участва в тържественото отбелязване на 50 години от обявяването на Гълъбово за град. \r\n \r\n*** \r\n \r\nВ Регионална библиотека „Дора Габе“ ще бъде представена Изложба  „50 години Курортен комплекс „Албена”.  \r\n \r\n*** \r\n \r\nОт 11.30 часа в Малката зала на Община град Добрич ще се проведе брифинг. \r\n \r\n*** \r\n \r\nВ Музея на фотографията в Казанлък ще бъде открита Изложбата „Избрано” от Шестия Международен фото салон в Пловдив. \r\n \r\n*** \r\n \r\nОт 15.00 часа в зала ,,Плевен\" на областна администрация ще се проведе заседание на Областната епизоотична комисия. \r\n \r\n*** \r\n \r\nВ 10.30 часа в пресклуба на БТА ще се състои пресконференция на ПП \"Земеделски съюз  Александър Стамболийски\". Тема: Местни избори 2019. \r\n \r\n*** \r\n \r\nВ 18.30 часа в Драматичния  театър ще се състои официалното издигане на адв. Дани Каназирева за кмет на град Пловдив. \r\n \r\n*** \r\n   \r\nОт 11,00 ч. в зала 712 на Областна администрация Разград ще се проведе заседание на Постоянната областна епизоотична комисия.  \r\n   \r\n*** \r\n   \r\nОт 10.00 часа в сградата на Дом за стари хора ще се проведе обучение на персонала и настанените потребители на социални услуги на тема „Наводнение“. \r\n \r\n*** \r\n Смолян.  \r\nОт 14.00 часа в Областна администрация – Смолян ще се проведе заседание на Областната епизоотична комисия – Смолян във връзка с наложените мерки срещу разпространението на АЧС. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, РЗИ Стара Загора на гости на Детски отдел: Физическата активност и безопасност на движението. \r\n \r\n*** \r\n \r\nОт 10.00 часа в къща музей „Гео Милев“ ще се проведе Лято в къща музей „Гео Милев“: \r\n„Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“. \r\n \r\n*** \r\n   \r\nОт 10.00 часа, в зала 203 на общината ще има брифинг. \r\n   \r\n*** \r\n   \r\nОт 10.00 часа в зала 2 на Областна администрация Шумен ще се проведе заседание на Областната епизоотична комисия.", "date": "2019.08.27", "title": "Предстоящи събития в страната за 27 август (Агенция „Фокус“)"}
{"url": "http://www.focus-news.net/news/2019/08/27/2693023/nkiz-i-posolstvoto-na-kitayskata-narodna-republika-organizirat-obshta-initsiativa.html", "text": "Между „Национална компания индустриални зони“ (НКИЗ) и посолството на Китайската народна република стартира инициатива за сътрудничество в областта на индустриалните зони. Това стана ясно след работна среща между Антоанета Барес, изпълнителен директор на „НКИЗ“ ЕАД, и Уан Сюекун, съветник по икономическите въпроси към дипломатическата мисия. Това съобщиха от  НКИЗ .  \r\nДвамата се договориха да бъде използван опита на България и Китай в развитието на индустриални зони с цел оптимизиране на резултатите по привличане на чуждестранни инвестиции във всяка страна. В хода на разговора стана ясно, че към посолството се обръщат китайски компании, които имат интерес да развиват своя бизнес в България. Уан Сюекун поиска съдействие от Антоанета Барес, която от своя страна изрази готовност при запознаване с конкретните случаи да предложи подходящи локации за инвестиционните проекти на компаниите. \r\nИ двете страни ще положат съвместни усилия за намиране на подходящи области за сътрудничество. Потвърдено бе становището, че за успешното излизане на една компания на нови пазари, ключов момент е да започне от по-малък проект, който да развие във времето. \r\nАнтоанета Барес отправи покана към Уан Сюекун да посети най-мащабния проект, който развива „НКИЗ“ ЕАД – Икономическа зона „София-Божурище“.", "date": "2019.08.27", "title": "НКИЗ и посолството на Китайската народна република организират обща инициатива"}
{"url": "http://www.focus-news.net/news/2019/08/27/2693020/zam-ministar-nikolay-nankov-api-nikoga-ne-e-otkazvala-dostap-do-informatsiya-po-proverkata-koyato-poiskaha-ot-bsp.html", "text": "АПИ никога не е отказвала достъп до информация по отношения на проверката, която от БСП искаха да се инициира. Това заяви на пресконференция зам.-министърът на регионалното развитие Николай Нанков, предаде репортер на  Агенция “Фокус” . “В рамките на цял месец, от 30 май до 27 юни, им се предостави възможност да се запознаят с купищата, тоновете документация по отношение на 46 републикански пътища, на които им се извършва проверка”, коментира Нанков. По думите му това е първата спекулация по темата. Зам.-министърът на регионалното развитие е категоричен, че никога не са отказвали достъп до информация по темата. “Срокът изтече, колегите от БСП да заявят желание отново и ще дойдат да четат”, добави още Нанков. Зам.-министърът използва стихове на Славейков, отговаряйки на Георги Свиленски: “Георги бре чети, Георги не чете, Георги работи, Георги пак не ще. Георги да дойде да чете и да открие пропуските”. \r\nВиолета СИМЕОНОВА", "date": "2019.08.27", "title": "Зам.-министър Николай Нанков: АПИ никога не е отказвала достъп до информация по проверката, която поискаха от БСП"}
{"url": "http://www.focus-news.net/news/2019/08/27/2692788/fotoizlozhbata-mongoliya-shte-bade-pokazana-v-shumenskata-biblioteka.html", "text": "На 28 август, в 17.30 ч. Тихомир Тричков ще открие в Изложбена зала на Регионална библиотека „Стилиян Чилингиров” шестата си поред фотоизложба, с която представя в родния Шумен своите пътешествия и срещи по света. Това съобщиха от библиотеката в Шумен. Изложбата е посветена на Монголия и ще гостува в библиотеката до 18 септември. Тихомир Тричков е роден в Шумен, но от години живее и работи в САЩ. Завършва курс по фотография в Калифорнийския университет, член е на Националното географско дружество на САЩ и вече има своите признания в областта на голямата си страст – фотографията. Снимка, направена в училище в Момбаса, Кения, му осигурява място на финала в ежегодния фотоконкурс на списание „Смитсониън”. Негова фотография от Перу е избрана за един от фаворитите на туристическия National Geographic. Предходните фотоизложби, с които авторът гостува в родния си град, бяха посветени на Кения, Перу, Непал, Еквадор, Исландия и Рила, Куба и Индия.", "date": "2019.08.27", "title": "Фотоизложбата „Монголия“ ще бъде показана в шуменската библиотека"}
{"url": "http://www.focus-news.net/news/2019/08/27/2692792/s-detski-plener-po-risuvane-zapochna-kulturnata-sedmitsa-posvetena-na-praznika-na-grad-kilifarevo.html", "text": "С детски пленер по рисуване започна културната седмица, посветена на празника на град Килифарево. Това съобщи за Радио „Фокус“ – Велико Търново кметът на населеното място Димитър Събев. Проявата бе открита днес и продължава до сряда. Заниманията включват рисунка с пастели, изработване на сувенири и стикери с логото на Килифарево, предвидено е и прерисуване на моста над река Белица, чиито основен ремонт приключва. Записаните за участие деца са 37, но градоначалникът поясни, че практиката показва, че те винаги са повече в края. Това е така, защото организаторите не връщат никой, който има желание да твори. Всеки, който се включи, ще получи награда. Закриването ще е в следобедните часове в сряда. Тогава ще бъде подредена и кулинарна изложба с ястия, приготвени от родителите на децата, които участват в пленера. „В четвъртък вечерта ще има представление на детското ни театрално студио, което е към Младежки дом – Велико Търново, което ще е в читалището. В петък ще проведем фолклорна хоротека на в центъра на Килифарево, ще имаме гости от Търново и се надяваме на голям интерес към тази проява“, допълни кметът. Кулминацията на празника ще е на 31-ви август /събота/, когато ще се проведе и традиционният конкурс „Усукано по килифарски“, за който до момента има записани над 55 състава от 12 области на страната. \r\nЛуиза ТРАНЧЕВА", "date": "2019.08.27", "title": "С детски пленер по рисуване започна културната седмица, посветена на празника на град Килифарево"}
{"url": "http://www.focus-news.net/news/2019/08/27/2692789/reuters-yaponiya-otricha-da-e-dala-tvarde-mnogo-v-targovskite-pregovori-sas-sasht.html", "text": "Говорител на правителството на Япония отрече страната да е направила “твърде много“ отстъпки в търговските разговори със САЩ, съобщава  Reuters . \r\nТой добави, че двете страни са сключили „ценнно“ споразумение. \r\nСъединените щати и Япония се договориха за основните елементи на търговска сделка, която президентът на САЩ Доналд Тръмп и премиерът Шиндзо Абе заявиха, че се надяват да подпишат в Ню Йорк следващия месец. \r\nСпоразумението, ако бъде финализирано, ще реши търговския спор между Токио и Вашингтон, но някои японски коментатори казват, че Япония е дала твърде много. \r\nНа пресконференция в Токио главният секретар на кабинета Йошихиде Суга беше попитан дали САЩ са отказали от заплахата си да наложат допълнителни мита за японските автомобили. \r\n\"Преговорите продължават, така че ще се въздържам от коментари\", каза Суга пред репортери. \r\n„Но вярвам, че това няма да е така“, добави той. \r\nПо време на срещата от високо равнище на Г-7 във Франция, търговският представител на САЩ Робърт Лайтхайзър заяви, че сделката, която обхваща селското стопанство, промишлените мита и дигиталната търговия, ще отвори японските пазари за стоки от САЩ и ще доведе до значително намаляване на други мита. \r\n \r\n Превод и редакция:  Теодор Пенев", "date": "2019.08.27", "title": "Reuters: Япония отрича да е „дала твърде много“ в търговските преговори със САЩ"}
{"url": "http://www.focus-news.net/news/2019/08/27/2692790/tass-turtsiya-izprashta-bronirani-mashini-do-granitsata-sas-siriya.html", "text": "Турското командване прехвърли колона от бронирани машини до сирийската граница в района на Турско-американския координационен център за съвместни операции, предава  TACC , като се позовава на информация на  CNN Turk . \r\nНа по-рано съвместният оперативен център на Турция и САЩ започна да функционира официално. Конвоят се състоеше от танкове, бронирани превозни средства и камиони с боеприпаси. \r\nЗа прехвърляне на сухопътни войски не се съобщава, но турското командване през последните месеци непрекъснато увеличава присъствието на войски на границата със Сирия. \r\nНа 7 август делегация на американските военни проведе серия от разговори с Анкара и беше решено да се открие център за съвместни операции в Северна Сирия. Тези споразумения бяха постигнати докато Турция се подготвяше за нова задгранична операция източно от Ефрат. Понастоящем тази зона се контролира от кюрдските „Отряди за народна самоотбрана“ (ОНС). Те са подкрепени от САЩ, но са обявени за терористична органзиация в Турция, като Анкара твърди, че те застрашават сигурността й. \r\nСпоред договора, по границата ще се установи и зона за сигурност, от която членовете на ОНС трябва да се изтеглят. \r\nЦелта на новия център е да координира усилията между военните на Турция и САЩ за изпълнение на плана за създаване на буферна зона в Северна Сирия. Чрез нея сирийските бежанци ще могат да се върнат по домовете си, а зоната за сигурност ще се превърне в защитен пояс за турската граница.  \r\n \r\n Превод и редакция:  Теодор Пенев", "date": "2019.08.27", "title": "ТАСС: Турция изпраща бронирани машини до границата със Сирия"}
{"url": "http://www.focus-news.net/news/2019/08/27/2692791/tass-tramp-zayavi-che-prisastvieto-na-rusiya-na-sledvashtata-sreshta-na-g-7-shte-e-polezno.html", "text": "Президентът на САЩ Доналд Тръмп смята, че руско присъствие на следващата среща от високо равнище на Г-7 ще бъде \"полезно\", предава агенция  ТАСС \r\nTой заяви това преди да се срещне с германския канцлер Ангела Меркел на тазгодишната среща на формата в Биариц. \r\nСпоред Тръмп, който ще е домакин на следващата среща, тя \"вероятно ще се проведе в Маями\". На въпрос дали Русия ще бъде поканена, той отговори „че би било полезно“, но добави, че не всички лидери са съгласни с това. \r\nПо-рано председателя на Европейския съвет Доналд Туск категорично се противопостави на това Москва да присъства на срещите на Г-7, като заяви, че причината тя да няма представители в Биариц е кризата в Украйна, която все още не е решена, според него. \r\n \r\n Превод и редакция:  Теодор Пенев", "date": "2019.08.27", "title": "ТАСС: Тръмп заяви, че присъствието на Русия на следващата среща на Г-7 ще е „полезно“"}
{"url": "http://www.focus-news.net/news/2019/08/27/2692793/17-svobodni-mesta-za-uchiteli-sa-obyaveni-na-trudovata-borsa-v-dupnitsa.html", "text": "17 свободни места за учители са обявени на трудовата борса в Дупница. Това съобщиха за Радио „Фокус” – Кюстендил от Дирекция „Бюро по труда” – Дупница. Търсят се преподаватели по български език и литература, и по английски език, както и учител в начален етап на образование за училището в село Самораново. За учебните заведения в Бобов дол се търсят най-много преподаватели. Обявени са свободни работни честа за учители по английски език, музика и изобразително изкуство, електротехника,  химия, биология и информационни технологии, физическо възпитание и спорт, както и по история, география и философия. Търсят се преподаватели по математика и физика, руски език и български език и литература. Обявено е свободно място и за учител по професионална подготовка. Дирекцията предлага работа за трима възпитатели в училището в Радомир. \r\nВенцеслав ИЛЧЕВ", "date": "2019.08.27", "title": "17 свободни места за учители са обявени на трудовата борса в Дупница"}
{"url": "http://www.focus-news.net/news/2019/08/27/2692794/anadolu-agency-prodalzhavat-usiliyata-za-organizirane-na-savmestni-tursko-amerikanski-patruli-v-severna-siriya.html", "text": "Полагат се усилия за „започване на съвместни патрули с американски военни“ скоро „за създаване на зона за сигурност в Северна Сирия“, заяви министърът на националната отбрана на Турция Хулуси Акар в понеделник, цитиран от  Anadolu agency . \r\n\"Нашата работа продължава, за да започнем скоро съвместни патрули с американските военни части\", каза Акар по време на проверки на войски в източната провинция Ерзинджан, заедно с началниците на генералния щаб, на сухопътните, военновъздушните и военноморските сили. \r\nТурски и американски военни служители постигнаха споразумение на 7 август, зоната за сигурност в Северна Сирия ще служи като \"коридор за мир\" за разселените сирийци, които желаят да се върнат у дома и ще бъде създаден Съвместен оперативен център в Турция, който да координира създаването й. \r\nАкар заяви, че първият съвместен разузнавателен полет е извършен с американски хеликоптер в събота. \r\n„Продължават усилията за извършване на подобен полет с турски хеликоптер в следващите дни“, каза той и добави, че след това ще започнат съвместни патрули. \r\nАкар също заяви, че Турция няма да толерира никакво забавяне. \r\n„Темите, които сме планирали и договорили, трябва да се поддържат и реализират с определен темп“, добави той. \r\nВ телефонен разговор в сряда Акар и американският министър на отбраната Марк Еспър се съгласиха да стартират първата фаза на плана за зона за сигурност в Сирия от 21 август. \r\nАкар каза, че зоната за сигурност източно от река Ефрат в Сирия трябва да бъде създадена в рамките на принципите, заложени в календара, без забавяне, според турското Министерство на отбраната. \r\n \r\n  Юлиян Марков", "date": "2019.08.27", "title": "Anadolu Agency: Продължават усилията за организиране на съвместни турско-американски патрули в Северна Сирия"}
{"url": "http://www.focus-news.net/news/2019/08/27/2692796/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Възможният отговор на Брюксел на заканата на Борис Джонсън, че Великобритания няма да заплати дължимите 39 млрд. паунда на ЕС при Брекзит без споразумение, готовността на британското правителство да даде 10 млн. паунда за справянето с горските пожари в Амазония и убеждението на британския премиер, че страната му ще се справи бързо с последиците от Брекзит без споразумение са сред темите на британския печат \r\n*** \r\n \r\n ЕС няма да преговаря за търговска сделка с Обединеното кралство, ако Борис Джонсън откаже да плати сметката за напускането на съюза в размер на 39 милиарда британски лири, заявиха високопоставени служители, цитирани от лондонския вестник  Evening Standard \r\nБорис Джонсън заяви, че при Брекзит без сделка „39 милиарда паунда вече не са законно дължими “ на ЕС, припомня изданието. \r\nСлужители в Брюксел обаче заявиха, че Обединеното кралство трябва да спазва ангажиментите, поети по време на членството си в ЕС, и подчертаха, че „уреждането на сметки е от съществено значение за започване на нова връзка с правилен подход“. \r\nГи Верхофстат, координаторът на Брекзит на Европейския парламент, заяви: „Ако Великобритания не плати дължимото, ЕС няма да договаря търговска сделка. \r\nДжонсън каза в неделя, че ще има налични \"много значителни суми\" от 39-те милиарда британски лири, които да се изразходват за вътрешни приоритети, ако бъде извършен Брекзит без сделка. \r\nГоворителят на Европейската комисия Мина Андреева добави: „Всички ангажименти, поети от 28-те държави-членки, трябва да бъдат спазени и това е особено вярно при сценарий без сделка, при който се очаква Великобритания да продължи да спазва всички ангажименти, поети по време на членството в ЕС. \r\n„Вместо да навлизам сега в заплахи за съдебни действия, мисля, че е важно да се изясни, че уреждането на сметки е от съществено значение за започване на нова връзка, основаваща се на взаимно доверие. \r\n\"Бих казал също така, че доколкото разбирам, този въпрос засега не е повдигнат от страната на ЕС.\" \r\nМеждувременно правителството заяви, че лидерите на ЕС не трябва да очакват, че депутатите ще блокират Брекзит без сделка. \r\n\"Премиерът многократно е казвал ясно, че парламентаристите и политиците не могат да избират кои гласове да уважават\", заяви висш държавен служител. \r\n„Премиерът беше много ясен пред европейските лидери през последната седмица видя, че идеята, че Брекзит ще бъде спрян, е неправилна. \r\n„Напускаме на 31 октомври със или без сделка. \r\n\"Европейските лидери не трябва да слушат много грешни съобщения, които се появяват от някои парламентаристи, които смятат, че ще спрат Брекзит,\" заяви Джонсън. \r\n*** \r\n \r\n  Великобритания ще направи дарение в размер на 10 млн. паунда (12 млн. долара) за възстановяването и защитата на амазонските тропически гори след избухналите в региона пожари, пише британският вестник  The Independent . \r\nТова беше обявено от министър-председателя на Обединеното Кралство Борис Джонсън, по време на срещата от високо равнище на лидерите на страните от Г-7 в Биариц. \r\nЗаради това си обещание премиерът беше обвинен, че използва кризата за да подобри репутацията си. Според природозащитниците не е логично премиерът да се застъпва за борба с промените в климата, като в същото време намалява митата за гориво. \r\nОчакваше се на срещата във Джонсън да призове световните лидери да се обединят зад амбициозни нови цели за спиране и преодоляване на екологичната катастрофа и за справянето с климатичните промени.  \r\nПремиера постави акцент върху биоразнообразието в своето съобщение до лидерите от Г-7, според някои в опит да насърчи президента на САЩ Доналд Тръмп да обърне внимание на околната среда, без да се налага да се конфронтира с него заради отказа на президента да се бори с климатичните промени.  \r\nФинансирането от страна на Великобритания е предназначено да помогне за защитата на местообитанията и животинските и растителни видове в бразилската част на Амазония, където в рамките на няколко седмици избухнаха на 70 хил. пожара. \r\nДжонсън отказа да се присъедини към френския президент Еманюел Макрон и ирландския премиер Лео Варадкар, които заплашиха да саботират от търговските сделки с десния бразилски президент Жаир Болсонаро, който е обвиняван за това, че не прави достатъчно за да предотврати пожарите. \r\nДжонсън заяви, че бедствието не трябва да се използва като извинение за намеса в свободната търговия. Това предизвика коментари от страна на представители на лейбъристите, че се „сдушава“ с администрацията на Болсонаро. \r\n„В една седмица, в която всички гледахме ужасени, докато амазонската гора е в пламъци, не можем да избягаме от реалността на щетите, които нанасяме на природата“, заяви Джонсън, докато обявяваше подробностите около дарението. \r\n„Планетата е изправена пред две огромни заплахи, изменението на климата и загубата на биологично разнообразие. Това са две страни на една и съща монета - невъзможно е да се реши едното предизвикателство, без да се реши другото“. \r\n„Не можем да спрем промените в климата без да защитаваме природата и не можем да възстановим околната среда без да се борим промените в климата“, добави той. \r\nАктивистът на организацията „Приятели на Земята“ Аарон Кийли осъди думите на Джонсън. \r\n„Не се връзва правителството да се ангажира с глобалното биоразнообразие по света и да намалява митата за гориво у дома.“, заяви той. \r\n*** \r\n \r\n  Великобритания може „лесно да се справи“ с последствията от Брекзит без сделка, твърди министър-председателят на страната Борис Джонсън , пише британският вестник  The Guardian . \r\nПодобно развитие според него би било вина на „упоритостта“ на европейските лидери, според премиера, който заяви това по време на срещата от високо равнище между страните от Г-7 в Биариц.  \r\n\"Мисля, че можем да се справим с това. Това (Великобритания) е страхотна страна, можем лесно да се справим със сценария от Брекзит без сделка\", настоя Джонсън. \r\nТой дебютира на международната сцена като премиер със серия от двустранни срещи със световните лидери, включително президента на САЩ Доналд Тръмп, председателя на Европейския съвет Доналд Туск и индийския премиер Нарендра Моди. \r\nДжонсън каза, че подготовката за излизане от ЕС без сделка се засилва, но това ще помогне за постигането на споразумение. \r\nТой добави, че ако Великобритания все пак бъде принудена да напусне ЕС без сделка, заради „упоритостта“ на съюза, това ще осигури възможно най-гладкото протичане на този процес.  \r\nДжонсън заяви, че слуховете за риск от недостиг на храни и лекарства, които се появиха след като изтекоха правителствени документи, свързани с плановете за Брекзит без сделка, са преувеличени и това е „малко вероятно“.  \r\nПремиерът заяви, че в случай излизане от ЕС без сделка, Обединеното кралство няма да заплати по-голямата част от договорената от Тереза Мей неустойка към Брюксел в размер на 39 млрд. паунда (48 млрд. долара). \r\n„Ако излезем без споразумение, със сигурност е вярно, че вече няма да дължим 39-те млрд. паунда“, каза той,  \r\n„Ще има много значителни суми, с които страната ни ще разполага за нашите приоритети. Това не е заплаха. Това е прост факт от реалността.“, добави Джонсън.", "date": "2019.08.27", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/27/2692797/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Срещата на Г-7 във френския град Биариц и гледната точка на Русия, както и възможния отговор на американския тест на ракета с малък обсег са сред темите на руския печат \r\n*** \r\n \r\n Путин няма да приеме колективната безотговорност на Г-7, пише руският вестник  „Взгляд“  в материал, представен без редакторска намеса.  \r\nОсновният резултат от срещата на върха на Г-7 в Биариц е задълбочаващото се несъгласие между нейните участници, преди всичко САЩ и европейските страни, по почти всички ключови въпроси. Въпросът за колективните отношения на Седемте с Русия предизвика разцепление в клуба, докато САЩ и Европа почти си размениха ролите в сравнение с 2014 година. \r\nСрещата на лидерите на Западния свят беше замислена от организатора му Еманюел Макрон като собствен триумф, но въпреки всички усилия и аплодисментите за френския президент не се очакват от никъде. Срещата на върха в Биариц няма да се запомни дори като международната премиера на  Борис Джонсън - новият ръководител на британското правителство, въпреки че той вече беше привлякъл вниманието със собствените си маниери,но остана в сянката на Доналд Тръмп и домакина на срещата. \r\nЗа трета поредна среща акцентът беше естествено върху американския президент - който, както винаги, обича да казва на партньорите си от Г-7 каквото иска и какво смята за важно, а не какво биха искали да чуят от него. Този път САЩ се разминаха с Европа в почти всички отношения - и това се виждаше най-ясно в разговора за Русия. \r\nФактът, че завръщането на Русия в клуба, тоест възобновяването на Г-8, ще бъде една от основните теми на срещата на върха, беше ясно още преди да започне - не само заради думите на Тръмп, но и заради думите и делата на Макрон, който покани  три дни преди срещата на върха в околностите на същия Биариц и Владимир Путин. \r\nИ това въпреки факта, че Русия не иска никаква „осморка“ и има достатъчно разногласия между участниците в „седморката“ и без руската тема. \r\nВсъщност, каквото и седемте мъже и една жена да говориха в Биариц (а „седемте“ всъщност се състоят от осем участници, тъй като формата включва и Европейския съюз, чийто ръководител Доналд Туск участва в срещата на върха), те не можеха да се споразумеят за нищо. \r\nТърговската война? Европа е загрижена за американската политика на протекционизъм - но тук Тръмп няма намерение да се съобразява с европейците и постоянно намеква, че не се страхува да води война на два фронта и след търговската война с Китай е готов, ако е необходимо, да се включи в тарифна битка и с Европейския съюз. \r\nСитуацията в Сирия? Тръмп категорично каза, че ако европейците не си вземат членовете на „Ислямска държава“, заловени от американците, пристигнали от Германия, Франция и други страни, той ще ги пусне, за да се върнат в малките си европейски родини. \r\nИран? Натискът на американците доведе до факта, че европейците не знаят как да съчетаят желанието да поддържат добри връзки с персите (и просто да запазят правото си на независима външна политика) и нежеланието да попаднат под американски санкции. Тук Еманюел Макрон се опита да надхитри останалите и покани Мохамад Джавад Зариф, ръководителят на иранското външно министерство, в Биариц, но Тръмп не искаше да се среща с него, а след това американците напълно отрекоха съобщенията, че седемте  са инструктирали френския президент да започне преговори с Иран. Всъщност задачата за определяне на „най-ефективния начин за диалог с Иран“, дадена на Франция, трудно може да се нарече мандат за преговори. \r\nТръмп изобщо не харесва никакви посредници - дори Шиндзо Абе вече се е опитал да предложи услугите си на иранския фронт. И сега в Биариц „неблагодарният“ Тръмп не сподели притесненията му за последните тестове на севернокорейските ракети - те не са междуконтинентални. \r\nАко европейците направиха всичко възможно, за да накарат Тръмп да постигне съгласие по позициите на „колективния Запад“ по определени въпроси (защо иначе би била нужна Г-7, ако не за разработване на общи подходи или поне за стремеж към тях, в най-лошия случай, поне за намаляване на несъгласията ?), тогава американският президент, напротив, сякаш умишлено не се лишава удоволствието отново да се опита да принуди своите „партньори“ да се съгласят с американската позиция. Това най-ясно се проявява в историята на дискусията по въпроса за завръщането на Русия към Г-8. \r\nСлед цялата артилерийска подготовка, която Макрон и Тръмп проведоха по този въпрос, всеки въз основа на собствените си съображения, американският президент реши да отнеме руската тема от Макрон. И той каза, че би било по-добре с Русия, отколкото без нея, необходимо е да се възстанови форматът на Г-8 и наистина, „със сигурност е възможно“, той да покани Владимир Путин на следващата среща на върха в Съединените щати през май следващата година като гост (домакинът на срещата той сам избира гостите на форума). \r\nНа съботна вечеря в Биариц седем мъже и един дама разгорещено обсъдиха дали всички трябва да се срещнат с Путин. Разбира се, не може да се каже, че \"Путин им е съсипал вечерята\" (или дори \"Тръмп е съсипал вечерята на Путин\"), но западната преса използва термините \"ожесточен дебат\" и \"кавга\" доста лесно. \r\nСпоред The Guardian (в статията „Искането на Тръмп за връщането на Русия предизвиква кавга в Биариц“ , която се опира на дипломати, участващи в срещата на върха): \r\n„Тръмп настоя Владимир Путин да бъде поканен отново, пет години след като Русия беше изключена от тогавашната Г8 заради анексията на Крим. От останалите лидери на масата, само Джузепе Конте, напускащият министър-председател на Италия, предложи подкрепа на Тръмп, Шиндзо Абе от Япония остана неутрален. Останалите - Борис Джонсън от Обединеното кралство, Ангела Меркел от Германия, Джъстин Трюдо от Канада, Доналд Туск, председател на Съвета на ЕС, и френският президент Еманюел Макрон - категорично се противопоставиха на това предложение. \" \r\nИнтересна разстановка на силите: САЩ и Италия, от една страна, Великобритания, Германия, Франция и Канада, от друга, с неутралитета на Япония (наистина Абе няма нищо общо с НАТО). В същото време Франция открито играе двойна игра. \r\nКаква е същността на разногласието? Макрон, който сам лансира темата за завръщането на Русия (въпреки че и тук не беше първи, преди година, в навечерието на последната среща на върха, Тръмп повдигна темата), осъзнавайки, че Тръмп я е отнел от него, Макрон започна да уточнява, че преждевременното завръщане на Русия би било грешно . Тоест, първо „напредък в прилагането на споразуменията от Минск“, тоест решение на украинската криза, а след това завръщане към Г-8. \r\nТова се казва публично - но непублично по време на вечеря са дадени по-откровени аргументи. Това завръщане без условия би било катастрофа за Украйна, морална и геополитическа капитулация на Запада пред Русия и признаване на пълната победа на Путин. Или по думите на The Guardian: \r\n„Повечето други лидери настояха, че това е семейство, клуб, общност от либерални демокрации и по тази причина те казаха, че на президента Путин, който не отразява това, не трябва да се позволява да се върне.“ \r\nЯсно е, че думите на Тръмп за либералния клуб са смешни - той играе в реалната геополитика. Според The Guardian, „Това не е толкова важно нещо за Тръмп. Той не споделя тази гледна точка \": \r\n„Тръмп заяви, че по въпроси като Иран, Сирия и Северна Корея има смисъл Русия да бъде в залата. Следователно за него това наистина представлява фундаментална разлика. \" \r\nНещо повече, Тръмп, очевидно, беше първият, който повдигна руската тема по време на вечерята - „и изненада колегите си с жар по този въпрос“: \r\n„Тръмп настояваше за завръщането на Русия след срещата на върха на Г-7 в Квебек миналата година и изглежда е решен да поднови това искане, като го повдигна в дискусии относно политиката на Иран. \"Събота вечер ... В това отношение ... ситуацията стана най-малко напрегната,\" каза европейски дипломат. \" \r\nСлед като чу възражението на колегите си, Тръмп, изглежда, ги е информирал, че те все пак трябва да се примирят с факта, че Путин ще дойде: \r\n„Следващата година ще бъде ред на Тръмп да избира външни гости, тъй като е негов ред да бъде домакин на срещата на Г-7 на фона на кампанията за преизбиране. В неделя европейските дипломати се обзаложиха, че Путин ще бъде начело в списъка му с гости.\" \r\nТака пише The Guardian, а американският The Wall Street Journal цитира представител на администрацията на САЩ, който казва, че „Тръмп отказа и лидерите се съгласиха, че е рано да се върнем към формата на G8“, припомняйки, че „по-късно Тръмп каза не е взето никакво решение. \" \r\n \r\nРазбира се, колегите от Г-7 не могат да убедят Тръмп в нищо - не само защото руската тема е отлична възможност за него да играе на нервите им. И все пак - през 2014 г. САЩ в лицето на Обама силно притиснаха Европа да наложи санкции и да се присъедини към политиката на изолация и блокада на Русия. Берлин и Париж не искаха особено да се присъединят към американската кампания срещу \"регионалната сила\" в най-голяма степен - но атлантическата солидарност тогава имаше магически ефект върху тях. \r\n \r\nИ сега - или по-скоро, като започнем с пристигането на Тръмп в Белия дом - се оказва, че САЩ искат да се върнат към стария формат на взаимодействие между Запада и Русия. И Европа, на която по време на идването на Тръмп на власт също се наложи да пази ценностите на либералното западно общество не може „да го направи точно така, без да спазва редица идеологически важни процедури. Иначе какво се случва? САЩ наредиха да бъде наказана Русия - ние наказваме, заповядаха да ги върнем - връщаме ги. \r\nНикак не се получава, защото по този начин потвърждава отсъствието на реален суверенитет и независимост в международните отношения. Но Европа не е такава - разбирате ли, ние се борим със САЩ в Иран - ние сме независими, идеологически и принципни. И въпреки че трябва да възстановим отношенията с Русия, а и самите ние, на равнището на нашите страни, правим това и войната със санкции може да бъде отслабена, но това трябва да продължи по нашата европейска инициатива - а не в резултат на изнудването на Тръмп. \r\nВ същото време присъствието на Владимир Путин на срещата на високо равнище на Г-7 в Америка всъщност би било чудесен подарък за европейците - ще им е по-лесно да си обяснят с атлантическите центрове на сила в техните собствени държави, които се застъпват за продължаване на политиката на строго ограничаване на Русия: и какво, това не сме ние, това е онзи луд изолационист Тръмп, той му се обади, ние нямаме нищо общо. \r\nНо, уви, те няма да имат такава възможност - Тръмп е напълно възможно и ще покани Путин в САЩ през май догодина, само че руският президент няма да отиде там, за да се срещне със Седемте. Путин вече изрази единствения приемлив формат за отношенията с колективния Запад - ако искате, елате в Русия на срещата на върха през 2014 г., която отменихте. Само че този път тя ще се проведе не във формат „Г-8“, а като „седем“ плюс „един“.  \r\nДа бъде не домакин, а гост и дори един от тях и дори в Маями, Путин определено няма да се съгласи със западните лидери. Дори и преди това Доналд Тръмп да бъде на парада в чест на годишнината от Победата на Червения площад - защото ще има двустранни отношения и двустранна любезност, а не колективна безотговорност. \r\n*** \r\n \r\n  Президентът на САЩ Доналд Тръмп нарече съвместните военни учения на САЩ и Република Корея „абсолютно безполезна загуба на пари“, като подчерта, че не ги смята за необходими, пише руският вестник  Российская Газета . \r\nВъпреки неотдавнашните ракетни изпитания на Северна Корея, Пхенян и нейният лидер Ким Чен Ун все още са в добри отношения с американския президент. Той каза, че отношенията му с Ким все още са топли и е готов отново да се срещне с него. \r\nКоментирайки последните съвместни военни учения между САЩ и Южна Корея, Тръмп каза, че всъщност няма никаква полза от тях и като цяло всичко това е ненужно харчене на пари. \r\n„Вече казах това на всички мои хора. Казах ‘Не искам да се намесвам, защото смятам, че ако искате да ги правите (ученията), можете да ги правите, но не го смятам за необходимо.’ Смятам, че е тотална загуба на пари“, заяви Тръмп по време на срещата си с лидерите на страните от формата Г-7 в Биариц. \r\nТой добави, че военните учения „не са необходими“.  \r\nТръмп е правил подобни изявления неведнъж, като според него южнокорейците трябва да поемат разходите за провеждането на тези учения. Освен това, според настоящия президент на САЩ, Сеул трябва да плаща повече за американския военен контингент от 28 500 души на своята територия. Според него, Вашингтон защитава Южна Корея от възможна заплаха от страна на Северна Корея и затова Сеул, отдавна не бедна страна, трябва да плаща за това. \r\n*** \r\n \r\n  Реакция от Москва на теста за нова крилата ракета от страна на САЩ ще има, заяви прессекретарят на президента Владимир Путин Димитри Песков, пише електронното издание на вестник  Независимая Газета \r\n\"Няма съмнение, че такъв (отговор на тестoвете) ще има и ще бъдат взети всички мерки, за да се гарантира сигурността на страната ни\", заяви представителят на Кремъл. \r\nНа въпрос дали Министерството на отбраната е започнало да прилага президентския указ за подготовката на такъв отговор, Песков отговори, положително. \r\n\"Чухте инструкциите на президента, те бяха дадени.“ \r\nВ отговор на въпроса дали провеждането на различни военни учения в Русия през последните дни е свързано с подготовката на такъв отговор, Песков отбеляза, че маневрите „са обичайната работа на руската армия“.  \r\n\"Като цяло през последните години (имаше) доста висока активност, както във военното развитие, така и в поддържането на нашите войски в добро състояние\", подчерта говорителят на президента.", "date": "2019.08.27", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/08/27/2692795/kathimerini-gartsiya-premahva-kontrola-varhu-kapitalite.html", "text": "Гърция премахва изцяло контрола върху капиталите, заяви премиерът Кириакос Мицотакис в понеделник, цитиран от електронното издание на гръцкия вестник   Kathimerini . \r\nТози ход дава ясен сигнал за продължаващото завръщане на икономиката към стабилност след срива и три международни спасителни програми от 2010 година насам, коментира изданието. \r\n„От днес контролът върху капиталите е в минало време“, заяви Мицотакис пред депутатите в парламента. \r\nАтина наложи контрола върху капиталите през юни 2015 г., когато Гърция беше въвлечена в спор с кредиторите за това как да укрепи икономиката с натрупан колосален дълг, а банките отказваха да и предоставят заеми. \r\nПо това време Европейската централна банка реши да прекрати финансирането на гръцките банки, което доведе до три седмично спиране на банките и ограничение за теглене на банкомат от по 60 евро на ден. \r\nОттогава ограниченията постепенно се облекчават. Ограничението за теглене на пари в брой беше напълно отменено през октомври 2018 г. Но ограниченията за парични преводи в чужбина все още бяха валидни. \r\nВъзстановяването на свободното движение на капитали ще спомогне за засилване на доверието, привличане на инвестиции и ще отвори пътя за по-нататъшно повишаване на кредитните рейтинги на гръцката икономика. Гърция все още е класирана в инвестиционна категория от рейтинговите агенции. \r\n \r\n  Юлиян Марков", "date": "2019.08.27", "title": "Kathimerini: Гърция премахва контрола върху капиталите"}
{"url": "http://www.focus-news.net/news/2019/08/27/2692787/pregled-na-osnovnite-temi-v-svetovniya-pechat-agentsiya-fokus.html", "text": "Срещата на Г-7 и представянето на американския президент на нея, възможността за обявяването на мирния план за Близкия Изток преди изборите в Израел и несигурността в спазването на евентуално споразумение от страна на талибаните са сред темите на световния печат.  \r\n*** \r\n \r\n Президентът Тръмп се стреми да облекчи търговското напрежение с Китай и внесе по-примирителен тон в последния ден на срещата на върха на групата на седемте, където световните лидери настояват за деескалация на търговската война, пише американския вестник  The Wall Street Journal . \r\nТръмп също така заяви, че е съгласен на среща с иранския президент Хасан Роухани при определени обстоятелства, след като френският президент Еманюел Макрон заяви по време на съвместна пресконференция в понеделник, че се надява двамата лидери да разговарят през следващите седмици. \r\nВ изказването си пред репортерите Тръмп прозвуча по-оптимистично по отношение на търговските преговори с Китай, казвайки: \"Мисля, че те искат да сключат сделка\", и нарече китайския президент Си Дзинпин \"брилянтен човек\". Попитан по-рано в понеделник дали ще разгледа забавяне или отмяна на  планираните мита за Китай, той отговори: „Всичко е възможно.“ \r\nКато смекчи своята реторика, Тръмп също засея известно объркване. Той каза, че Китай се е свързал с американски служители предишната вечер и е предложил „да се върнем на масата“. Говорителят на китайското външно министерство Ген Шуан заяви, че „не е запознат“ с такова телефонно обаждане от страна на Китай към Съединените Щати \r\nГоворителят на американския търговски представител не отговори на въпросите кога се е провел разговора и с кого. \r\nПопитан по-късно през деня от кого са били обажданията, Тръмп каза: „Не искам да говоря за обажданията. Имали сме обаждания. Имахме разговори на най-високите нива. \" \r\nМинистърът на финансите Стивън Мнучин впоследствие се опита да прекрати дискусията. „Имаше дискусии, които вървяха напред-назад, нека оставим това“, каза той. „Снощи“, намеси се Тръмп. \r\nНовият оптимизъм от страна на Тръмп относно търговска сделка с Китай идва, след като напрежението се повиши през последните дни. В петък Пекин наложи нови мита върху стоки от САЩ, което накара президента да реагира, като увеличи митата за китайски стоки. Президентът също така призова американските компании, които правят бизнес с Китай, да проучат преместването, заповед, която той няма правомощието да издаде.  \r\nАмериканските акции се повишиха в понеделник на фона на оптимизма на инвеститорите за прекратяване на търговското напрежение между САЩ и Китай, след коментарите на Тръмп.  \r\nФренският президент Еманюел Макрон в съвместната си пресконференция с  Тръмп заяви, че срещата на върха на Г-7 в Биариц е създала условия за преговори между американските и иранските лидери, добавяйки, че среща между тях може да проправи път за нова ядрена сделка. \r\nФранция настоява САЩ да разрешат на западните държави да предоставят на Иран кредитна линия, подкрепена от иранския петрол, като мерки за изграждане на доверие за потенциални преговори. В понеделник Тръмп заяви, че е отворен за идеята. \r\n„Говорим за кредит на доверие“, каза Тръмп. \r\nВ последния ден на срещите на Г-7, Тръмп изглежда нетърпелив да се разбере със своите колеги лидери, включително германския канцлер Ангела Меркел, с когото той се е сблъсквал по много въпроси в миналото. \r\nТой я нарече „блестяща жена“ и каза, че призна, че Германия има желание за облекчаване на търговското напрежение. „Вероятно би искала да види всичко свършено“, каза той. Попитан дали ще посети Берлин, което не е направил след избирането си, той обеща да го направи скоро. \r\n„Имам и немска кръв“, каза Тръмп. \r\nАмериканските и френските служители също постигнаха напредък в постигането на споразумение за намаляване на напрежението, произтичащо от новия данък върху американските цифрови компании, планиран от Франция. По-рано това лято данъка предизвика гнева на  Тръмп, който обеща да отмъсти с мита за френското вино. \r\nФранция неведнъж е казвала, че ще оттегли своя национален данък, след като преговарящите в Организацията за икономическо сътрудничество и развитие се споразумеят как да пренапишат правилата за данъчно облагане на дигиталните компании. \r\nНо преговорите бяха бавни. Франция и други европейски държави искат система, която разпределя повече от печалбите на Силиконовата долина на техните територии за данъчно облагане. САЩ иска да избегне пакет от едностранни данъци и се противопоставя на мерки, насочени към американските технически гиганти. \r\nПрезидентът заяви, че на срещата на върха е видяно \"пълно единство\" по въпроси, включително сближаване с Иран.  \r\nНа срещата в понеделник лидерите на Г-7 се споразумяха за пакет от 20 милиона долара за подпомагане на страните от Амазонка в борбата с бушуващите пожари и дългосрочните усилия за възстановяване на дъждовни гори. \r\nМакрон по-късно в понеделник каза: „Не трябва да тълкуваме отсъствието на президента Тръмп като нещо друго освен това, че той провежда редица двустранни срещи.“ Но  Меркел, с която Тръмп се срещна малко след началото на сесията, присъства за това. Тръмп многократно казва пред репортери, че ще присъства на сесията за климата по-късно през деня. Не беше ясно какво има предвид. \r\nКитайските представители заявиха в понеделник, че са отворени за преговори и заявиха, че ескалирането на митата не е от полза за нито една от двете страни. Водещият търговски преговарящ на Пекин, вицепремиерът Лю Хе, каза на конференция, че Китай е „готов да разреши проблемите чрез преговори и сътрудничество по спокоен начин“. \r\n \r\n  Mирнoтo споразумение, известно като „сделката на века“, може да бъде договорено преди изборите в Израел на 17 септември, пише израелският вестник  The Jerusalem Post . \r\nТова заяви президентът на САЩ Доналд Тръмп, по време на срещата на лидерите от страните от формата Г-7 във Франция. \r\nТой каза, че вярва, че и израелците, и палестинците се интересуват от мирно споразумение и че палестинците ще са готови да преговарят, за да получат обратно американското финансиране, което беше прекратено. \r\nТръмп също заяви, че иска да види силен Иран и не търси промяна на режима в Техеран, като добави, че начинът, по който иранците са принудени да живеят, е неприемлив. \r\nГоворейки с репортери на срещата от високо равнище на лидерите на Г-7, президентът заяви, че не е изненадан, че Франция е поканила иранския министър на външните работи Мохамед Джавад Зариф за преговори в Биариц. \r\nТой обаче каза, че не е искал още да се среща със Зариф, като добави, че е твърде скоро за това. \r\nИранският външен министър изненадващо посети курортния град, домакин на срещата на лидерите от Г-7. Източник от Белия дом заяви, че поканата от страна на Франия към Зариф е била „изненадваща“, и няма изготвен план за среща между министъра и американски представители в близкото бъдеще. \r\nЗариф все пак разговаря с президента на Франция Еманюел Макрон и френския си колега по въпросите за деескалацията на напрежението между Вашингтон и Иран.  \r\n*** \r\n \r\n  Преговорите с представители на талибанското движение и САЩ са към края си, но това не означава, че военните действия в Афганистан ще бъдат преустановени, пише турският вестник  Yeni Safak . \r\nПредставители на двете страни преговарят в Катар от миналата година за постигането на споразумение, което ще доведе до изтеглянето на американските войски от Афганистан. Така ще бъде прекратена най-дългата война, в която Вашингтон някога е вземал участие, в замяна на гаранции от страна на талибаните, че няма да позволяват на чуждестранни групировки да оперират на територията на страната.  \r\nПредставителите на Белия дом настояваха талибанското движение да се съгласи и да прекрати военните действия срещу подкрепяното от САЩ правителство в Кабул, но официален представител на движението заяви, че това няма да се случи.  \r\n„Ще продължим борбата си с Афганистанското правителство и ще вземем властта със сила“, твърди афганистански командир, който пожела да остане анонимен.  \r\nПрезидентът на САЩ Доналд Тръмп е нетърпелив да изтегли силите на страната от Афганистан и да прекрати 18-годишната война, която започна след атентатите на 11 септември 2001 г. \r\nИма обаче страхове сред служителите на американското правителство и на правителството в Кабул, че подобно действие ще доведе до нова гражданска война, която може да върне талибаните на власт, които от  своя страна ще дадат убежище на групировки като „Ислямска държава“. \r\nДруг източник на радикалната организация заяви, че сделка ще бъде подписана съвсем скоро, според която американските войници ще престанат да атакуват талибанските сили, които от своя страна ще прекратят огъня срещу американските военнослужещи. \r\nСпоред споразумението САЩ ще оттеглят и подкрепата си за афганистанското правителство, твърди талибанският източник.  \r\nВашингтон също се опитва да убеди групировката да сподели властта с централното правителство и да обяви прекратяване на военните действия в страната. \r\n***", "date": "2019.08.27", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/27/2692798/pregled-na-mezhdunarodnite-novini-do-6-chasa-agentsiya-fokus.html", "text": "Гърция премахва изцяло контрола върху капиталите, заяви премиерът Кириакос Мицотакис в понеделник, цитиран от електронното издание на гръцкия вестник   Kathimerini . \r\nТози ход дава ясен сигнал за продължаващото завръщане на икономиката към стабилност след срива и три международни спасителни програми от 2010 година насам, коментира изданието. \r\n„От днес контролът върху капиталите е в минало време“, заяви Мицотакис пред депутатите в парламента. \r\nАтина наложи контрола върху капиталите през юни 2015 г., когато Гърция беше въвлечена в спор с кредиторите за това как да укрепи икономиката с натрупан колосален дълг, а банките отказваха да и предоставят заеми. \r\nПо това време Европейската централна банка реши да прекрати финансирането на гръцките банки, което доведе до три седмично спиране на банките и ограничение за теглене на банкомат от по 60 евро на ден. \r\nОттогава ограниченията постепенно се облекчават. Ограничението за теглене на пари в брой беше напълно отменено през октомври 2018 г. Но ограниченията за парични преводи в чужбина все още бяха валидни. \r\nВъзстановяването на свободното движение на капитали ще спомогне за засилване на доверието, привличане на инвестиции и ще отвори пътя за по-нататъшно повишаване на кредитните рейтинги на гръцката икономика. Гърция все още е класирана в инвестиционна категория от рейтинговите агенции. \r\n*** \r\n \r\n Вьоса Османи е първата жена, предложена от най-старата политическа партия в Косово, Демократическата лига на Косово (ДЛК), която се кандидатира за премиер на Косово на предстоящите предсрочни избори, които ще бъдат проведени на 6 октомври. Решението беше взето по време на заседание на Управителния комитет на ДЛК в понеделник, пише косовският вестник  Gazeta Express .  \r\nДемократичeската лига на Косово (ДЛК), която в предишния парламент беше в опозиция, потвърди в понеделник, че техният представител Вьоса Османи ще се кандидатира на следващите избори за премиер на страната. Председателят на ДЛК Иса Мустафа по време на пресконференция след заседанието на Управителния комитет потвърди, че Османи ще се кандидатира за премиер на Косово, докато настоящият кмет на Гилян Лутфи Хазири ще ръководи избирателната листа на тази партия. Османи е била член на парламента . \r\nОсмани в прессъобщение след номинацията на партията й, благодари на ДЛК за подкрепата и обеща да работи, за да изгони „настоящите корумпирани политици от властта“, цитира думите й изданието. ДЛК е една от най-големите и най-стари политически партии в Косово и нейният лидер Иса Мустафа беше премиер в предишното правителство. Османи е известна с критиките си към партиите на управляващата коалиция, водена от премиера Рамуш Харадинай за неправилно управление.  \r\n*** \r\n \r\n Френският президент Еманюел Макрон обяви в понеделник, че лидерите на Русия, Украйна, Германия и Франция ще проведат преговори през септември, насочени към прекратяване на конфликта в Източна Украйна, предава  AFP \r\n\"Смятаме, че съществуват условия за полезна среща на върха\", каза Макрон в края на срещата на върха на Г-7 във Франция, кaто приветства избора на нов президент в Украйна като възможност за прекратяване на петгодишната война. \r\nМакрон заяви, че разговорите ще се проведат през септември, но не посочи точна дата. \r\nМакрон вече се срещна с президента на Украйна Владимир Зеленски и покани руския Владимир Путин във Франция за преговори миналата седмица преди срещата на върха на Г-7 - от която Русия беше изключена след завземането на Крим, припомня агенцията. \r\nСлед разговорите си с Путин Макрон заяви, че има \"реална възможност\" за мир в Украйна след избирането на Зеленски. Самият Зеленски предложи да се срещне с Путин за разговори и през последните седмици разговаря с него по телефона. \r\n*** \r\n \r\n Четирима души са задържани заради предизвикване на пожар във Велес, предава  “Макфакс“ . \r\nОт полицията потвърдиха, че четирима души от Велес са били задържани в полицейското управление на града и се очаква да бъдат изправени пред разследващ съдия. \r\nВ изявление на полицията се казва, че става дума за пожар, причинен от небрежност. Според неофициална информация, докато са работели с флекс и вероятно в един момент за запалили огън от искра, като са се опитали  да го потушат, но той е започна бързо да се разпространява. Поради вятъра огънят засегна път край село Башино, след което започна да се приближава към езерото Младост. \r\n*** \r\n \r\n Повече от 140 души, главно мигранти, бяха арестувани на разсъмване в Атина в понеделник като част от голяма операция, съобщи полицията, цитирана от  AFP . \r\nДесетки офицери прочистиха четири свърталища, заети от няколко седмици, главно от бежанци и мигранти, в атинския квартал „Екзархия“. \r\nАтинските прокурори разрешиха операцията след жалби, подадени от собствениците на сградите, които са били завзети незаконно от мигрантите. \r\nПолицейски източник заяви, че са били арестувани 143 души, някои от тях без документи. Повечето са от Афганистан, Еритрея, Иран и Ирак. \r\nВ групата има 57 мъже и 51 жени, а останалите са деца, допълни източникът. \r\nНовото консервативно правителство на Кириакос Мицотакис обеща да въведе \"ред\" в стария и известен с престъпността си квартал, обещавайки редовни полицейски патрули. \r\n*** \r\n \r\n Лидерите на Г-7, които се срещнаха във Франция в понеделник, подкрепиха автономията на Хонконг, както е посочено в споразумението от 1984 г. между Великобритания и Китай и призоваха за спокойствие в засегнатия от протести град, предава  AFP . \r\n„Г-7 потвърждава съществуването и значението на китайско-британското споразумение за Хонконг от 1984 г. и призовава за избягване на насилието“, според съвместно изявление, издадено на френски език в края на срещата на върха на Г-7 в Биариц, Югозападна Франция. \r\nБританският премиер Борис Джонсън каза пред репортери, че лидерите на Великобритания, Канада, Франция, Германия, Италия, Япония и Съединените щати са изразили „дълбока загриженост“ относно ситуацията в Хонконг. \r\n\"Всички държави от Г-7 искат да подкрепят стабилен и проспериращ Хонконг и ние оставаме колективно ангажирани със схемата-две системи на една държава\", каза той. \r\nХонконг е разтърсван от повече от два месеца протести заради опит на подкрепеното от Пекин правителство да приеме законопроект за екстрадиция, който противниците му виждат като огромно отстъпление от автономията на Хонконг. \r\nОттогава протестите се превърнаха в призив за по-голяма демокрация и отговорност на полицията, като младежите са начело на демонстрациите, които понякога преминават в сблъсъци със силите за сигурност. \r\nВ понеделник полицията използва водни оръдия, за да отблъсне \"изключително жестоки\" демонстранти, след поредния уикенд на сблъсъци на продемократичните митинги. \r\nДвадесет и един офицери са ранени по време на сблъсъците, съобщи полицията в Хонконг, докато десетки протестиращи - включително 12-годишен - бяха арестувани за незаконно събиране, притежаване на оръжие и нападение на полицията. \r\n*** \r\n \r\n Съединените щати са близо до постигане на споразумение с Европейския съюз относно митата, но преговорите са трудни. Това заяви американският президент Доналд Тръмп в понеделник в Биариц на пресконференция след  срещата на върха на Г-7, цитира думите му  TACC . \r\n\"Между другото, ние (САЩ) сме много близо до споразумение с ЕС. Те не искат да се облагат автомобилите им\", каза Тръмп. \"Губим по 180 милиарда долара годишно заради ЕС. Това са много пари …\". В отговор  той даде да се разбере, че ще изгради равни отношения с Великобритания и ЕС след Брекзит, без да дава изрични предпочитания на Лондон или Брюксел. \r\n\"Споделих с Тереза Мей мислите си за подобна сделка. Вие (журналистите) може би сте наясно за какво говоря. Тя реши да действа по различен начин, по свой начин. И това не се получи много добре\", смята Тръмп. Той обясни, че е чакал шест години Джонсън да застане начело  на британското правителство. Президентът на САЩ посочи отличителните качества на новия британски премиер \"бърза съобразителност, силен характер, ентусиазъм и истинска любов към своята страна\". \r\nТръмп беше помолен да коментира идеята, че Вашингтон ще се стреми да сключи временно търговско споразумение с Лондон в ущърб на Великобритания. \"Не, аз обичам Великобритания, притежавам имоти във Великобритания\", заяви стопанинът на Белия дом. \"Нямам представа как вървят нещата с имотите ми в Обединеното кралство. И не ме интересува\", добави той. \r\n\"Искрено вярвам, че Борис Джонсън върши отлична работа със задълженията на министър-председателя.\" Вярвам, че е настъпил подходящият момент за Борис \", обобщи Тръмп. \r\n*** \r\n \r\n Иран се обърна към азиатските си партньори, за да търси облекчение от санкциите на САЩ, предава  AFP \r\nИранският външен министър Мохамад Джавад Зариф започна азиатската си обиколка в Пекин в понеделник, като представи 25-годишен план за укрепване на връзките на Иран с най-големия азиатски търговски партньор на фона на тежките американските санкции. \r\nАзиатската обиколка на Зариф, която включва също и посещения в Япония и Малайзия, започна веднага след изненадващо посещение на срещата на върха на Г-7 във Франция през уикенда. \r\nНа срещата на върха в Биариц  фокусът на събитията беше рязко изместен, когато Зариф пристигна по покана на френския президент Еманюел Макрон, за да обсъди дипломатическата безизходица по спорната ядрена програма на Техеран. \r\nВисшият дипломат на Иран не се срещна с президента на САЩ Доналд Тръмп, заявиха френски дипломати, но присъствието на двамата мъже на едно и също място поне предизвика надежди за деескалация на напрежението. \r\nЗариф беше ключов архитект на ядрената сделка за 2015 г., постигната между Иран, САЩ, европейските сили, Русия и Китай, припомня агенцията. \r\nВ Пекин Зариф се срещна с китайския външен министър Ван И и каза, че двамата са обсъдили 25-годишна пътна карта за засилване на икономическото сътрудничество между двете страни. \r\nКитай продължи да изкупува ирански суров петрол, въпреки санкциите, коментира AFP. \r\n\"Ние отхвърляме действия на намеса на други лица в делата на прогресивните страни, включително Иран и Китай\", каза китайският външен министър пред репортери след срещата със Зариф. \r\n\"Стоим заедно в справянето с тези намеси и ги отхвърляме като основна заплаха за международния мир и сигурност и приятелските отношения между държавите,\" завърши Ван И. \r\n*** \r\n \r\n Позицията на страните от групата на седемте най-развити страни Г-7 по редица регионални и международни кризи, включително ситуацията около Иран, Украйна, Либия и Хонконг, както и разногласията по отношение на търговията и данъците, бяха отразени в общото изявление след срещата на върха в Биариц от 24 до 26 август, предава  TACC . \r\n\"Лидерите на страните от Г-7 биха искали да подчертаят силно единство и положително отношение след резултатите от дебата. Срещата на върха, организирана от Франция в Биариц, успя успешно да проправи пътя за споразумение по много точки, посочени по-долу\", се казва в текста на документа. \r\n„Ние напълно споделяме две цели: да гарантираме, че Иран никога няма да получи ядрени  оръжия, и да насърчаваме мира и стабилността в региона“, гласи кратък параграф за иранската криза. \r\n„Франция и Германия ще организират среща на върха в нормандския формат през следващите седмици, за да постигнат конкретни резултати“, гласи параграфът за украинската криза. \r\nВ контекста на продължаващата военна конфронтация в Либия, лидерите на Г-7 подчертаха необходимостта от незабавно прекратяване на огъня и политическо разрешаване на кризата. \"Това е единственият начин за осигуряване на стабилност в северноафриканската страна\", подчертават те. \r\n\"Призоваваме за добре организирана международна конференция с представители на всички страни в конфликта, както и регионални участници за разрешаване на кризата. Ние подкрепяме работата на ООН и Африканския съюз при подготовката на такава конференция\", се казва в изявлението. \r\n„Групата на седемте се ангажира да постигне споразумение през 2020 г. за опростяване на регулаторните бариери и модернизиране на международната данъчна система в рамките на ОИСР“, подчертават участниците в срещата на Г-7. \r\nЛидерите на седемте страни, участващи в срещата на върха, която се проведе във френския Биариц от 24 до 26 август, декларираха своя ангажимент за \"отворена и справедлива търговия\", както и за стабилността на световната икономика. В тази връзка те се застъпиха за \"дълбока реформа на Световната търговска организация (СТО) с цел подобряване на защитата на интелектуалната собственост и разрешаването на спорове, по-бързо разрешаване на различията и премахване на нечестни търговски практики\". \r\nЛидерите на Г-7 също изразиха загриженост относно развитието на събитията в Хонконг. Те „потвърдиха съществуването и значението на китайско-британската декларация от 1984 г. относно Хонконг и призоваха за избягване на насилието“. \r\nТова споразумение потвърждава влизането на този град, който е бил част от британската колония, в състава на Китай от 1997 г., но той задължава китайските власти да поддържат висока степен на автономия на Хонконг. \r\nСпоред френския президент Еманюел Макрон той лично е съставил и изготвил окончателното изявление по време на целия форум, допълвайки го след всяка среща. Други участници в срещата се съгласиха с него, когато той им показа готовия текст. Окончателното комюнике заема само една страница, но според Макрон към него ще бъдат издадени няколко добавки, включително за екологичните проблеми и пожарите в Амазония. \r\nПреди началото на срещата на върха, основната интрига остана дали лидерите на Г-7 ще приемат окончателното изявление на фона на разногласията, които споделят някои от тях. Самият президент на Франция отбеляза, че се обмисля възможността за подписване на няколко декларации, за да се избегне „ конфронтацията“ и по този начин да се изготви един документ с по-общ характер.", "date": "2019.08.27", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/27/2692799/gd-granichna-politsiya-intenziven-e-trafikat-na-gkpp-kalotina-gkpp-dunav-most-vidin-i-gkpp-dunav-most-ruse.html", "text": "Интензивен е трафикът на ГКПП „Калотина“, ГКПП „Дунав мост – Видин“ и ГКПП „Дунав мост – Русе“. Това съобщиха от  Главна дирекция „Гранична полиция“ . Информацията за трафика е към 6.00 часа. Трафикът е интензивен на границата с Република Сърбия на ГКПП „Калотина“ на изход за леки автомобили и на границата с Румъния на ГКПП „Дунав мост – Видин“ и ГКПП „Дунав мост – Русе“ на изход за товарни автомобили. Нормален е трафикът на границата с Република Северна Македония на всички гранични контролно-пропускателни пунктове. На границата с Република Гърция трафикът е нормален на всички гранични контролно-пропускателни пунктове. Нормален е трафикът на границата с Република Турция на всички гранични контролно-пропускателни пунктове.", "date": "2019.08.27", "title": "ГД \"Гранична полиция\": Интензивен е трафикът на ГКПП „Калотина“, ГКПП „Дунав мост – Видин“ и ГКПП „Дунав мост – Русе“"}
{"url": "http://www.focus-news.net/news/2019/08/27/2692801/predstoyashti-sabitiya-v-stranata-za-27-avgust-agentsiya-fokus.html", "text": "*** \r\n   \r\nОт 11.00 часа в НХА ще се проведе Лекция на Евгения Атанасова „ДЕТЕТО-КРИСТО“. \r\n \r\n*** \r\n \r\nОт 12.00 часа в сградата на Столична община, зала 1, Столична община и „София – европейска столица на спорта“ ще дадат пресконференция във връзка с обявяване програмата за 2020 г. и приоритетите в бъдещата дейност на фондацията. Ще присъстват Йорданка Фандъкова – кмет на Столична община, Елен Герджиков – председател на Столичен общински съвет и председател на Фондация „София – европейска столица на спорта“, Анатоли Илиев – организационен секретар на „София – европейска столица на спорта“ и др. \r\n \r\n*** \r\n   \r\nОт 17.00 часа в галерия „Академия“ ще се състои откриване на изложбата „КУКЛЕН СВЯТ“. \r\n \r\n*** \r\n \r\nОт 13.30 часа 13 състав на Специализирания наказателен съд ще гледа дело срещу Огнян Р., производство по чл. 65 НПК - задържане под стража в досъдебното производство. \r\n \r\n*** \r\n \r\nГрад Банско ще бъде украсен с нови творби от илинденски мрамор. \r\n \r\n*** \r\n \r\nОт 9.00 часа в Културен център „Морско казино“ ще се проведе редовно заседание на Общински съвет – Бургас. \r\n \r\n*** \r\n \r\nОт 11.30 часа във фоайето на Магазия 1 в зоната за обществен достъп на Пристанище Бургас ще бъде даден кратък брифинг от министъра на транспорта Росен Желязков, капитан Живко Петров – директор на Изпълнителна агенция „Морска администрация“ и кмета на Бургас Димитър Николов. \r\n \r\n*** \r\n \r\nОт 18.00 до 20.00 часа в галерия „Пролет“ в Бургас ще бъде открита изложба – графика на Ясен Гюзелев  \r\n \r\n*** \r\n \r\nОт 18.30 часа в пространството „симБиотично“ на Атанасовското езеро ще се проведе „Базар на солта“  \r\n \r\n*** \r\n \r\nОт 10.00 часа във Втора аудитория на Медицински университет „Проф. д-р П. Стоянов“-Варна ще се проведе научната конференция „Културното наследство на Варна и Черноморския регион”, организирана от Съюза на учените – Варна съвместно с Община Варна. \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя  „Angry Birds – Филмът 2“.  \r\n \r\n*** \r\n \r\nОт 19.25 часа в парк „Младежки център“ държавният глава Румен Радев ще участва в тържественото отбелязване на 50 години от обявяването на Гълъбово за град. \r\n \r\n*** \r\n \r\nВ Регионална библиотека „Дора Габе“ ще бъде представена Изложба  „50 години Курортен комплекс „Албена”.  \r\n \r\n*** \r\n \r\nОт 11.30 часа в Малката зала на Община град Добрич ще се проведе брифинг. \r\n \r\n*** \r\n \r\nВ Музея на фотографията в Казанлък ще бъде открита Изложбата „Избрано” от Шестия Международен фото салон в Пловдив. \r\n \r\n*** \r\n \r\nОт 15.00 часа в зала ,,Плевен\" на областна администрация ще се проведе заседание на Областната епизоотична комисия. \r\n \r\n*** \r\n \r\nВ 10.30 часа в пресклуба на БТА ще се състои пресконференция на ПП \"Земеделски съюз  Александър Стамболийски\". Тема: Местни избори 2019. \r\n \r\n*** \r\n \r\nВ 18.30 часа в Драматичния  театър ще се състои официалното издигане на адв. Дани Каназирева за кмет на град Пловдив. \r\n \r\n*** \r\n   \r\nОт 11,00 ч. в зала 712 на Областна администрация Разград ще се проведе заседание на Постоянната областна епизоотична комисия.  \r\n   \r\n*** \r\n   \r\nОт 10.00 часа в сградата на Дом за стари хора ще се проведе обучение на персонала и настанените потребители на социални услуги на тема „Наводнение“. \r\n \r\n*** \r\n Смолян.  \r\nОт 14.00 часа в Областна администрация – Смолян ще се проведе заседание на Областната епизоотична комисия – Смолян във връзка с наложените мерки срещу разпространението на АЧС. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, РЗИ Стара Загора на гости на Детски отдел: Физическата активност и безопасност на движението. \r\n \r\n*** \r\n \r\nОт 10.00 часа в къща музей „Гео Милев“ ще се проведе Лято в къща музей „Гео Милев“: \r\n„Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“. \r\n \r\n*** \r\n   \r\nОт 10.00 часа, в зала 203 на общината ще има брифинг. \r\n   \r\n*** \r\n   \r\nОт 10.00 часа в зала 2 на Областна администрация Шумен ще се проведе заседание на Областната епизоотична комисия.", "date": "2019.08.27", "title": "Предстоящи събития в страната за 27 август (Агенция „Фокус“)"}
{"url": "http://www.focus-news.net/news/2019/08/27/2692800/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n Метеорологична обстановка: \r\nВ следобедните часове ще има временни увеличения на облачността. Ще продължи да духа слаб до умерен източен вятър. Максимални температури между 31° и 36°, в София около 31°. \r\nНад планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24°, на 2000 метра - около 17°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nДвижението в тунел \"Топли дол\" в посока Варна се осъществява в една лента поради ремонтни дейности на осветителните тела. Затворена е активната лента като движението се извършва в изпреварващата. Срок от 09:30 до 15:30 часа на 27.08.2019  г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nДвижението на МПС до 12 тона от пътен възел „Дупница Север“ до пътен възел „Бобошево“ от км 51+163 до км 73+330 на АМ „Струма“ в посока Кулата е ограничено и се осъществява по обходен маршрут по път E-79.  \r\nДвижението в посока София се осъществява без ограничения по автомагистрала „Струма“. \r\nДвижението на МПС над 12 тона се осъществява по обходен маршрут по път Е-79. Отклонява се от АМ „Струма“ от пътен възел „Долна Диканя“ до пътен възел „Бобошево“. \r\nСрокът на временните ограничения е до 30.08.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.08.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 5+034 до км 5+298 се осъществява с повишено внимание поради изграждане на пътна връзка в обхвата на път II-44, чрез временно ползване на части от пътното платно. Поставена е необходимата пътна сигнализация. Срок до 01.09.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до 30.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 02.09.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 02.09.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 02.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 16.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът III-606: Движението по път III-606 гр. Копривщица – гр. Стрелча се извършва в една лента от км 23+300 до км 32+800 поради частичен ремонт на асфалтовата настилка, чрез поетапно затваряне на лява и дясна ленти за движение. Движението се регулира с пътни знаци. Срок 28.08.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 30.08.2019 г.; \r\nПът ІІІ-3002: Движението по път III-3002 Българене – Божурлук от км 0+000 до км 20+000 е регулирано в една лента поради частични ремонтни дейности. Срок до 28.08.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-49: Движението по път II-49 Разград – Кубрат в участъка от край с. Топчии – до 2,7 км след край с. Каменово от км 54+965 до км 63+985 се осъществява с повишено внимание в една лента за движение на определени участъци поради ремонтни дейности на асфалтовата настилка. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 10.10.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности на асфалтовата настилка. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.27", "title": "Актуална пътна обстановка"}
{"url": "http://www.focus-news.net/news/2019/08/27/2692802/predstoyashti-mezhdunarodni-sabitiya-za-27-avgust-agentsiya-fokus.html", "text": "*** \r\n  Световен ден за почит на жертвите на тероризма \r\n \r\n*** \r\n  Владимир Путин ще се срещне с турския президент Реджеп Тайип Ердоган \r\n \r\n*** \r\n  Консултации на политическите партии с италианския президент за разрешаване на политическата криза в страната \r\n \r\n*** \r\n  Джереми Корбин ще проведе междупартийни разговори за спиране на Брекзит без сделка \r\n \r\n*** \r\n  Нов опит за скачване на „Союз МС-14“ с робота Фьодор на борда \r\n \r\n*** \r\n  Брекзит партията ще представи кандидати за бъдещи парламентарни избори \r\n \r\n*** \r\n  Съвместни военни учения на САЩ и някои латиноамерикански страни", "date": "2019.08.27", "title": "Предстоящи международни събития за 27 август  (Агенция \"Фокус\")"}
{"url": "http://www.focus-news.net/news/2019/08/27/2692805/ombudsmanat-maya-manolova-shte-se-sreshtne-s-protestirashti-sreshtu-zastroyavaneto-na-mestnostta-gereni-do-plazh-zlatna-ribka.html", "text": "От 12.00 часа в институцията на омбудсмана /гр. София, ул. Георг Вашингтон 22/ общественият защитник Мая Манолова ще се срещне с граждани, които я сезираха за съмнение за застрояване на защитени територии в местността „Герени“, гр. Созопол, в близост до плаж „Златна рибка“. Това съобщиха от  пресцентъра на омбудсмана . Става въпрос за продажба на имот, частна държавна собственост на Министерството на отбраната, с размер около 20 дка, който се намира на около 200 м от морето и пясъчните дюни. \r\nТе настояват тръжната процедура да бъде прекратена. \r\nНа срещата ще бъдат обсъдени и въпросите с презастрояването по българското Черноморие. Ще стартира и дискусия за рестарт на парк „Българско Черноморие“.  \r\nДискусията е отворена за всички с интерес по темата.", "date": "2019.08.27", "title": "Омбудсманът Мая Манолова ще се срещне с протестиращи срещу застрояването на местността „Герени“ до плаж „Златна рибка“"}
{"url": "http://www.focus-news.net/news/2019/08/27/2692803/nimh-dnes-shte-bade-slanchevo-i-goreshto.html", "text": "Днес отново ще бъде слънчево и горещо. Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) . В следобедните часове ще има временни увеличения на облачността. Ще продължи да духа слаб до умерен източен вятър. Максимални температури между 31° и 36°, в София - около 31°. Атмосферното налягане ще се задържи почти без промяна - малко по-високо от средното за месеца. \r\nНад Черноморието ще бъде слънчево. Ще духа до умерен североизточен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще бъде 2 - 3 бала. \r\nНад планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24°, на 2000 метра - около 17°.", "date": "2019.08.27", "title": "НИМХ: Днес ще бъде слънчево и горещо"}
{"url": "http://www.focus-news.net/news/2019/08/27/2692804/stara-zagora-prezidentat-rumen-radev-shte-uchastva-v-tarzhestvenoto-otbelyazvane-na-50-godini-ot-obyavyavaneto-na-galabovo-za-grad.html", "text": "Президентът Румен Радев ще участва в тържественото отбелязване на 50 години от обявяването на Гълъбово за град. Това съобщиха от  прессекретариата на държавния глава . В 19.25 часа в парк „Младежки център“ президентът Румен Радев ще отправи приветствие към жителите и гостите на Гълъбово.", "date": "2019.08.27", "title": "Стара Загора: Президентът Румен Радев ще участва в тържественото отбелязване на 50 години от обявяването на Гълъбово за град"}
{"url": "http://www.focus-news.net/news/2019/08/27/2692806/sport-grigor-dimitrov-preodolya-parviya-krag-na-us-open.html", "text": "Най-добрият български тенисист Григор Димитров преодоля успешно първия кръг на последния турнир от „Големия шлем“ за тази година – Откритото първенство на САЩ, след като победи италианеца Андреас Сепи с 3:1 сета за 2 часа и 45 минути игра. Сега той очаква следващия си съперник, който ще бъде излъчен в двубоя между Борна Чорич и квалификанта Евгени Донской. Това е подобрение на представянето на Димитров в Ню Йорк от миналата година, когато отпадна на старта срещу Стан Вавринка, а именно швейцарският трикратен шампион от “Шлема” нанесе поражения на Григор в предишните му два мача - на “Мастърс”-ите в Торонто и Синсинати.", "date": "2019.08.27", "title": "Спорт: Григор Димитров преодоля първия кръг на US Open"}
{"url": "http://www.focus-news.net/news/2019/08/27/2692810/sofiyska-voda-prekasvane-na-vodosnabdyavaneto-v-zhk-lyulin-poradi-avariya-na-strategicheski-vodoprovod.html", "text": "От 09:00 до 21:00 часа ще бъде прекъснато водоснабдяването към жк. „Люлин“ 1, жк. „Люлин“ 2, жк. „Люлин“ 3, жк. „Люлин“ 6, жк. „Люлин“ 7, жк. „Люлин“ 8, жк. „Люлин“ 9 и жк. „Люлин“ 10, съобщиха от пресцентъра на  „Софийска вода“ . \r\nЕкипи на „Софийска вода“ ще работят на място за отстраняването на авария на стратегически водопровод.  \r\nАктуална информация в реално време за всички текущи ремонтни и строителни дейности в София можете да намерите на информационния център на компанията - www.sofiyskavoda.bg/water_stops.aspx, както и на безплатен телефон 0800 1 21 21.  \r\nАварийните и лабораторни екипи на дружеството имат готовност за реакция при евентуални сигнали за влошено качество на водата, след възстановяване на водоподаването", "date": "2019.08.27", "title": "„Софийска вода“: Прекъсване на водоснабдяването в жк. „Люлин“ поради авария на стратегически водопровод"}
{"url": "http://www.focus-news.net/news/2019/08/27/2692807/sofiya-ot-930-ch-do-1530-ch-dvizhenieto-po-am-hemus-v-tunel-topli-dol-v-posoka-varna-shte-se-osashtestvyava-v-edna-lenta-poradi-remontni-deynosti.html", "text": "От 9:30 ч. до 15:30 ч. движението по АМ \"Хемус\" в тунел \"Топли дол\" в посока Варна ще се осъществява в една лента поради ремонтни дейности на осветителните тела в съоръжението. Това съобщиха от пресцентъра на  Агенция \"Пътна инфраструктура\" . Ще се ограничи активната лента, като движението ще се извършва в изпреварващата лента.", "date": "2019.08.27", "title": "София: От 9:30 ч. до 15:30 ч. движението по АМ \"Хемус\" в тунел \"Топли дол\" в посока Варна ще се осъществява в една лента поради ремонтни дейности"}
{"url": "http://www.focus-news.net/news/2019/08/27/2692809/tass-sayuz-ms-14-s-humanoidniya-robot-fyodor-na-borda-uspeshno-se-prikachi-kam-mezhdunarodnata-kosmicheska-stantsiya.html", "text": "Космическият кораб „Съюз МС-14“ с хуманоидния робот „Фьодор“ (Skybot F-850) на борда се прикачи във вторник в автоматичен режим към агрегатния отсек на служебния модул „Звезда“ на Международната космическа станция (МКС), съобщава кореспондент на  ТАСС  от подмосковския Център за управление на полетите (ЦУП). \r\nПрикачването се е състояло няколко минути по-рано от планираното време – в 06:08 часа, като преди това се е очаквало то да се случи в 06:12. \r\nПървия\tт опит бе планиран за 08:31 на 24 август, но не се състоя, защото „Съюз МС-14“ не успя да се прикачи към малки изследователски модул „Поиск“ (МИМ-2). \r\n \r\n Роботът „Фьодор“ \r\n \r\nЧовекоподобният робот „Фьодор“ е създаден от компанията „Андроидна техника“ и Фонда за перспективни изследвания по технически задания на Министерството на извънредните ситуации. Моделът, пристигнал на МКС, получава името Skybot F-850, където Ф обозначава принадлежността към семейството роботи „Фьодор“. \r\nОсновните задачи на Skybot F-850 за този полет включват предаване на телеметрията, определяне на параметри, свързани с безопасността на полета, включително претоварвания, провеждане на експерименти за тестване на действията на робота в режим на копиране, които са полезни за работа от външната страна на МКС, каза по-рано ръководителят на Роскосмос Дмитрий Рогозин. По принцип според него „Федор“ ще действа като изкуствен астронавт. \r\n \r\nПревод и редакция:", "date": "2019.08.27", "title": "ТАСС: „Съюз МС-14“ с хуманоидния робот „Фьодор“ на борда успешно се прикачи към Международната космическа станция"}
{"url": "http://www.focus-news.net/news/2019/08/27/2692811/v-stolichna-obshtina-shte-se-provede-preskonferentsiya-za-programata-i-prioritetite-na-fondatsiya-sofiya-evropeyska-stolitsa-na-sporta-prez-2020-godina.html", "text": "В Столична община ще се проведе пресконференция за програмата и приоритетите на Фондация „София – европейска столица на спорта“ през 2020 година. Това съобщиха от пресцентъра на  Столичен общински съвет . Събитието ще се състои от 12.00 часа в зала 1 на Столична община. Участие ще вземат кметът на София Йорданка Фандъкова, председателят на Столичен общински съвет и председател на Фондация „София – европейска столица на спорта“ Елен Герджиков и Анатоли Илиев – организационен секретар на „София – европейска столица на спорта“.", "date": "2019.08.27", "title": "В Столична община ще се проведе пресконференция за програмата и приоритетите на Фондация „София – европейска столица на спорта“ през 2020 година"}
{"url": "http://www.focus-news.net/news/2019/08/27/2692808/denyat-27-avgust-v-svetovnata-istoriya.html", "text": "В Париж през 1648 г. избухва бунт срещу кардинал Мазарини, в резултат на който кралското семейство бяга в Сен-Жермен. През 1798 г. френският генерал Умбер разбива английската армия в Ирландия и провъзгласява създаването на Ирландска република. Преди 150 години в Пенсилвания американският полковник Едуин Дрейк открива първия в света нефтен кладенец. В Русия се счита, че първият подобен кладенец датира от 1848 г. и се намира в Баку. 1896 г. - избухва Англо-Занзибарската война. Това е най-кратката война в историята – едва 45 минути. През 1908 г. е създаден белгийският футболен клуб “Андерлехт”. Пълното му име е „Роял Спортинг клуб д'Андерлехт\". През 1950 г. телевизия BBC осъществява първото в света предаване на живо през Ламанша. Двучасовата програма в чужбина се излъчва от Кале, северна Франция. През 1955 г. е издадена първата книга “Рекордите на Гинес”. 1977 г. - в експлоатация е пуснат първият блок на Чернобилската АЕЦ. 1991 г. - Молдова обявява независимостта си от СССР.  На 27 август е роден германският философ, създател на систематичната теория на диалектиката върху основата на обективния идеализъм - Георг Фридрих Вилхелм Хегел. На 27 август умира мениджъра на “Бийтълс” Браян Епщайн. \r\n \r\n \r\n2017 г.  \r\nЧилийският президент Мишел Бачелет изпраща на конгреса за гласуване закона за еднополовите бракове. Мерките включват легализирането на брака между лица от един и същи пол и правото за осиновяване на деца. \r\n \r\n \r\n2016 г. \r\nОпозиционната австралийска партия на труда побеждава управляващата партия \"Либерална партия\", като намалява местата и до две. \r\n \r\n \r\n2014 г. \r\nФренските власти повдигат обвинения за „престъпна небрежност“ срещу управляващия директор на Международния валутен фонд Кристин Лагард. \r\n \r\n \r\n2012 г. \r\nСерия от земетресения разтърсва Южна Калифорния, Аризона и мексиканския граничен регион. Земетресенията започват около 20ч. 16 м GMT с магнитуд 4 на 26 км северно от Ел Сентро, Калифорния в продължение над два часа. Най-мощният трус е с магнитуд 5,4 със същия епицентър. Такъв „сеизмичен рояк“ е наблюдаван през 1970 г. и 1930 г. \r\n \r\n2012 г.  \r\nПарламентът на Румъния приема решение за възвръщане пълномощията на президента Траян Бъсеску. \r\n \r\n2012 г.  \r\nСалафити взривяват мавзолеи на шейх Абдесалем ал Асмар в градовете Злитен, Мисрата и Триполи. \r\n \r\n \r\n2011 г. \r\nУраганът Айрин взема девет жертви в Северна Каролина. Пентагонът евакуира 2,5 млн човека, 300 000 от които само в Ню Йорк, като до края на август са отменени над 8 хиляди полета на пътнически самолети. \r\n \r\n \r\n2011 г. \r\nНа президентските избори в Сингапур само с 0,3 % преднина побеждава бившия вице премиер Тони Тан. \r\n \r\n \r\n2007 г. \r\nТаро Асо (председател на Либерално-демократическата партия в Япония) се оттегля от поста министър на външните работи на страната. \r\n \r\n \r\n2006 г. \r\nГордана Янкулоска е назначена за министър на вътрешните работи на Република Македония. \r\n \r\n \r\n2005 г. \r\n17 души загиват при пожар в жилищна сграда в Париж. 14 от жертвите са деца. Сред жертвите има 6-месечно бебе. 30 души са с тежки изгаряния. По време на трагедията в сградата има около 130 души. Опожарената сграда се намира в югоизточната част на Париж. Пожарът избухва малко след полунощ в шахта до стълбището и за няколко минути обхваща цялата постройка. В нея са настанявани предимно имигранти от африкански произход. Това е вторият подобен инцидент за последните 6 месеца във френската столица. През април при пожар в малък хотел загиват 24 души. И тогава жертвите са африкански имигранти. \r\n \r\n \r\n2003 г. \r\nПланетата Марс се приближава най-близо да Земята от 60 000 години насам. Тя е на разстояние от 55, 758,006 км от Земята. \r\n \r\n \r\n1999 г. \r\nРуският космонавт Сергей Авдеев поставя абсолютен световен рекорд, пребивавайки в космоса, на орбитална станция “Мир”, 742 дни. \r\nСергей Василиевич Авдеев е роден на 1 януари 1956 г., в Чапайевск, Самарска област. Завършва Московския инженерно-физически институт като инженер-физик. Официално приключва кариерата си на 14 февруари 2003 г. Поради факта, че е прекарал най-много дни в космоса, и изхождайки от теорията на относителността на Айнщайн Авдеев може да се нарече най-дълго пътувалия във времето човек – в момента той е около 20 милисекунди по-стар, от колкото ако не беше пътувал. \r\n \r\n \r\n1991 г. \r\nМолдова обявява независимостта си от СССР. \r\nРепублика Молдова е държава в Източна Европа и граничи с Румъния и Украйна. Столицата й е Кишинев. През 1940 г. е образувана Молдавска ССР. В периода 1941-1944 г. е под контрола на Румъния. През 1944 г. се възстановява Молдавската ССР. На 23 юни 1991 г. е обявена Декларацията за суверенитета на Република Молдова, а на 27 август 1991 г. - независимостта на страната. От края на 1991 г. е въведена многопартийната система. През март 1994 г. се провежда референдум за обединение с Румъния, на който 95.4% от гласувалите се обявяват против обединението и за запазване на независимостта и суверенитета на страната. \r\n \r\n \r\n1991 г. \r\nЕвропейската общност признава независимостта на Балтийските републики: Естония, Латвия и Литва.  \r\nЕстония, Латвия и Литва са в състава на СССР от 1940 г. На 16 ноември 1988 г. Върховният съвет на Естония приема Декларация за държавен суверенитет, по силата на който законите на републиката получават върховенство над тези на Съветския съюз. На следващата година подобни декларации приемат и парламентите на Литва и на Латвия (съответно 18 май и 23 септември 1989 г.). На 11 март 1990 г., Литва, Латвия и Естония декларират своята пълна независимост от СССР. На този ден парламентите на трите републики приемат Декларации за възстановяване на независимостта си, отнета през 1940 година. В началото на май 1990 г. те създават т.нар. Балтийски съвет, който провежда свои заседания още в началото на юни 1990 г. \r\n \r\n \r\n1979 г. \r\nВ Ирландия братовчедът на Кралица Елизабет Лорд Лиус Маунтбатън е убит след като на лодката му избухва бомба. Само няколко часа по-късно 18 войници са убити в бомбена експлозия близо до границата с Република Ирландия. Преди това ИРА признава, че подготвя атака срещу Лорд Маунтбатън. \r\n \r\n \r\n1977 г. \r\nВ експлоатация е пуснат първият блок на Чернобилската АЕЦ. На 26 април 1986 г. в Чернобилската атомна електроцентрала в Украйна, тогава част от Съветския съюз, става най-тежкият инцидент в историята на ядрената енергетика. Аварията предизвиква облак от радиоактивни отпадъци, който преминава над части от СССР, Източна Европа и Скандинавия. Обширни райони в Украйна, Беларус и Русия са замърсени, а около 200 000 души са евакуирани от родните си места. Близо 60% от радиоактивните отпадъци падат на територията на Беларус. \r\n \r\n \r\n1955 г. \r\nИздадена е първата книга “Рекордите на Гинес”. Идеята за книгата е на Хю Бийвър, изпълнителен директор на пивоварната Гинес (GUINESS). По време на лов, той спорил с приятел коя е най-бързата птица на света. Оказва се, че този факт няма къде да се провери. Бийвър преценява, че сигурно има хиляди хора, спорещи по разнообразни въпроси, които не могат да проверят споровете си. Бийвър ангажира в начинанието си Норис и Рос Макуайтър, които имат агенция за издирване на факти в Лондон. На 27 август 1955 г. е издаден първият тираж на книгата, от който бързо са продадени няколко хиляди бройки. След като е преиздавана няколко пъти, издателите решават да издават по една актуализация годишно. По-късно в книгата се включват и рекорди, поставени от хора. Книгата на Гинес съдържа и рекорд, в който присъства самата тя – това е най-продаваната книга, която има авторски права (най-продаваната и издавана книга в световен мащаб е Библията). \r\n \r\n \r\n1950 г. \r\nТелевизия BBC осъществява първото в света предаване на живо през Ламанша. Двучасовата програма в чужбина се излъчва от Кале, северна Франция. \r\n \r\n \r\n1949 г. \r\nЗавършва втората сесия на Съвета за икономическа взаимопомощ (СИВ) в София, която препоръчва на страните-членки да съсредоточат стокообмена главно помежду си и да преустановят изцяло вноса на кредити и инвестиционни обекти от капиталистическите държави. Разработени са принципите на научно-техническото сътрудничество и на размяната на технически опит. \r\nСъветът за икономическа взаимопомощ е бивше икономическо обединение на социалистическите държави, функционирало в периода 1949–1991 г. Целта на организацията е икономическо и научно-техническо сътрудничество между страните членки, както и подобряване на икономическото развитие на страните участници, повишаване нивото на индустриализация, жизненият стандарт, производителноста на труда и др. Органите на СИВ приемат решения по различни икономически и научно-технически въпроси, като тези решения нямат обезателно юридическа сила и приемат само със съгласието на заинтересованите страни членове. \r\n \r\n \r\n1939 г. \r\nВ Германия е осъществен първият в света полет на реактивен самолет - \"Не-178\". Самолетът е на германския конструктор Ернст Хайнкел. \r\n \r\n \r\n1928 г. \r\nВ Париж петнадесет държави подписват пакта “Бриан - Келог”, отказвайки се от войната като политическо средство. Това са САЩ, Австралия, Канада, Чехословакия, Германия, Обединеното кралство, Индия, Ирландия, Италия, Нова Зеландия, ЮАР, Полша, Белгия, Франция и Япония. Впоследствие още 62 страни се присъединяват към договора. \r\nПактът не допринася с нищо за световния мир особено след японската инвазия в Манчурия през 1931 г. и нахлуването на Италия в Етиопия през 1935 г. \r\n \r\n \r\n1916 г. \r\nПо време на Първата световна война (1914 - 1918) Румъния обявява война на Австрия, а Италия - на Германия. \r\n \r\n \r\n1916 г. \r\nЗа началник на Върховното военно командване на Германия е назначен Паул фон Хинденбург. \r\nПаул фон Бенекендорф унд Хинденбург е роден на 2 октомври 1847 г. Като млад офицер участва във Френско-пруската война (1870-1871 г.). От 1903 г. е главнокомандващ армия. През 1911 г. е пенсиониран. След избухването на Първата световна война отново е зачислен във войската, назначен е за главнокомандващ на съсредоточената в Източна Прусия 8-а армия. Заедно с ген. Ерих Лудендорф (началник на неговия Генщаб) разбива и унищожава настъпващите руски войски край Таненберг и Мазурските езера. В края на август 1916 г. той оглавява Върховното военно командване, а ген. Лудендорф е назначен за първи интендант. В началото на ноември 1918 г., за да спаси монархията в Германия, Хинденбург съветва Вилхелм II да напусне страната, а самият той предлага услугите си на новосформираното правителство за разгрома на революционното брожение в империята и за мирното завръщане на фронтовите войски в родината. След смъртта на президента Фр. Еберт кандидатурата му за овакантения пост е издигната от десните партии. На проведените през 1925 г. избори с 14,6 срещу 13,7 млн. гласа побеждава кандидата на т. нар. Ваймарска коалиция центриста В. Макс. Без запитване до Райхстага през март 1930 г. назначава за канцлер водача на центристите Х. Брюнинг и поставя началото на разпада на парламентарната система и установяване на президентски режим в Германия. В съперничество с А. Хитлер и други политици печели президентските избори през пролетта на 1932 г. и получава втори мандат. След изборите утвърждава президентския режим на управление. След като Хинденбург умира, Хитлер приема функциите на държавен глава. \r\n \r\n \r\n1912 г. \r\nЕдгар Бъроуз публикува в периодичния печат първия си разказ за приключенията на Тарзан. \r\n \r\n \r\n1908г. \r\nСъздаден е белгийският футболен клуб “Андерлехт”. Пълното му име е „Роял Спортинг клуб д'Андерлехт\". Той е най-популярният тим в Белгия, като в богатата му колекция липсва само КЕШ. “Андерлехт” е шампион през 1947 г., 1949 г., 1950 г., 1951 г., 1954 г., 1955 г., 1956 г., 1959 г., 1962 г., 1964 г., 1965 г., 1966 г., 1967 г., 1968 г., 1972 г., 1974 г., 1981 г., 1985 г., 1986 г., 1987 г., 1991 г., 1993 г., 1994 г., 1995 г. и 2000 г., носител на купата през 1965 г., 1972 г., 1973 г., 1975 г., 1976 г., 1988 г., 1989 г. и 1994 г. Носител на КНК през 1976 г. и 1978 г. (финалист през 1977 г.), на Купата на УЕФА през 1983 г., както и на Суперкупата на Европа през 1976 г. и 1978 г. По-известни играчи: Ван Химст, Журион, Стокман, Хейленс, Резенбринк, Хаан, Ванденберг, Ван дер Елст, Веркаутерен, Чернятински, Босман, Нилис. Треньори: Гормли, Гьоталс, Синибалди, Боскамп, Ван Химст. Стадион: „Парк Астрид\" за 37 800 зрители, като ползва и „Крал Бодуен\" (бивш „Хейзел\") за 50 000 зрители. Екип: бели фланелки и виолетови гащета. \r\n \r\n \r\n1896 г. \r\nИзбухва Англо-Занзибарската война. Това е най-кратката война в историята – едва 45 минути. \r\nСлед смъртта на султан Хамад бин Тувайни неговият племенник Халид бин Баргаш взима властта чрез преврат. Британците обаче имат друг кандидат и поставят ултиматум на Баргаш да абдикира. Той отказва и събира армия от около 2 800 души. Когато ултиматумът изтича, британската флота открива огън по султанският дворец. Баргаш бяга в германското консулство и получава политическо убежище. След 45 минути огънят спира. Англия иска от Германия да предаде Баргаш, но той успява да избяга. До 1916 г. живее в изгнание и накрая е хванат от британците. Умира в Бомбаса през 1925 г. \r\n \r\n \r\n1891 г. \r\nФранция и Русия сключват военен съюз. През 1892 г. двете стани подписват и тайна военна конвенция, според която се задължават да си оказват помощ в случай на нападение от страна на Германия или Австро-Унгария срещу Русия или от страна на Италия или Германия срещу Франция. През 1912 г. е подписана и руско-френска военно-морска конвенция. \r\nВоенният съюз между Франция и Русия е отговор на сключения през 1879 г. военен съюз между Германия и Австро-Унгария, насочен срещу Русия. През 1882 г. към този съюз се присъединява и Италия. \r\n \r\n \r\n1883 г. \r\nИзригва вулканът Кракатау /Индонезия/, в резултат на което загиват 36 380 човека. Това изригване се смята за едно от най-мощните в света. \r\nДруги големи вулканични изригвания в съвременната човешка история са: Монт Пеле, Мартиника през 1902 г., което отнема живота на 28 000 души и Невадо дел Руис, Колумбия през 1985 г. с 23 000 жертви. \r\n1859 г. \r\nВ Пенсилвания американският полковник Едуин Дрейк открива първия в света нефтен кладенец. В Русия се счита, че първият подобен кладенец датира от 1848 г. и се намира в Баку. \r\n \r\n \r\n1813 г. \r\nБитката при Дрезден. Армията на Наполеон удържа последна победа, като разбива руска, пруска и австрийска войска. \r\n \r\n \r\n1798 г. \r\nФренският генерал Умбер разбива английската армия в Ирландия и провъзгласява създаването на Ирландска република. \r\nРепублика Ирландия, известна още като Ейре, е държава в Северозападна Европа, която заема около 5/6 от остров Ирландия. Останалата една шеста е заета от Северна Ирландия, която е част от Обединеното кралство. Страната има площ 103 хил. кв. км, а бреговата й линия е 6070 км. Населението на Република Ирландия е 3, 8 млн. души, 95% от които са католици. \r\n \r\n \r\n1664 г. \r\n300 английски войници превземат датското селище Ню Амстердам, което впоследствие става Ню Йорк \r\n \r\n \r\n1648 г. \r\nВ Париж избухва бунт срещу кардинал Мазарини, в резултат на който кралското семейство бяга в Сен-Жермен. \r\nЖул Мазарен, известен като кардинал Мазарини е роден на 14 юли 1602 г. Той е служил на Франция като неин пръв министър от 1642 г. до смъртта си. Мазарини заема мястото на кардинал Ришельо. След смъртта на Луи XIII през 1643 г., Мазарини става владетел на Франция, тъй като наследникът на престола Луи XIV е едва 5-годишен. През 1643 г. Луи XIV става крал (кралицата майка Анна Австрийска му е регент), но Мазарини изпълнява ролята на владетел на Франция до смъртта си през 1661 г. \r\n \r\n \r\n На тази дата са родени: \r\n1908 г. \r\nРоден е Линдън Джонсън (1908 - 1973). 36-ти президент на САЩ в периода 1963 - 1969 г., член на Демократическата партия. По време на мандата му започва войната във Виетнам. Линдън Джонсън умира на 22 януари 1973 г. в Сан Антонио, Тексас. \r\n \r\n \r\n1882 г. \r\nРоден е Самюел Голдуин (1882 - 1974). Създател на американската филмова компания \"Метро - Голдуин - Майер\". \r\n \r\n \r\n1878 г. \r\nРоден е барон Пьотр Врангел, ръководител на Бялото движение в Русия. Пьотър Николаевич Врангел е генерал от армията на Руската империя, барон, активен участник в белогвардейското движение и Гражданската война в Русия 1918-1922 година. \r\nЗавършва Ростовското реално училище през 1896 г. и Минния (Горний) институт в Санкт Петербург през 1901. Постъпва в армията в конен полк. Произведен в офицер - корнет от гвардията. През 1918 година, след Октомврийската революция постъпва в белогвардейската Доброволческа армия, където става командир от януари 1919 г. \r\nОт ноември 1920 година е в емиграция. Създава Руски общовойнски съюз през 1924 година, движение на белогвардейците зад граница. \r\nУмира през 1928 година в Брюксел, Белгия. Погребан е в Белград, Сърбия. \r\n \r\n \r\n1877 г. \r\nРоден е Чарлс Ролс (1877 - 1910). Заедно с Хенри Ройс създават едноименната автомобилна компания \"Ролс - Ройс\". \r\n \r\n \r\n1871 г. \r\nРоден е американският писател и публицист Теодор Драйзър (1871 - 1945). Автор е на романите: \"Сестра Кери\" (1900), \"Джени Гебхард\" (1911), \"Трилогия на желанията\", \"Финансистът\" (1912), \"Титан\" (1914 г.), \"Стоик\" (1947, незавършен), \"Гений\" (1915), \"Американска трагедия\" (1925) и др. Издава сборници с разкази, публицистика и пиеси. Член на КП на САЩ от 1945 г. Умира на 28 декември 1945 г. в Холивуд, Калифорния. \r\n1856 г. \r\nРоден е Иван Яковлевич Франко - украински писател, учен и обществен деятел. Яковлевич завършва гимназията в Дрогобич. През 1875 г. постъпва във Философския факултет при Лвовския университет. От 1878 г. заедно с М. Павлик издава сп. “Громадски приятел” (нееднократно спирано от властта). През 1890 г. след излизането си от затвора, заедно с Павлик и О. Терлецки основава Руско-украинска радикална партия, която защитава интересите на украинските селяни и занаятчии. През 1894-1897 г. издава сп. “Живот и слово”. През 1893 г. защитава докторска дисертация във Виенския университет; доцент е в катедрата по украинската литература и етнография в Лвовския университет; Франко е почетен д-р на Харковския университет (1906 г.). Превежда от руски, полски, немски, английски, чешки, словенски, френски езици, занимава се научна дейност (трудове в области на етнографията, историята, икономиката, фолклористиката, литературознанието). Автор е на сборник със стихове “От върховете и низините” (1887 г.), сборници със стихове и поеми - “Увяхнали листа” (1896 г.), “От печалните дни” (1900 г.), “Sempertiro” (1906 г.); социално-философските поеми “Смъртта на Каин” (1889 г.), “Иван Вишенски” (1900 г.), “Мойсей” (1905 г.) и др. Франко полага основата на нов етап в развитието на украинската литература. В неговите очерци, разкази, повести и романи е изобразен животът на различни съсловия; въвежда нови теми (пролетаризацията на селяните, формирането на работническа класа), нови конфликти и нови герои. Повести: “Boa constrictor” (1878 г.), “Борислав се смее” (1881-1882 г.), “Захар Беркут” (1883 г.); романите “Лел и Полел” (1887 г.), “Кръстопътища” (1900 г.); драмата “Откраднатото щастие” (1891 г.) и др. В литературната критика и естетика е последовател и продължител на идеите на руските революционни демократи. Неговото име носят Лвовският университет, Киевският държавен театър. През 1940 г. в Лвов е открит литературно-мемориалният музей “И. Я. Франко”. Иван Яковлевич Франко умира на 28 май 1916 г. в Лвов. \r\n \r\n \r\n1845 г. \r\nРоден е Фридрих фон Мартенс - руски юрист и дипломат. Автор е на трудове по дипломатическа история и по междудържавно право. Той е един от делегатите на Русия на Хагските конференции, и по-късно член на Хагския арбитражен съд. През 1885 г. е вицепрезидент на Европейския институт по международно право. Умира на 20 юни 1909 г. в Петербург, Русия. \r\n \r\n \r\n1770 г. \r\nРоден е германският философ Георг Фридрих Вилхелм Хегел (1770 - 1831). Представител на немската класическа философия, създател на систематичната теория на диалектиката върху основата на обективния идеализъм. Неговите прадеди са от Каринтия, през ХVI в. приемат протестантството и бягат в Швабия, за да се спасят от католическата реакция. Хегел постъпва в Тюбингенския университет през 1788 г., където учи теология и философия. Най-близките му приятели по време на следването му са Хьолдерлин и Шелинг; заедно с тях членува в студентски политически клуб, увлечен от идеите на Френската революция. Работи като домашен учител в Берн, а след това във Франкфурт на Майн (1793 - 1801). Освен с философия, се занимава с религиозни и политически дисциплини. От 1801 г. живее в Йена, където се занимава с научен и литературен труд, след това е редактор на в-к в Бамберг (1807), директор на гимназия в Нюрнберг (1808 - 1816). От 1816 г. до края на живота си е професор по философия в Хайделберг (1816 - 1818) и в Берлин. Философските схващания на Хегел се формират под влиянието на Великата френска революция; в тях се отразяват основните противоречия на буржоазния прогрес. Умира на 14 ноември 1831 г. в Берлин. \r\n \r\n \r\n На тази дата умират: \r\n1975 г. \r\nУмира Хайле Селасие I (до коронацията - Тафари Маконен) - император на Етиопия в периода 1930-1974 г. Роден е на 23 юли 1892 г. Обявен е за регент при императрица Заудито, след смъртта на която е коронован за император под името Хайле Селасие I. Селасие I въвежда централизирано управление на страната, отменя робството и търговията с роби, осъществява някои реформи в образованието и здравеопазването. През 1931 г. провъзгласява първата конституция на Етиопия. По време на Итало-етиопската война (1935-1936 г.) емигрира и води активна дейност за освобождаването на страната. Той е един от инициаторите за създаване на Организацията за африканско единство. Феодалните остатъци в държавата не му позволяват да проведе докрай всички замислени реформи. Задълбочаването на социално-икономическите и политически криза в Етиопия довежда до военен преврат, в резултат на което е свален от престола на 12 септември 1974. \r\n \r\n \r\n1967 г. \r\nУмира Браян Епщайн - мениджър на “Бийтълс”. Той е намерен мъртъв в дома си в Лондон. \r\n \r\n \r\n1965 г. \r\nУмира Льо Корбюзие (псевдоним на Шарл Едуар Жанере) - френски архитект и теоретик на архитектурата. Льо Корбюзие е един от създателите на съвременната архитектура (рационализъм, функционализъм). Роден е на 6 декември 1887 г. През 1910 г. е в Берлин, където се запознава с Лудвиг Мис ван дер Рое и с Валтер Гропиус. През 1917 г. се установява в Париж, като първоначално се занимава с живопис. През 1920 г. основава сп. \"Еспри Нуово\" и получава името Льо Корбюзие. От този период е неговата фикс-идея за \"съвременния град\". Иска да помете част от стария Париж и на негово място да издигне 18 небостъргача (до смъртта си успява да построи в Марсилия жилищни сгради от подобен тип). Проектира вила \"Савой\", параклиса в източния френски гр. Роншан, правителствената резиденция и съдебната палата в Чандигар, щат Пенджаб, Индия; къщата на колекционера Ла Рош край Париж, къщи в Щутгарт и др. \r\n \r\n \r\n1958 г. \r\nУмира Ърнест Орландо Лорънс - американски физик, лауреат на Нобелова награда за физика за 1939 г. Роден е на 8 август 1901 г. в Кантон, Южна Дакота. Следва в университетите в Южна Дакота, Минесота, Чикаго и Йейл. От 1928 г. работи в Калифорнийския университет, където е професор от 1930 г., от 1936 г. е директор на радиационната лаборатория към университета. През 1930 г. предлага идеята, а след това построява (заедно с американския учен Н. Едлефсън) първия модел на циклотрона. В следващите години под негово ръководство в САЩ са създадени първите ускорители на елементарни частици. Изучава ядрените реакции и изкуствената радиоактивност. През 1933 г. получава деутрона и изследва реакциите, които той предизвиква. Участва в създаването на атомната бомба. Занимава се с проблеми на радиобиологията и радиотерапията. \r\n \r\n \r\n1839 г. \r\nУмира Александър Иванович Одеовски - руски поет декабрист. Литературните му възгледи са близки до тези на А. С. Грибоедов, В. Ф. Одоевски, А. А. Бестужев-Марлински, К. Ф. Рилеев, които се противопоставят на сантиментално-меланхоличните тенденции в литературата. Роден е на 8 декември 1802 г. в Санкт Петербург. През зимата на 1824-1825 г. е приет в Северното дружество на декабристите; придържа се към неговото радикално крило. Взема участие във въстанието от 14 декември 1825 г. След разгрома му е затворен в Петропавловската крепост. От 1827-1837 г. е на заточение в Сибир, след което по заповед на царя служи в действащата армия в Кавказ, където се сближава с М. Ю. Лермонтов и Н. П. Угарьов. Стихове на Одеовски, писани преди 1825 г., почти не са запазени. След 1825 г. в творчеството му звучи темата за верността към предишните идеали - поемите \"Василко\" (1829-1830 г.), \"Зусима\" (1827-1829 г.), \"Старицата пророчица\" (1829 г.) и др. Философското начало в лириката на Одеовски е разглеждано като предвещаващо развитието на лермонтовата линия в руската поезия. \r\n \r\n \r\n1664 г. \r\nУмира Франсиско Сурбаран - испански художник. От 1614 г. Сурбаран учи в Севиля при П. де Вилянуева и вероятно при Ф. Пачеко. Живее и работи в Лерен (Бадахос, 1617-1628 г.), от 1628 г. е в Севиля. Типични за творчеството му са композициите на теми от живота на светците, представени като сцени от манастирския бит (“Молитвата на св. Бонавентура при избора на папа Григорий Х”, “Св. Лаврентий”, 1636, и др.). Произведенията от ранния му период са създадени под силното влияние на Караваджо (фрески в капелата на катедралата “Св. Петър” в Севиля, 1625 г.). В периода на своя творчески разцвет (1630 г. - 40-те години) създава сурови, монументални и лаконични образи. В произведенията му от 50-те години се откриват черти на емоционална развълнуваност, смекчено-лиричен тон (“Разпятие”, началото на 60-те год. на ХVII в.). Освен религиозни композиции рисува митологични сцени, портрети и натюрморти. \r\n \r\n \r\n1635 г. \r\nУмира испанският драматург Лопе де Вега (1562 - 1635). Автор е на повече от 2000 пиеси. \r\n \r\n \r\n1576 г. \r\nУмира италианският художник Тициан. Създател на Венецианската живописна школа. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.27", "title": "Денят 27 август в световната история"}
{"url": "http://www.focus-news.net/news/2019/08/27/2692812/api-vazstanoveno-e-dvizhenieto-po-patya-pleven-sofiya-v-rayona-na-s-radomirtsi.html", "text": "Възстановено е движението по път  I-3 Плевен - София в района на с. Радомирци. Това съобщиха от  Агенция \"Пътна инфраструктура\" .", "date": "2019.08.27", "title": "АПИ: Възстановено е движението по пътя Плевен - София в района на с. Радомирци"}
{"url": "http://www.focus-news.net/news/2019/08/27/2692814/sport-inter-otkri-sezona-s-40-sreshtu-leche.html", "text": "Интер стартира сезона в Серия “А” с убедителна победа с 4:0 над гостуващия Лече. “Нерадзурите” впечатлиха с резултатност, атакуваща игра и красиви голове. Един от тях беше дело на новата голяма звезда на тима Ромелу Лукаку, който по този начин се разписа в своя дебют. Това беше и първи официален мач на трикратния шампион на Италия Антонио Конте начело на гранда от Милано.", "date": "2019.08.27", "title": "Спорт: Интер откри сезона с 4:0 срещу Лече"}
{"url": "http://www.focus-news.net/news/2019/08/27/2692816/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.08.27", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/08/27/2692815/pregled-na-osnovnite-temi-v-dobrudzhanskiya-pechat.html", "text": "„Откриват в Добрич изложба „50 години курортен комплекс „Албена““, съобщава на първа страница вестник  „Добруджанска трибуна“ .  Проявата е част от събитията, организирани по повод Европейската година на културното наследство 2019. Изложбата включва документи, книги и множество картички от историята на туристическата дестинация. Изложбата ще бъде представена през месец септември в Регионална библиотека „Дора Габе „.В рубриката „Новини“ – „Със средно 278 кг/дка започна жътвата на слънчоглед в Добричко“. Най-високи са добивите в землището на Каварна – 290 кг/дка, най-ниски - в Шабленско -191 кг/дка. В региона са засети със слънчоглед над 717 000 декара. „Почитат паметта на летците герои, спасили хората на Генерал Тошево“, съобщава изданието. Община Генерал Тошево организира поднасяне на венци и цветя пред мемориала „Крилото“ в памет на героите, спасили добруджанското градче преди 33 години. Церемонията ще се състои днес от 10,00 часа. За традиционните празнични дни в Каварна с „Миден и рибен фест 2019“ съобщава вестник  „Нова добруджанска трибуна“ . Събитието ще се състои от 30 август до 1 септември в морския град, където ще заухае на мидени и рибни специалитети. Празничната програма ще зарадва гражданите и гостите на града всяка вечер от 9,00 часа на площад „Защитата на Каварна“. Всекидневникът помества статистическа информация за детските ясли в област Добрич през миналата година. Представени са цифри за местата в детските ясли в областта, разпределението на децата по години, както и за заетостта на медицински специалисти по здравни грижи и друг немедицински персонал. Наетите лица и средна брутна работна заплата в област Добрич през второто тримесечие на тази година, това е другата статистическа информация, която публикува изданието. Увеличават се наетите лица на трудово и служебно правоотношение в областта. Увеличението е с 12% спрямо края на март тази година. Най-високо средно месечно трудово възнаграждение получават в секторите „Производство и разпределение на електрическа и топлинна енергия“ - над 2000 лв., „Селско, горско и рибно стопанство“ - 1255 лв., „Образование“ - 1168 лв.", "date": "2019.08.27", "title": "Преглед на основните теми в добруджанския печат"}
{"url": "http://www.focus-news.net/news/2019/08/27/2692817/georgi-chobanov-babh-nyama-kak-da-se-ochakva-ot-darzhavata-tya-da-otide-i-da-napravi-dezinfektsiyata-na-svinekompleksite-na-horata.html", "text": "Няма как да се очаква от държавата тя да отиде и да направи дезинфекцията на хората. Това каза Георги Чобанов, директор на Дирекция „Здравеопазване и хуманно отношение към животните и контрол на фуражите“, в интервю за предаването „Сутрешен блок“ по  БНТ . „Тези 300 лева, които ще се дават, ще бъдат дадени като помощ точно за почистването и дезинфекция след усвояването на месото“, добави той. По думите му откакто е пристигнало заболяването се обяснява на хората какви мерки за биосигурност да вземат. „Но хора, които не могат да менажират животните, които отглеждат, искат да отглеждат животни“, каза той. Чобанов добави, че редът на действие за дезинфекция е максимално опростен за хората. „Хората го правят, но има страх какви точно препарати да ползват“, поясни той. Георги Чобанов каза, че препаратите за дезинфекция също са описани, за да е по-лесно на хората. „Всички тези стопанства, на които се дават 300 лева, попадат в зони, които са силно рискови“, заяви той.", "date": "2019.08.27", "title": "Георги Чобанов, БАБХ: Няма как да се очаква от държавата тя да отиде и да направи дезинфекцията на свинекомплексите на хората"}
{"url": "http://www.focus-news.net/news/2019/08/27/2692818/nimh-ekstremalen-indeks-za-pozharoopasnost-e-v-sila-na-mesta-v-14-oblasti-na-stranata.html", "text": "Екстремален индекс за пожароопасност е в сила на места в 14 области на страната. Това сочи справка в сайта на  Националния институт по метеорология и хидрология (НИМХ) . Индексът обхваща територии от областите София, София - град, Перник, Кюстендил, Благоевград, Пазарджик, Стара Загора, Сливен, Бургас, Добрич, Враца, Плевен, Ловеч, Велико Търново. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.", "date": "2019.08.27", "title": "НИМХ: Екстремален индекс за пожароопасност е в сила на места в 14 области на страната"}
{"url": "http://www.focus-news.net/news/2019/08/27/2692813/politico-boris-dzhonsan-predvidi-brekzit-v-posledniya-moment.html", "text": "Британският премиер Борис Джонсън заяви в понеделник, че е малко по-оптимистичен, че може да сключи нова сделка за Брекзит след срещите с европейските лидери през последните дни, но призна задачата за „трудна“, както и че споразумението може да дойде „точно в края“ на процеса, пише европейската редакция на  Politico . \r\nДжонсън на няколко пъти отказа да изключи спиране на дейността на британския парламент, за да форсира Брекзит без сделка, ако се окаже, че споразумение с Брюксел е невъзможно. \r\nВ заключителната пресконференция на първата си международна среща на високо равнище Джонсън заяви, че шансовете за сделка зависят \"изключително\" от ЕС и дали те са готови да извадят предпазната клауза за Северна Ирландия от споразумението. \r\n„Считам, че ЕС има тенденция да постигне споразумение точно в края, това забелязах при собственото си наблюдение на преговорите в Брюксел“, каза той, като добави,  че Великобритания ще излезе от Съюза на 31 октомври. \r\nПо думите му, дотогава Великобритания ще е направила „абсолютно колосална, обширна и фантастична подготовка“ за Брекзит без сделка. \r\nТой обаче не даде конкретен график за възобновяване на разговорите. От Брюксел заявиха, че чакат Великобритания да представи подробни алтернативни предложения на предпазната мярка, преди да обмислят официално предоговаряне. Представители на Даунинг Стрийт, придружаващи Джонсън в Биариц, заявиха в понеделник, че дискусиите ще продължат тази седмица \"на ниво шерпи\", водени от европейския съветник на Джонсън Дейвид Фрост. \r\nДжонсън ще се върне от Биариц в настъпваща политическа буря у дома. Депутатите се завръщат в парламента следващата седмица, а опозиционните партии и бунтовническите консерватори се стремят да го блокират да изведе Великобритания без сделка. \r\nПремиерът не изключи спирането на парламента, за да попречи на депутатите да блокират пътя му. „Разчитам на парламентаристите да направят правилното нещо и да почета обещанието, което са поели пред хората на тази страна“, каза той, когато го попитаха защо не може да поеме ангажимента. \r\nНа въпрос дали има доверие в председателя на Камарата на общините Джон Беркоу, който е окончателният арбитър на правилата на Камарата на общините и се очаква да играе решаваща роля в предстоящите парламентарни битки, Джонсън каза: „Надявам се, че всички парламентаристи ще използват техните добри служби и ще уважават волята на хората да реализират Брекзит“. \r\nАмерикански правителствен служител заяви в понеделник, че Джонсън е предупредил лидерите на ЕС да не вярват на депутатите, които заявиха, че могат да блокират Брекзит без сделка. \r\n \r\nПревод и редакция:", "date": "2019.08.27", "title": "Politico: Борис Джонсън предвиди Брекзит в последния момент"}
{"url": "http://www.focus-news.net/news/2019/08/27/2692821/denyat-27-avgust-v-balgarskata-istoriya.html", "text": "В Тулча през 1869 г. е основано женското дружество “Надежда”. \r\nПрез 1871 г. Ангел Кънчев пристига в Ловеч, среща се с Васил Левски и получава от него задачата да се заеме с организационна и агитационна дейност в Северна България. През 1880 г. излиза първи брой на в. \"Независимост\", орган на Либералната партия. Преди 103 години (1906 г.) чета от 160 гръцки андарти, водена от капитан Гудас, напада и опожарява Смилево. В с. Баня, Панагюрско, през 1908 г., е основана първата тютюнева кооперация \"Работник\". В нея членуват 80 души. 1916 г. - по време на Първата световна война започва укрепяването на отбраната на Българската армия на целия Солунски фронт. На 27 август През 1828 г. е роден българският просветител, издател и писател с голям принос за развитието на новата българската култура - Христо Груев Данов. През 1948 г. е роден българският писател, сценарист и журналист - Владо Даверов. На 27 август умира през 1952 г. - българският драматичен артист и режисьор, Кръстьо Сарафов. \r\n \r\n \r\n2015 г. \r\nС наредба на Министерството на здравеопазването на България, болниците с над 400 легла, над 10 клиники или медицинска онкология се задължават да назначат клиничен фармацевт. \r\n \r\n \r\n1996 г. \r\nЦентралната избирателна комисия отказва да регистрира Георги Пирински като кандидат за президент, заради неясноти около българското му гражданство. \r\nГеорги Пирински е роден на 10 септември 1948 г. в Ню Йорк. Завършва Висшия икономически институт в София. За периода 1980-1990 г. изпълнява длъжността заместник-министър на външноикономическите връзки и заместник-председател на Висшия съвет на БСП. Избран е за вицепремиер в кабинета на Андрей Луканов. От 1990 г. до 1991 г. е депутат в 7-мото Велико Народно събрание, избран е от кандидат-депутатската листа на БСП. В годините между 1991-1998 г. е депутат в 36-ото, 37-ото и 38-ото Народно събрание. През 1995 г. е министър на външните работи в кабинета на БСП начело с Жан Виденов. Със заповед на премиера Виденов е определен да контролира дейността на Меджуведомствената комисия за управление, използване и разпореждане с недвижими имоти, собственост на България извън нейните граници. В края на 1996 г. подава оставката си поради несъгласие с правителствената политика. През ноември 1996 г. е издигнат от БСП за кандидат за президент, но кандидатурата му е касирана от Конституционния съд поради американското му гражданство. Член е на фракцията Обединение за социална демокрация /ОСД/. След 43-ия конгрес на БСП през май 1998 г. е избран за заместник-председател на БСП. От 5 юли 2001 г. е депутат в 39-ото Народно събрание от Парламентарната група на Коалиция за България. От 20 юли 2001 г. е избран за заместник-председател на Kомисията по бюджет и финанси. В периода 3 август 2001 г. - 13 ноември 2002 г. е член на Делегацията в асамблеята на Западноевропейския съюз. От 25 юни 2004 г. е член на Комисията по европейска интеграция. От 10 ноември 2004 г. до 4 март 2005 г. е избран за член на Временна анкетна комисията за разследване измамите с ДДС. На произведените на 25 юни 2005 г. Парламентарни избори за 40-о НС е избран е за депутат от листата на Коалиция за България. В момента е председател на Народното събрание. \r\n \r\n \r\n1960 г. \r\nВ България е приет указ за защита на родната природа. \r\n  \r\n \r\n1959 г. \r\nПолитбюро на ЦК на БКП решава да се ликвидира трудововъзпитателното общежитие (ТВО) - Белене, където има общо 1423 души. От тях - 276 - за \"контрареволюционни прояви и намерения\" и 1147 - за криминални. Освободени са всичките 276 души с \"контрареволюционни прояви\" и 931 от \"криминалните\". Освобождаването на тази голяма група рецидивисти води до нарастване на престъпността и през септември-октомври същата година, вероятно по устно нареждане от Политбюро, започва въдворяване в \"трудовата група\" край Ловеч. \r\n \r\n \r\n1936 г. \r\nВ България е приета е наредба-закон за индустрията. Въведен е \"режим на преситеност\" за определени браншове, където престава да се прилага протекционизмът. \r\n  \r\n  \r\n1916 г. \r\nПо време на Първата световна война започва укрепяването на отбраната на Българската армия на целия Солунски фронт. \r\n \r\n  \r\n1908 г. \r\nВ с. Баня, Панагюрско, е основана първата тютюнева кооперация \"Работник\". В нея членуват 80 души. \r\n \r\n \r\n1906 г. \r\nЧета от 160 гръцки андарти, водена от капитан Гудас, напада и опожарява Смилево. \r\nСмилево е село в община Демир Хисар, Република Македония. През 1900 г. в Смилево има 2 200 жители - българи християни. Селото е едно от най-бунтарските по време на османското господство. През 1903 г. там е седалището на главния революционен щаб. То е родното село на революционера Дамян Груев. \r\n \r\n \r\n1895 г. \r\nНа Черни връх във Витоша започва основаването на Български туристически съюз под ръководството на писателя Алеко Константинов. \r\n \r\n \r\n1890 г. \r\nПроизвеждат се избори за VI ОНС, спечелени от управляващата Народнолиберална партия. \r\nНароднолибералната партия e Политическа организация, образувана през 1886–1887 г. след отцепването на привържениците на Ст. Стамболов от каравелисткото течение на старата Либерална партия и реорганизиране на дружинките на организацията \"България за себе си\". Народнолибералната партия изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 г. до 1894 г. и от 1903 г. до 1908 г. Взема участие и в коалиционния кабинет на В. Радославов (1913–1918 г.). Печатни органи на партията са в.\"Свобода\" и в. \"Нов век\". \r\n \r\n \r\n1880 г. \r\nИзлиза първи брой на в. \"Независимост\", орган на Либералната партия. \r\nЛибералната партия (ЛП) е политическа организация, изразяваща интересите на дребните и средните собственици. Образувана е през октомври-ноември 1879 г. Партията е най-многобройната политическа организация в България след Освобождението. Видни нейни дейци са Др. Цанков, П. Каравелов, П. Р. Славейков, които са водачи на либералното течение по време на Учредителното събрание от 1879 г. Либералната партия води борба за запазване на Търновската конституция. Във външнополитическата си ориентация се обявява за сближаване с Русия. Печатни органи на ЛП са в. \"Целокупна България\", в. \"Независимост\" и в. \"Търновска конституция\". \r\n \r\n \r\n1871 г. \r\nВ Копривщица е изработен устав на местната българска община. \r\n \r\n \r\n1871 г. \r\nАнгел Кънчев пристига в Ловеч, среща се с Васил Левски и получава от него задачата да се заеме с организационна и агитационна дейност в Северна България. \r\nАнгел Кънчев Ангелов e деец на националнореволюционното движение, помощник на Васил Левски. Роден e в Трявна през 1850 г. Първоначално учи в родния си град, а след това в Русе. Продължава образованието си като стипендиант в Болградската гимназия (Бесарабия), а след това се прехвърля във Военното училище в Белград (Сърбия). Установява непосредствен контакт с българската революционна емиграция и се включва във Втората българска легия (1868 г.). След нейното разпускане се прехвърля в Румъния и публикува във в. \"Дунавска зора\" Възвание до българския народ, с което го призовава на борба против османските поробители. През 1870-1871 г. учи в Земеделско-индустриалното училище в гр. Табор (Чехия). След завръщането си в България започва работа в Образцов чифлик край Русе. Включва се дейно в националнореволюционното движение и през същата година е определен от Българския революционен централен комитет в Букурещ за помощник на В. Левски. В края на август същата година той се среща с Апостола в Ловеч и получава от него задачата да се заеме с организационна и агитационна дейност в Северна България. За кратко време Кънчев успява да разгърне широка дейност. На 5 март 1872 г. прави опит да се прехвърли тайно в Румъния, но на русенското пристанище е издаден и обграден от полицейските власти. За да не бъде заловен жив, се самоубива. \r\n \r\n \r\n1869 г. \r\nВ Тулча е основано женското дружество “Надежда”. \r\n \r\n \r\n На тази дата са родени: \r\n1974 г. \r\nРоден е Деян Донков, български актьор \r\n \r\n \r\n1948 г. \r\nРоден е Владо Георгиев Даверов - български писател, сценарист и журналист. Завършва немска филология в СУ (1972 г.). Дебютира през 1965 г. в сп. \"Родна реч\". Работи във в-к \"Народна младеж\" (1972-1974 г.), \"Студентска трибуна\" (1977-1980 г.). В периода 1980-1991 г. е сценарист в СИФ \"Бояна\". Бил е ръководител на Центъра за производство на тв филми към БНТ (1999 г.) и директор на телевизионния фестивал за игрални и документални филми \"Златната ракла\". Пише разкази, новели, романи, киносценарии. Автор е на киносценариите: \"Царска пиеса\" (1982 г.), \"Живот до поискване\" (1985 г.), \"Вчера\" (1988 г.), \"Делото\" (1989 г.), \"Голямата ченгеджийница\" (1992 г.), \"Трафик\" (1994 г.), \"Нощта на самодивите\" (1995 г.), \"Суламит\" (1997 г.), \"Двама мъже извън града\" (1998 г.). Написал е 14 книги, повечето от които са филмирани. Знакови за автора остават романът \"Вчера\" (1989 г.) и едноименния филм по негов сценарий, който му донася 4 награди. Съч.: \"Което е било\" (1978 г.), \"Имена на жени\" (1985 г.), \"Много дни до есента\" (1987 г.), \"Вчера\" (1989 г.), \"Спасение. Вероятни и невероятни разкази\" (1990 г.), \"В оня звезден миг\" (1992 г.), \"Кенеди\" (1992 г.), \"Трафик\" (тв, 1994 г.), \"Голямата ченчеджийница\" (тв, 1994 г.), \"Възторжен и див. Роман\" (1996 г.), \"История с папагали или разкази за моите деца\" (1996 г.), \"Суламит\" (1997 г.), \"Нощта на самодивите\" (1997 г.), \"Ангели небесни. Роман\" (1998 г.) и др. \r\n \r\n \r\n1910 г. \r\nРодена е майка Тереза.  \r\nМайка Тереза е родена на 27 август 1910 в Скопие, тогава в Османската империя, а днес в Република Македония. През 1928 тя напуска семейството си, за да стане мисионерка в ордена на Сестрите от Лорето. След като в продължение на година учи английски в манастира в Ратфарнам, Ирландия, тя заминава за Британска Индия и започва своето послушничество в Дарджилинг, Бенгал. Тя полага първите си монашески обети през 1931, като приема името на Тереза от Лизийо. Полага тържествен обет през 1937, когато вече е учителка в Калкута. \r\nПрез 1948 майка Тереза започва самостоятелната си мисионерска дейност сред бедните в Калкута, като първоначално основава училище. През 1950 получава разрешение от Ватикана да създаде диоцезна конгрегация, която става основата на ордена Мисионери на милосърдието. Организацията започва съществуването си като малък орден с 13 члена, а в края на 20 век вече включва 4000 монахини поддържащи множество сиропиталища, хосписи и благотворителни центрове по целия свят. Първоначално активен главно в Калкута, орденът започва да придобива популярност и привлича последователи и дарения. През 60-те години той създава хосписи, сиропиталища и домове за прокажени в много части на Индия. През 1965 е основан първият им център извън страната - във Венецуела. \r\nМайка Тереза е наградена през 1971 г. от папа Павел VI с наградата за мир „Папа Йоан XXIII“ „за нейната работа с бедните, за демонстрираното християнско милосърдие и за нейните усилия в полза на мира“. През следващите години тя получава множество други отличия, сред които наградата „Кенеди“ (1971), „Pacem in Terris“ (1976), „Балцан“ (1978),Международната награда „Алберт Швайцер“ (1975), американските Президентски медал на свободата (1985) и Конгресен златен медал (1994), почетно гражданство на САЩ (1996). През 1979 г. получава Нобелова награда за мир „за подетата работа в борбата за превъзмогване на бедността и страданията, които също представляват заплаха за мира“. През 1972 г. майка Тереза получава наградата „Неру“, през 1980 г. — най-високото индийско гражданско отличие „Бхарат Ратна“, а през 1983 г. — британския Орден за заслуги. През 1992 г. ЮНЕСКО ѝ присъжда наградата си за мир за приноса ѝ в образованието. Майка Тереза умира от инфаркт в Калкута на 5 септември 1997 г., малко след 87-ия си рожден ден. \r\n \r\n \r\n1867 г. \r\nРоден е Марин Василев (М. В. Сельовлев) - български скулптор. Той завършва каменоделско-ваятелско училище в Хорица (Чехия, 1886-1890 г.), Художествената академия в Мюнхен (1891-1894 г.) и Художествено-индустриалното училище по скулптура в Прага (1894-1896 г.). Професор е в Художествената академия в София. Автор е на паметниците на Левски (в Карлово), на Измирлиев (в Горна Оряховица), на падналите борци за Освобождението (в Свищов), и на много бюстове: на цар Фердинанд и др. Марин Василев умира на 14 декември 1931 г. в София. \r\n \r\n \r\n1828 г. \r\nРоден е Христо Груев Данов - български просветител, издател, писател с голям принос за развитието на новата българската култура. Христо Данов учи в Панагюрище при С. Радулов, както и при Н. Геров в Копривщица. Работи като учител. Основател е на класното училище и читалището в Клисура. Залавя се с книгоиздателска дейност. Печата в Белград и Будапеща, разнася книгите из страната. През 1857 г. основава с И. Трувчев и Н. Бояджийски \"Дружествена книговезница\", която от 1862 г. работи като фирма \"Хр. Данов и сие\" (съдружници са Трувчев и Й. Груев). Издава главно учебници и първите географски карти, приспособени за училищата. Откриват се клонове в Русе и Велес. През 1874 г. открива печатница във Виена, която пренася през 1878 г. в Пловдив. От 1873 г. книжарницата му работи без съдружници. След Освобождението продължава активна издателска дейност, както и списването на в-к \"Марица\" (1878-1885 г.). През 1882 г. е народен представител, а в периода 1896-1899 г. е кмет на Пловдив. Христо Данов умира на 11 декември 1911 г. в Пловдив. \r\n \r\n \r\n На тази дата умират: \r\n1982 г. \r\nУмира актрисата Магда Колчакова (1914 - 1982). Родена е на 20 септември 1914 г. в Банско. През 1940 г. завършва Театралната школа към Народния театър, в който работи до пенсионирането си. Сценичното й присъствие се отличава с яркост и жизнена правдивост - “Хъшове”, “Боряна”, “Под игото”, “Големанов”, “Прокурорът”, “Женитба”, “Дванадесета нощ”, “Тартюф” и др. Участва в рециталите “От извора”, “Народно творчество” и др. Авторка е на очерци и статии, роман в 3 ч. - “Банскалии” (1966 - 1975), пиеси: “Гераците” (1955, по Елин Пелин), “Вдъхновение” (1958), стихосбирки “Песни” (1948). Създава характерни роли във филмите “Страхил войвода” (1938), “Любимец 13” (1958), “Пленено ято” (1962), “Тютюн” (1962). \r\n \r\n \r\n1963 г. \r\nУмира Константин Сагаев (псевдоним на К. Димитров Стаматов) - български театрален деец и писател. Роден е на 7 декември 1889 г. Учи право в СУ “Св. Климент Охрисдски” и Белград, завършва във Виена. Основател е на първата българска драматична школа, съществувала до 1931 г. Автор е на няколко книги в областта на театралната теория: “Елементи на драматическото изкуство” (1927 г.), “Театър за селото” (1930 г.), “Българската драматическа школа …” (1931 г.), “Българският Народен театър. 1931-1933” (I и II ч., 1934 г.). През 1931-1935 г. е директор на Народния театър и Народната опера. Редактира сп. “Обществена обнова”. Автор е на: “Театър за деца и юноши”, приказни пиеси (1928-1929 г.), “Детският театър като дидактическо средство”, есе (1931 г.), “Прорези, драматически скици” (1934 г.), “Ронливи брегове, драски” (1934 г.). \r\n \r\n \r\n1952 г. \r\nУмира Кръстьо Сарафов (1876 - 1952) - български драматичен артист и режисьор, брат на Борис Сарафов. Роден е на 6 април 1876 г. в с. Либяхово, днес Илинден, Софийско. Учи в Серес, Солун и София. Дебютира на сцената като ученик на 6 януари 1891 г. в ролята на Спиро Македонски (“Ст. Караджа” на Т. Хаджистанчев). През 1895 г. печели конкурс за стипендия и завършва Императорското драматично училище в Санкт Петербург (1899). На 3 октомври 1899 г. дебютира в ролята на Борис Годунов (“Василиса Мелентиева” на А. Н. Островски). Играе в Народния театър (1904 - 1952), където е и главен режисьор (1915 - 1919). Актьор и режисьор на театрите в Русе (1922 - 1925), Варна (1935 - 1936) и Бургас (1932 - 1934). Участва в много постановки на радиотеатъра; снима се в няколко филма: Драган (“Децата на Балкана”, 1918 г.), Дойчин (“Безкръстни гробове”, 1931 г.), Вуйчото (“Изпитание”, 1942 г.). \r\n \r\n \r\n1936 г. \r\nУмира Иван Стефанов Енчев-Видьо - български художник - живописец и сценограф, изкуствовед, етнограф. Роден е на 29 февруари 1882 г. в Казанлък. Завършва живопис в Държавното рисувателно училище в София (по-късно Художествена академия). Специализира в Мюнхен. Работи в читалище \"Искра\" в Казанлък, където е актьор (по името на своя роля получава псевдонима Видьо) и сценограф. Най-голямата му сценографска работа е към постановката на М. Икономов на пиесата \"На дъното\" от М. Горки, поставена през 1925 г. Реставрира уникалните декори на Петко Илиев - Ганин от 1879 г. за постановката на драмата \"Иванку, убиеца на Асеня I” от В. Друмев (1872 г.). Изработва завеси и универсални декори за читалищни сцени из цялата страна. Автор е на многотомен ръкопис с рисунки \"Български народен кръст\" (1914 г.), на книгите \"Стари и нови паметници в Добруджа\" (1918 г.), \"Изкуството в Казанлък\" (1929 г.). Сътрудничи със статии на \"Известия на Българския археологически институт\". \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.27", "title": "Денят 27 август в българската история"}
{"url": "http://www.focus-news.net/news/2019/08/27/2692823/tsetska-kochkova-kandidat-za-kmet-ot-bsp-golyamata-mi-tsel-e-izravnyavane-na-standartite-i-kray-na-sofiya-na-dve-skorosti.html", "text": "Голямата ми цел е изравняване на стандартите и край на „София на две скорости“. Това каза за предаването „Софийска трибуна“ по  Радио „Фокус“  Цецка Кочкова – кандидат за кмет от БСП на район Кремиковци. „Когато става въпрос за плащане на данъци и задължения, жителите на Кремиковци са част от София, но когато трябва да кандидатстват по проекти, не са софиянци и трябва да се подчиняват на кандидатстванията на Столична община“, обясни тя. Недостатъчни са средствата, които се отпускат за крайградските райони, отбеляза Кочкова, като уточни, че това задълбочава проблемите за жителите. „Това е като къща, в която покривът протича, но си казваш, че той сам ще се оправи. Това няма как да се случи ако не се вземат сериозни мерки“, даде пример кандидатът за кмет от БСП за район Кремиковци. Тя заяви, че ще направи най-доброто, с помощта на уменията и контактите си и с това, което законът й позволява, за да превърне района част от „голяма София“. „Когато срещнеш човек от крайградски район, друг, който живее в крайните квартали на града и такъв, който живее в идеалния център на София – те са от три различни планети. Проблемите, мирогледът и вижданията им са различни, защото именно средата определя начина, по който възприемаш света. Ако вземем нещата в свои ръце и се опитаме заедно, като отбор, да направим всичко по силите си, нещата ще се получат“, посочи Цецка Кочкова. По думите й проблемите в район Кремиковци са безкрайно много. Районът е етнически многообразен и това предполага нестандартни начини на подход към разрешаването на проблемите на гражданите, добави тя. „Кремиковци е разположен на 213 кв. км. Това са 10 селища, в които населението не е кой знае колко в сравнение с големите квартали в София, например „Люлин“ или „Младост“. Около 23 хил. души населяват район Кремиковци, но са разпръснати в тези 10 селища, като всяко едно от тях има своите специфични проблеми“, уточни кандидатът за кмет. Като основен проблем тя отчете липсата на канализация в крайградските район. „През следващия мандат се предполага, че проектът, изработен от сегашната администрация, ще бъде задвижен. Това е най-важното, което трябва да се случи, за да можем да привлечем и инвеститори, които да съживят района“, обясни Кочкова. Като основна цел тя си поставя облагородяването на района и създаването на уютна среда, в която хората да искат да живеят. „Трябва да се помисли за остатъците от металургичния комбинат „Кремиковци“, хвостохранилищата, бездомните кучета и боклуците. Съществуват и много проблеми, свързани с улиците, строителството и ремонтите на още детски градини, изграждането на паркове и градинки“, обяви Цецка Кочкова. След опита си като кмет на Долни Богров в периода 2011 – 2015 година, тя заяви, че контактът с хората е на първо място. „Те трябва да ме припознават като човека, който ще ги изслуша и ще отреагира на проблемите им. Смятам, че нишката на комуникацията между администрацията и населението някъде се къса. Често администрацията сякаш е отделно звено, което е извън хората и проблемите им. Тази спойка трябва да бъде наистина реална“, обясни тя. Цецка Кочкова определи кандидатурата си за районен кмет на Кремиковци като предизвикателство. „Да си кмет на едно село е сякаш да управляваш една стаичка от къщата, но сега вече трябва да се погрижиш за почти цялата къща. Кандидатурата ми е много амбициозна, но нищо не може да ме спре, защото познавам проблемите на района“, обяви кандидатът за кмет от БСП.  \r\n \r\n БСП – Кремиковци ще разчита на Цецка Кочкова, която е председател на районната организация. Училищен психолог, на 57 години. Тя е била кмет на Долни Богров в периода 2011 – 2015 година. \r\n \r\nВеселка ИВАНОВА", "date": "2019.08.27", "title": "Цецка Кочкова, кандидат за кмет от БСП: Голямата ми цел е изравняване на стандартите и край на „София на две скорости“"}
{"url": "http://www.focus-news.net/news/2019/08/27/2692824/burgas-bazar-na-solta-shte-se-provede-v-prostranstvoto-simbiotichno-na-atanasovsko-ezero.html", "text": "„Базар на солта“ ще се проведе от 18.30 часа в пространството „симБиотично“ на Атанасовското езеро. Това съобщиха от пресцентъра на  Община Бургас . На събитието ще можете да научите повече за качествата и способностите на черноморската сол, добивана в Атанасовското езеро. Дияна Костовска от Българска фондация – ръководител на LIFE проект „Лагуната на живота“, ще запознае гостите с предимствата на българската сол и ще демонстрира всички видове сол, които се вадят от езерото. Ще има дегустация на карамел и шоколад със сол, както и зеленчуци, с които може да се опита легендарната Fleur de Sel. Освен това ще има дискусия за истинската цена на храната и за разхищението й – защо се случва и как да го избегнем. Поканени са колегите от проект „Твоята храна“, които ще представят повече информация по темата, включително анимации, видео-съвети, игри и тестове и ще раздадат тематични награди. Подготвили са и интересен кулинарни изкушения, за да демонстрират как да се използват пълноценно различни продукти (например трохи от сух хляб за миди гретен; листа от моркови за кюфтенца с тиквички и т.н.). „Заповядайте от 18.30 часа на последното събитие за този сезон в пространството „симБиотично“. Входът е свободен“, призовават от Общината.", "date": "2019.08.27", "title": "Бургас: „Базар на солта“ ще се проведе в пространството „симБиотично“ на Атанасовско езеро"}
{"url": "http://www.focus-news.net/news/2019/08/27/2692827/burgas-vremenna-organizatsiya-na-dvizhenieto-shte-bade-vavedena-po-bul-dimitar-dimov.html", "text": "Временна организация на движението ще бъде въведена по бул. „Димитър Димов“ в Бургас. Това съобщиха от пресцентъра на  Община Бургас .  \r\nОт 10.00 до 13.00 ч. кръстовището на бул. „Димитър Димов“ и улицата към бл. 37 и бл. 38 в комплекс „Зорница“ ще бъде затворено за преминаване на превозни средства заради полагане на асфалт. От 13.00 до 16.00 ч. кръстовището на бул. „Димитър Димов“ и ул. „Атанасовско езеро“ също ще бъде затворено за преминаване на превозни средства заради полагане на асфалт. Затворено за движение ще бъде платното от ул. „Димитър Аврамов“ (х-л „Фаворит“) до ул. „Атанасовско езеро“ в посока към жп прелеза.", "date": "2019.08.27", "title": "Бургас: Временна организация на движението ще бъде въведена по бул. „Димитър Димов“"}
{"url": "http://www.focus-news.net/news/2019/08/27/2692820/new-europe-italiya-izbira-mezhdu-pravitelstvo-i-predsrochni-izbori.html", "text": "Италианската Демократическа партия (ДП) е отворена за възможно второ правителство на Джузепе Конте, съобщиха от фракцията в понеделник. Водачът на лявоцентристите в Сената Андреа Маручи обясни, че в момента се водят преговори относно съдържанието на евентуално споразумение с „Движение 5 Звезди“ (Д5З) и проблемът не е само в това, кой ще оглави коалицията, пише базираното в Брюксел издание  New Europe . \r\nЛидерът на ДП Никола Цингарети даде ясно да се разбере, че фракцията иска ново начало и скъсване с наследството на управлението на „Лигата“ на Матео Салвини, за да бъде формирано правителство. \r\nЛидерът на Д5З Луиджи Ди Майо обаче настоява Джузепе Конте да остане начело на новия кабинет. Преговорната позиция на ляво-популистката партия се подсилва от предложението на Матео Салвини да се присъедини отново към правителството, докато то намали броя на депутатите от 935 на 600 и не бъде приет бюджетът за 2020 г. \r\nАко привидната безизходица не бъде разрешена, президентът Серджио Матарела ще трябва да свика нови избори до края на октомври, както поиска Салвини. Държавният глава каза в понеделник, че ще започне нов кръг от консултации с партиите в четири часа следобед във вторник, последван от консултации с Д5З в 17:00 часа в сряда. \r\nАко популистите не успеят да се договорят за коалиция с ДП това ще означава съкрушително поражение за тях, защото към момента анкетите показват подкрепа за Д5З около 20%, което е значително по-малко от 32-те процента, получени пред 14 месеца. Що се отнася до „Лигата“, напротив, тя би била големият победител от евентуални предсрочни избори, като проучванията показват, че тя ще получи между 33 и 38 процента. \r\nНезависимо, че подкрепата за ДП се увеличава, за нея ще е трудно да формира ляво правителство, защото не се очаква да има достатъчно силен партньор вляво. \r\n \r\nПревод и редакция:", "date": "2019.08.27", "title": "New Europe: Италия избира между правителство и предсрочни избори"}
{"url": "http://www.focus-news.net/news/2019/08/27/2692822/georgi-chobanov-babh-veche-ima-50-sluchaya-na-afrikanska-chuma-pri-divi-svine.html", "text": "Вече има 50 случая на африканска чума при диви свине. Това каза Георги Чобанов, директор на Дирекция „Здравеопазване и хуманно отношение към животните и контрол на фуражите“, в интервю за предаването „Сутрешен блок“ по  БНТ . Георги Чобанов добави, че когато има заразни болести по животните, доста части от населението търпят загуби. „Идеята на превенцията на заразните болести е ние да изпреварим появата на болестта“, каза той. Чобанов добави, че това с африканската чума не се е случило. „Африканската чума е повсеместно разпространена и радостно е, че в област Разград има само 2 случая при диви свине“, заяви той. По думите му всяка една част от населението вероятно ще търпи загуби или неудобства.  \r\nГеорги Чобанов коментира още, че поради сериозността на африканската чума, заболяването засяга цялото общество. „То засяга и консуматорите“, поясни той. По думите му африканската чума няма да повлияе на отоплителния сезон и хората не трябва да се притесняват. „Основното въздействие ще бъде откъм притеснението на хората, но не и към реална промяна в навиците им“, заяви той.", "date": "2019.08.27", "title": "Георги Чобанов, БАБХ: Вече има 50 случая на африканска чума при диви свине"}
{"url": "http://www.focus-news.net/news/2019/08/27/2692829/plovdiv-vavedeno-e-ogranichenie-na-dvizhenieto-po-patya-plovdiv-kuklen-zaradi-remont-na-mostovo-saorazhenie-i-nastilka.html", "text": "Нормално и без затруднения се осъществява движението на територията на Пловдивска област към този час. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пловдивския участък на АМ „Тракия“, също по направленията Пловдив-Пазарджик и Пловдив-Карлово. Пътищата на територията на областта са сухи и нормално проходими. До 24 септември движението по пътя Пловдив-Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Може да се използва обходен маршрут – пътя Асеновград-Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Забранено е и движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Все още е ограничено и преминаването на моторни превозни средства по-високи от 4 метра през тунелите по пътя Асеновград-Нареченски бани. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nТрафикът на територията на град Пловдив също се осъществява с нормална интензивност. По-засилено е автомобилното движение в централната градска част, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.08.27", "title": "Пловдив: Въведено е ограничение на движението по пътя Пловдив-Куклен заради ремонт на мостово съоръжение и настилка"}
{"url": "http://www.focus-news.net/news/2019/08/27/2692828/dobrich-v-obshtinata-shte-se-provede-brifing.html", "text": "От 11.30 часа в Малката зала на Община град Добрич ще се проведе брифинг. Това съобщиха от пресцентъра на  Общината . Поводът е срещата на кмета Йордан Йорданов с Бедрос Киркоров, който ще посети Добрич. Срещата ще започне от 11.00 часа.  \r\nБащата на Филип Киркоров е специален гост и председател на журито на фестивала за музикално и танцово изкуство „Stars of the world Alexandra princess angel 2019“, който се провежда в к.к. Албена. Фестивалът, посветен на жестоко убитата в Поморие през 2014 г. 7-годишна Алекс, се провежда за трета поредна година.  \r\nНа срещата с кмета ще присъства и Елена Пинджоян – основател и художествен ръководител на театралното студио „Непоседи“, кавалер на ордена „Служение на изкуството“ І степен, Кавалер на ордена „За милосърдие“, лауреат на премията „Добър ангел“. Тя е и автор на идеята и режисьор на ежегодния телевизионен проект, посветен на Международния ден за защита на детето „Големите и децата“.  \r\nСрещата ще бъде заснета от Роман Родин, личният оператор на Филип Киркоров. Гостите ще бъдат придружени от председателя на фен клуба на Филип Киркоров в България. \r\nВеднага след посещението при кмета на града от 11.30 часа в Малката зала на Общината ще се състои кратък брифинг с гостите.", "date": "2019.08.27", "title": "Добрич: В Общината ще се проведе брифинг"}
{"url": "http://www.focus-news.net/news/2019/08/27/2692830/burgas-dvizhenieto-v-uchastaka-devetak-vetren-ot-km-308-do-km-359-v-dvete-posoki-tryabva-da-se-osashtestvyava-s-povisheno-vnimanie-poradi-pochistvane-na-banketi-i-kosene-na-trevni-ploshti.html", "text": "Няма затворени пътни участъци на територията на областта. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, видимостта е отлична, проходите са отворени за движение на всички моторни превозни средства. До 2-ри септември движението в участъка Деветак – Ветрен от км 308+107 до км 359+000 в двете посоки трябва да се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Интензивно се осъществява движението на територията на град Бургас. Струпване на автомобили се наблюдава в района на кръстовището с кръгово движение „Трапезица“, по бул. „Стефан Стамболов“ в района на УМБАЛ-Бургас, както и по някои участъци от бул. „Демокрация“. \r\n \r\nМария ПОПЧЕВА", "date": "2019.08.27", "title": "Бургас: Движението в участъка Деветак – Ветрен от км 308 до км 359 в двете посоки трябва да се осъществява с повишено внимание поради почистване на банкети и косене на тревни площи"}
{"url": "http://www.focus-news.net/news/2019/08/27/2692831/pazardzhik-vavedeni-sa-ogranicheniya-po-nyakolko-patni-otsechki-v-oblastta.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. По пътя Пещера – Батак в района на 48 км движението  се осъществява двупосочно в една лента поради авариен ремонт на магистрален водопровод. Затворена е лентата за движение в посока Батак. Движението в района се регулира от сигналисти и пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.08.27", "title": "Пазарджик: Въведени са ограничения по няколко пътни отсечки в областта"}
{"url": "http://www.focus-news.net/news/2019/08/27/2693011/blagoevgrad-stomatolog-e-predaden-na-sad-za-nepravomerno-poluchavane-na-parichni-sredstva-ot-nzok.html", "text": "Стоматолог е изправен на подсъдимата скамейка за неправомерно получаване на парични средства от НЗОК. Това съобщиха от пресцентъра на  Апелативна прокуратура - София . \r\nРайонна прокуратура – Разлог е предала на съд Р.Д., лекар по дентална медицина, по обвинение за извършено от него престъпление по чл. 212б, ал. 1, т. 1, вр. чл. 212, ал. 1, вр. чл. 26, ал. 1 от НК.  \r\nОт м. юли 2011 г. обвиняемият Д. работел като лекар по дентална медицина в гр. Разлог. В това си качество до 2015 г. имал сключени договори с Районната здравноосигурителна каса - гр. Благоевград, подновявани всяка година. Като страна по тях, обвиняемият бил изпълнител на първична извънболнична дентална помощ в изпълнение на Национален рамков договор за дентални дейности.  \r\nПрез периода на действието им срещу Р.Д. постъпили сигнали от пациенти - здравно осигурени лица, относно отчетени дентални дейности на тяхно име, които реално на са били извършени от обвиняемия лекар. В тази връзка били извършвани множество проверки от РЗОК – гр. Благоевград - по конкретни поводи и комплексни такива относно цялостната му дейност. Жалби били подавани и до Районна прокуратура - Разлог, респ. препратени от РЗОК гр. Благоевград по компетентност.  \r\nВ хода на воденото досъдебно разследване са били установени и други пациенти, спрямо които били извършвани неверни вписвания относно ползвани услуги.  \r\nПо повод извършените проверки от РЗОК - гр. Благоевград относно дейността на д-р Д. са били констатирани множество нарушения във връзка с установени разминавания и несъответствия във въведените данни. Наложени са му били санкции за извършвани неверни вписвания - манипулации на различна стойност. Същият бил санкциониран по административен ред, като впоследствие наказателните постановления са били отменени от Административен съд – Благоевград и възобновена административно - наказателната процедура. Срещу Р.Д. е било повдигнато обвинение за извършено престъпление.  \r\nУстановено е, че обвиняемият, вместо да отразява вярно обстоятелствата в издаваните от него документи – амбулаторни листове, спесификации и фактури, издавал документи с невярно съдържание. С действията си той целял документално оправдаване и неправомерно получаване на суми от НЗОК. Действайки по този начин, в периода от 06.07.2011 г. до 29.10.2014 г., лекарят получил без правно основание парична сума в общ размер на 1720.83 лева – собственост на Националната здравноосигурителна каса - гр. София.  \r\nПредстои делото да продължи в съда.", "date": "2019.08.27", "title": "Благоевград: Стоматолог е предаден на съд за неправомерно получаване на парични средства от НЗОК"}
{"url": "http://www.focus-news.net/news/2019/08/27/2692833/veliko-tarnovo-dvizhenieto-po-patya-mezhdu-selo-polikraishte-i-gorna-oryahovitsa-se-osashtestvyava-v-edna-lenta-zaradi-remont.html", "text": "Нормани са условията за пътуване във Велико Търново и региона. Времето е слънчево, настилките – сухи, а трафикът – натоварен. Движението по пътя между село Поликраище и Горна Оряховица се осъществява в една лента заради ремонт. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Това съобщиха за  Радио „Фокус“ – Велико Търново  от  Областно пътно управление. Движението е интензивно по главните пътища в областта и в района на Прохода на Републиката. Засилен е автомобилопотока по път София – Варна, път Велико Търново – Русе и в старата столица. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. \r\n \r\nЛуиза ТРАНЧЕВА", "date": "2019.08.27", "title": "Велико Търново: Движението по пътя между село Поликраище и Горна Оряховица се осъществява в една лента заради ремонт"}
{"url": "http://www.focus-news.net/news/2019/08/27/2692835/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейският съюз няма да договори търговска сделка с Обединеното кралство, ако Лондон откаже да плати 40-те милиарда евро за развода, съобщават източници на британското издание  London Evening Standard . \r\nБританският премиер Борис Джонсън, от своя страна, заяви, че в случай на Брекзит без сделка, 40-те милиарда вече не са дължими. \r\nОт Брюксел са категорични, че Великобритания трябва да изпълни ангажиментите, поети по време на членството на страната и обясниха, че „изчистването на сметките е ключово за започването на нови отношения. \r\nГи Верхофстадт, координаторът на Европейския парламент за Брекзит, заяви: „Ако Обединеното кралство не плати, каквото дължи, ЕС няма да преговаря за търговска сделка. След Брекзит без сделка, това ще бъде първото условие за преговори. Великобритания е по-добра от това“. \r\nДжонсън заяви в неделя, че голяма част от 40-те милиарда евро ще бъдат отпуснати за приоритетите във вътрешната политика, ако се реализира Брекзит без сделка. \r\nГоворителят на Европейската комисия Мина Андреева добави: „Всички ангажименти, поети от 28-те държави-членки, трябва да бъдат спазени и това е особено вярно при сценарий без сделка, при който се очаква Великобритания да продължи да спазва всички ангажименти, поети по време на членството в ЕС. Вместо да навлизам сега в заплаха от съдебни действия, мисля, че е важно да се изясни, че уреждането на сметките е от съществено значение за започване на нова връзка, основана на взаимно доверие. Бих казала също така, че доколкото разбирам, този въпрос засега не е повдигнат на страната на ЕС, поне официално“. \r\nМеждувременно правителството заяви, че европейските лидери не трябва да очакват депутатите да блокират Брекзит без сделка. \r\n„Премиерът многократно е бил пределно ясен, че парламентаристите и политиците не избират кои гласове да уважават“, заявиха от Даунинг стрийт 10. „Премиерът беше пределно ясен пред европейските лидери, с които се срещна миналата седмица, че идеята за спиране на Брекзит е неправилна. Напускаме на 31 октомври с или без сделка. Европейските лидери не трябва да слушат много погрешните послания, идващи от някои депутати, които си мислят, че ще спрат Брекзит“. \r\n*** \r\n Италианската Демократическа партия (ДП) е отворена за възможно второ правителство на Джузепе Конте, съобщиха от фракцията в понеделник. Водачът на лявоцентристите в Сената Андреа Маручи обясни, че в момента се водят преговори относно съдържанието на евентуално споразумение с „Движение 5 Звезди“ (Д5З) и проблемът не е само в това, кой ще оглави коалицията, пише базираното в Брюксел издание  New Europe . \r\nЛидерът на ДП Никола Цингарети даде ясно да се разбере, че фракцията иска ново начало и скъсване с наследството на управлението на „Лигата“ на Матео Салвини, за да бъде формирано правителство. \r\nЛидерът на Д5З Луиджи Ди Майо обаче настоява Джузепе Конте да остане начело на новия кабинет. Преговорната позиция на ляво-популистката партия се подсилва от предложението на Матео Салвини да се присъедини отново към правителството, докато то намали броя на депутатите от 935 на 600 и не бъде приет бюджетът за 2020 г. \r\nАко привидната безизходица не бъде разрешена, президентът Серджио Матарела ще трябва да свика нови избори до края на октомври, както поиска Салвини. Държавният глава каза в понеделник, че ще започне нов кръг от консултации с партиите в четири часа следобед във вторник, последван от консултации с Д5З в 17:00 часа в сряда. \r\nАко популистите не успеят да се договорят за коалиция с ДП това ще означава съкрушително поражение за тях, защото към момента анкетите показват подкрепа за Д5З около 20%, което е значително по-малко от 32-те процента, получени пред 14 месеца. Що се отнася до „Лигата“, напротив, тя би била големият победител от евентуални предсрочни избори, като проучванията показват, че тя ще получи между 33 и 38 процента. \r\nНезависимо, че подкрепата за ДП се увеличава, за нея ще е трудно да формира ляво правителство, защото не се очаква да има достатъчно силен партньор вляво. \r\n*** \r\n  Британският премиер Борис Джонсън заяви в понеделник, че е малко по-оптимистичен, че може да сключи нова сделка за Брекзит след срещите с европейските лидери през последните дни, но призна задачата за „трудна“, както и че споразумението може да дойде „точно в края“ на процеса, пише европейската редакция на  Politico . \r\nДжонсън на няколко пъти отказа да изключи спиране на дейността на британския парламент, за да форсира Брекзит без сделка, ако се окаже, че споразумение с Брюксел е невъзможно. \r\nВ заключителната пресконференция на първата си международна среща на високо равнище Джонсън заяви, че шансовете за сделка зависят \"изключително\" от ЕС и дали те са готови да извадят предпазната клауза за Северна Ирландия от споразумението. \r\n„Считам, че ЕС има тенденция да постигне споразумение точно в края, това забелязах при собственото си наблюдение на преговорите в Брюксел“, каза той, като добави,  че Великобритания ще излезе от Съюза на 31 октомври. \r\nПо думите му, дотогава Великобритания ще е направила „абсолютно колосална, обширна и фантастична подготовка“ за Брекзит без сделка. \r\nТой обаче не даде конкретен график за възобновяване на разговорите. От Брюксел заявиха, че чакат Великобритания да представи подробни алтернативни предложения на предпазната мярка, преди да обмислят официално предоговаряне. Представители на Даунинг Стрийт, придружаващи Джонсън в Биариц, заявиха в понеделник, че дискусиите ще продължат тази седмица \"на ниво шерпи\", водени от европейския съветник на Джонсън Дейвид Фрост. \r\nДжонсън ще се върне от Биариц в настъпваща политическа буря у дома. Депутатите се завръщат в парламента следващата седмица, а опозиционните партии и бунтовническите консерватори се стремят да го блокират да изведе Великобритания без сделка. \r\nПремиерът не изключи спирането на парламента, за да попречи на депутатите да блокират пътя му. „Разчитам на парламентаристите да направят правилното нещо и да почета обещанието, което са поели пред хората на тази страна“, каза той, когато го попитаха защо не може да поеме ангажимента. \r\nНа въпрос дали има доверие в председателя на Камарата на общините Джон Беркоу, който е окончателният арбитър на правилата на Камарата на общините и се очаква да играе решаваща роля в предстоящите парламентарни битки, Джонсън каза: „Надявам се, че всички парламентаристи ще използват техните добри служби и ще уважават волята на хората да реализират Брекзит“. \r\nАмерикански правителствен служител заяви в понеделник, че Джонсън е предупредил лидерите на ЕС да не вярват на депутатите, които заявиха, че могат да блокират Брекзит без сделка.", "date": "2019.08.27", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/08/27/2692832/reuters-upravlyavashtata-sotsialdemokraticheska-partiya-zagubi-mnozinstvoto-si-v-rumaniya.html", "text": "Управляващата в Румъния Социалдемократическа партия (СДП) загуби парламентарното си мнозинство, след като либералната партия АЛДЕ излезе от правителството заради политиките му, предава  Reuters . \r\nЛибералите се оттеглиха от съюза два дни, след като лидерът им Калин Попеску Тарчану не бе избран да бъде правителственият кандидат за президентските избори през ноември. Вместо това СДП избра лидера си, премиерът Виорика Дънчила, за съперник на настоящия държавен глава Клаус Йоханис. \r\nПри нормални обстоятелства действието на АЛДЕ би увеличило вероятността от предсрочни избори, но според анализатори, фрагментаризираната опозиция може да предпочете да изчака завършването на целия мандат. \r\n„Не виждам много (други партии) да се втурнат да го вземат управлението сега“, заяви политическият коментатор Кристиан Патраскониу. „(Чакането на изборите) е най-рационалната политическа позиция“. \r\nСамият бивш министър-председател Таричану заяви, че ПСД се е представила лошо в правителството и не е предприела необходимите стъпки за преструктуриране на кабинета. Решението на АЛДЕ да се изтегли обаче не беше лесно, добави той. \r\nВластите на ЕС и САЩ остро критикуват управляващия алианс за реформите на румънската съдебна система, за която казват, че заплашва върховенството на закона. \r\nДънчила заяви, че ПСД ще продължи да управлява. „Най-важното нещо е да не разочароваме избирателите, които ни се довериха на изборите през 2016 година“, написа тя във „Фейсбук“. \r\nРаздялата от понеделник обаче оставя социалдемократите с 25  гласа под мнозинството, което ще ги принуди да договарят законодателство на база законопроект. \r\nМинистър-председателят има 45 дни да поиска вот на доверие от парламента и междувременно ще трябва да намери заместници на тримата министри от АЛДЕ. Според анализаторите, Дънчила ще търси съюз с други партии, като например, етническата унгарска УДМР. \r\nНа проведените през май европейски избори гласоподавателите се обърнаха срещу правителството, като подкрепата за СДП падна наполовина, а АЛДЕ дори не успяха да преминат бариерата за влизане в ЕП. \r\n \r\nПревод и редакция:", "date": "2019.08.27", "title": "Reuters: Управляващата Социалдемократическа партия загуби мнозинството си в Румъния"}
{"url": "http://www.focus-news.net/news/2019/08/27/2692836/kazanlak-izlozhbata-izbrano-ot-shestiya-mezhdunaroden-foto-salon-v-plovdiv-shte-bade-otkrita-v-muzeya-na-fotografiyata-v-grada.html", "text": "Изложбата „Избрано”, която е пътуваща селекция от Шестия Международен фото салон в Пловдив ще бъде открита в Музея на фотографията. Това каза за  Радио „Фокус”  директорът на музея Стефан Папукчиев. Той посочи, че изложбата е имала премиера в края на юни в Пловдив като част от десетото юбилейно издание на Европейския месец на фотографията - 2019, организиран от Фотографската академия. През следващите месеци експозицията е показана и в Габрово и Пазарджик.  \r\nНад 4 000 фотографии постъпват за селекция в шестте раздела на тазгодишното издание на конкурса. \r\n„През годините сме обиколили много галерии и арт пространства, но тази покана е една от най-ценните за нас досега. В Музея на фотографията се показват и организират много стойностни фотографски събития и затова тази покана е огромен комплимент за нас“, каза Антон Савов от Международния фото салон в Пловдив. Той коментира като изключително успешно присъствието в конкурса на българската фотографска общност.  \r\nБългарските фотографи тази година бележат най-силното си участие в Салона от всички негови издания до сега - 38 автори печелят общо 62 награди. Отличени в Салона са фотографи от София, Велико Търново, Бургас, Шумен, Русе, Стара Загора, Павликени и Асеновград.  \r\nВ Казанлък ще бъдат видени отличените фотографии на Юлий Василев и Христо Димитров, Соон Сенг Леонг от Малайзия, Хари Даймен от Люксембург – най-добър в раздел „Природа“, Валтер Габертуел от Италия и Светлин Йосифов. Участничката в тазгодишния пленер „В Долината на розите“ Таня Маркова се представя в Салона също със златен медал. Нейната фотография е част от избраните за експозицията в Казанлък, която ще покаже и местни автори от национална величина като Пламен Петков, Николай Тенев и Ениз Караджа. За откриването на изложбата, която е част от програмата на Празници в Долината на тракийските царе, в Казанлък се очаква да пристигнат и част от организаторите на Международния фото салон в Пловдив. \r\nСлавяна ГАЙДАРОВА", "date": "2019.08.27", "title": "Казанлък: Изложбата „Избрано” от Шестия Международен фото салон в Пловдив ще бъде открита в Музея на фотографията в града"}
{"url": "http://www.focus-news.net/news/2019/08/27/2693015/burgas-chetirima-znakovi-tvortsi-shte-predstavyat-nyakoi-ot-proizvedeniyata-si-v-doma-na-pisatelya-na-30-avgust.html", "text": "Четирима знакови творци ще представят в Бургас част от първите, наред с някои от новите си произведения, на 30 август, петък, от 18.30 часа, в Дома на писателя. Това съобщиха от пресцентъра на  Община Бургас . Това са Ани Илков, Владимир Левчев, Борис Роканов и поетът с китара Ангел Ангелов – Джендема.  \r\nСрещата им е наречена „30 години по-късно“. Владимир Левчев обяснява защо: „Най-ненадейно минаха 30 години. С Боби Роканов и Ани Илков тогава още минавахме за млади поети, напълно пренебрегвани от официалната критика. Ангел Ангелов-Джендема имаше подземна слава. Песните му се слушаха и пееха само по купони, в домашна обстановка. Беше радостно за нас, че имахме възможност да се представим заедно на Аполония. Нямаше начин да знаем, че това ще бъде последна Аполония преди да падне режима на Живков. На другия ден след четенето получих телеграма от издателство „Народна култура“, където бях редактор, да се явя незабавно на работа. Трябваше да ми връчат лично заповед за уволнение. Причината беше нелегалното тогава списание „Глас“, което издавах. Разбира се, Боби Роканов и Ани бяха сред авторите на списанието, както и Желю Желев, Михаил Неделчев, а и чужди писатели, като Цветан Тодоров. В тазгодишния римейк ще четем и стари неща, от 80-те, както и нови, писани през неусетно изтеклия четвърт век“.", "date": "2019.08.27", "title": "Бургас: Четирима знакови творци ще представят някои от произведенията си в Дома на писателя на 30 август"}
{"url": "http://www.focus-news.net/news/2019/08/27/2692826/london-evening-standard-bryuksel-i-london-se-sdarpaha-za-40-miliarda-evro.html", "text": "Европейският съюз няма да договори търговска сделка с Обединеното кралство, ако Лондон откаже да плати 40-те милиарда евро за развода, съобщават източници на британското издание  London Evening Standard . \r\nБританският премиер Борис Джонсън, от своя страна, заяви, че в случай на Брекзит без сделка, 40-те милиарда вече не са дължими. \r\nОт Брюксел са категорични, че Великобритания трябва да изпълни ангажиментите, поети по време на членството на страната и обясниха, че „изчистването на сметките е ключово за започването на нови отношения. \r\nГи Верхофстадт, координаторът на Европейския парламент за Брекзит, заяви: „Ако Обединеното кралство не плати, каквото дължи, ЕС няма да преговаря за търговска сделка. След Брекзит без сделка, това ще бъде първото условие за преговори. Великобритания е по-добра от това“. \r\nДжонсън заяви в неделя, че голяма част от 40-те милиарда евро ще бъдат отпуснати за приоритетите във вътрешната политика, ако се реализира Брекзит без сделка. \r\nГоворителят на Европейската комисия Мина Андреева добави: „Всички ангажименти, поети от 28-те държави-членки, трябва да бъдат спазени и това е особено вярно при сценарий без сделка, при който се очаква Великобритания да продължи да спазва всички ангажименти, поети по време на членството в ЕС. Вместо да навлизам сега в заплаха от съдебни действия, мисля, че е важно да се изясни, че уреждането на сметките е от съществено значение за започване на нова връзка, основана на взаимно доверие. Бих казала също така, че доколкото разбирам, този въпрос засега не е повдигнат на страната на ЕС, поне официално“. \r\nМеждувременно правителството заяви, че европейските лидери не трябва да очакват депутатите да блокират Брекзит без сделка. \r\n„Премиерът многократно е бил пределно ясен, че парламентаристите и политиците не избират кои гласове да уважават“, заявиха от Даунинг стрийт 10. „Премиерът беше пределно ясен пред европейските лидери, с които се срещна миналата седмица, че идеята за спиране на Брекзит е неправилна. Напускаме на 31 октомври с или без сделка. Европейските лидери не трябва да слушат много погрешните послания, идващи от някои депутати, които си мислят, че ще спрат Брекзит“. \r\n \r\nПревод и редакция:", "date": "2019.08.27", "title": "London Evening Standard: Брюксел и Лондон се сдърпаха за 40 милиарда евро"}
{"url": "http://www.focus-news.net/news/2019/08/27/2692839/burgas-izlozhba-grafika-na-yasen-gyuzelev-shte-bade-otkrita-v-galeriya-prolet.html", "text": "Изложба – графика на Ясен Гюзелев ще бъде открита в галерия „Пролет“ в Бургас във времето от 18.00 до 20.00 ч. Това съобщиха от пресцентъра на  Община Бургас . Изложбата може да бъде разгледана до 18 септември.  \r\nЯсен Гюзелев е роден в София на 24 юли 1964. Образование: 1985 - 1990 г. – Художествена Академия – София; 1978 - 1983 – Художествена гимназия – София. Творчество: 2010 – 2013 работи за издателство Vincens Vives, Барселона, Испания; 2002 – 2010 сътрудничество с издателство Simply read books, Ванкувър, Канада и Walker books – Лондон, Англия; 1993 – 2002 илюстрира книги за J. F. Shreiber, Еслинген, Германия; Rowohlt, Хамбург, Германия; Aufbau – Verlag, Berlin, Германия ; Grim press, Тайпей, Тайван; 1990 – 1993 илюстрации, корици за книги, Таро карти и графичен дизайн за различни издатели и списания в Милано, Торино и Флоренция в Италия; 1985 – 1990 илюстрации и графичен дизайн за някои от основните издателства в София и за Conde Nast – Vanity и Vogue, Милано, Италия. Изложби: 2010 Чавдар и Ясен Гюзелеви, БКИ, Прага, Чехия; 2005 Jesuitenkolleg, Минделхайм, Германия; 2000 Илюстратори от Източна Европа от 1980 – 2000, Болцано, Италия; 1996 The De Marco European Art Foundation – Единбург, Шотландия; Bologna Fair Exhibition, Болоня, Италия – ’94, ’97, ’99, ’02, ’04, ‘05; Bratislava Biennale of Illustrations, Братислава, Чехословакия, Словакия ’95, ’97, ‘99; Barcelona International Award of Illustration – Барцелона, Испания ’94, ‘96. Самостоятелни изложби: 2017 Галерия „Ракурси“, София; 2016 Градска художествена галерия Пловдив; 2016 Градска художествена галерия Варна; 2015 Софийска градска художествена галерия; 2013 Галерия Арте, София, България; 2012 Есенни изложби,Пловдив, България; 2012 БКИ, Париж, Франция; 2012 Къща „Витгенщайн“, Виена, Австрия; 2011 БКИ, Братислава, Словакия; 2011 Галерия Сезони, София, България; 2010 Национална Художествена Галерия, София, България; 2008 Cibank Art Gallery, София, България; 2005 Storyopolis Art Gallery, Лос Анджелес, САЩ; 2003 Jakshich house gallery – Белград, Югославия; 1994 Buecherhaus, Рюселхайм, Германия. Награди: 2010 „Хр. Г. Данов“ – най-добре илюстрирана книга за 2010 г. (Алиса в страната на чудесата); 2004 Сребърен медал от асоциацията на Илюстраторите, Ню Йорк, САЩ; 2003 Luchs, награда от радио Бремен и Die Zeit –  за „Дон Кихот“; 2002-2004 American institute of graphic art, Американски Институт за графични изкуства, САЩ; 2002 Independent publisher book award, награда за книга на независимите издатели, САЩ; 2001 Honorary diploma from Golden pen of Belgrade, Диплома от Златният молив на Белград, Югославия; 2000 Luchs, награда от радио Бремен и Die Zeit –  за „Алиса в страната на чудесата“.", "date": "2019.08.27", "title": "Бургас: Изложба – графика на Ясен Гюзелев ще бъде открита в галерия „Пролет“"}
{"url": "http://www.focus-news.net/news/2019/08/27/2692837/kyustendil-bez-ogranicheniya-se-osashtestvyava-dvizhenieto-na-motorni-prevozni-sredstva-do-12-tona-po-avtomagistrala-struma-v-posoka-sofiya.html", "text": "Без ограничения се осъществява движението на моторни превозни средства до 12 тона по автомагистрала „Струма” в посока София. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението на моторни превозни средства до 12 тона от пътен възел „Дупница Север“ до пътен възел „Бобошево“ на автомагистралата в посока Кулата е ограничено и се осъществява по обходен маршрут по път E-79. Обходен маршрут е определен по път Е-79. Движението на тежкотоварни автомобили над 12 тона се отклонява от автомагистралата от пътен възел „Долна Диканя“ до пътен възел „Бобошево“. Срокът е до 30 август. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението преминава само в едната лентата за движение двупосочно в участъка на землището „Рилски манастир”. Срокът е до 31 август. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.08.27", "title": "Кюстендил: Без ограничения се осъществява движението на моторни превозни средства до 12 тона по автомагистрала „Струма” в посока София"}
{"url": "http://www.focus-news.net/news/2019/08/27/2692841/pregled-na-osnovnite-temi-v-burgaskiya-pechat.html", "text": "„Битката за местния вот започва“, е водещото заглавие в днешния брой на бургаския ежедневник  „Черноморски фар“ . В повечето общини са проведени консултации и избрани шефове на Общинските комисии. ЦИК ги одобрява ежедневно. Засега са ясни председателите в Бургас – топ юристът Елка Стоянова, която през последните години е била шеф на РИК за изборите за парламент и европарламент, както и в настоящия мандат за местния вот, както и шефката на ОИК в Несебър. ОИК – Бургас ще встъпи в правомощията си на 7 септември. На 2 септември Централната избирателна комисия започва да приема документи за регистрация на партии и коалиции за участие в изборите за общински съветници и за кметове на 27 октомври 2019-а година, пише още вестникът.  \r\n„Отново: Пияни шофьори и катастрофи през уикенда“, е друга статия от страниците на ежедневника. Само за два дни има регистрирани трима, качили се зад волана в пияно състояние. Катастрофите са общо 5 на брой, като всички са станали в един ден, пояснява материалът.  \r\nДруго заглавие в броя е: „Немската болница вече е в историята“. Немското училище и по-късно болница „Св. св. Кирил и Методий“ вече е в историята. Тя бе срината до основи, а на нейно място предстои изграждането на новата библиотека и арт-център. Разрушаването не мина без дебати „за“ и „против“ в социалните мрежи, пише още вестникът.  \r\nВ страницата „Агро“ е поместена статията: „Не е проблем да се продаде мановият мед. Проблем е чрез него да се съживи поминъкът на Странджа“.  \r\nИнтервюто в днешния брой е с художника Ненчо Русев, а темата на деня е: „Жители на „Меден рудник“ искат още детски площадки“. Жителите на блокове 33, 37 и 38 са стартирали подписка, с която да затвърдят официално желанието си. Районният кмет Магдалена Манолова уточни, че в близост до района зад блоковете 29 и 39 има две детски площадки. Съоръженията били реновирани преди около 3 години, но към момента са в много лошо състояние, защото не се пазят от живеещите в близост тинейджъри.", "date": "2019.08.27", "title": "Преглед на основните теми в бургаския печат"}
{"url": "http://www.focus-news.net/news/2019/08/27/2692842/blagoevgrad-grad-bansko-shte-bade-ukrasen-s-novi-tvorbi-ot-ilindenski-mramor-v-ramkite-na-skulpturniya-simpozium-pogled-kam-nebeto.html", "text": "Град Банско ще бъде украсен с нови творби от илинденски мрамор. Това съобщиха от пресцентъра на  Общината . Скулптурите, които за четвърта година са дело на докторанти, студенти и възпитаници на Великотърновски университет „Св. Св. Кирил и Методий”, превръщат зелените площи на Банско във впечатляващи арт-пространства. Красимир Методиев, Иван Николов, Петър Кондев, Найден Колев и Николай Стоянов са поканените тази година от Община Банско, за да допълнят изящния и неповторим стил на града, здраво стъпил на традициите, и едновременно с това, вперил „Поглед към небето”. Такъв е и слоганът на скулптурния симпозиум, стартирал преди дни, и втора година - облечен в камък. Дванадесет участници до този момент са оставили следи от длетата си по скулптурите от дърво и мрамор в Банско и тази традиция ще продължава, защото подкрепата на Общината за развитието на пластичните изкуства и младите дарования е важен избор, който има само една посока – красива градска среда.", "date": "2019.08.27", "title": "Благоевград: Град Банско ще бъде украсен с нови творби от илинденски мрамор в рамките на скулптурния симпозиум „Поглед към небето”"}
{"url": "http://www.focus-news.net/news/2019/08/27/2692843/mvr-1-chovek-e-zaginal-22-sa-postradali-pri-katastrofi-v-stranata-prez-poslednoto-denonoshtie.html", "text": "През последното денонощие 1 човек е загинал и 22 души са пострадали в страната, съобщават от пресцентъра на  МВР . За страната произшествията са общо 20. В София има няколко леки пътнотранспортни произшествия, при които няма пострадали.", "date": "2019.08.27", "title": "МВР: 1 човек е  загинал, 22 са пострадали при катастрофи в страната през последното денонощие"}
{"url": "http://www.focus-news.net/news/2019/08/27/2692845/burgas-ministar-rosen-zhelyazkov-kmetat-dimitar-nikolov-i-direktorat-na-morska-administratsiya-kap-zhivko-petrov-shte-dadat-brifing-vav-foayeto-na-magaziya-1-na-pristanishteto.html", "text": "Министърът на транспорта Росен Желязков, капитан Живко Петров – директор на Изпълнителна агенция „Морска администрация“, и кметът на Бургас Димитър Николов ще дадат кратък брифинг от 11.30 часа във фоайето на Магазия 1 в зоната за обществен достъп на Пристанище \"Бургас\". Това съобщиха от пресцентъра на  Община Бургас .", "date": "2019.08.27", "title": "Бургас: Министър Росен Желязков, кметът Димитър Николов и директорът на „Морска администрация“ кап. Живко Петров ще дадат брифинг във фоайето на Магазия 1 на пристанището"}
{"url": "http://www.focus-news.net/news/2019/08/27/2692838/sport-balgariya-s-treta-poredna-zaguba-na-evrovoley-za-zheni.html", "text": "Волейболистките от националния отбор на България записаха поредна загуба на Европейското първенство. Момичетата на селекционера Иван Петков остъпиха на домакините от Турция с 1:3 в третата си среща от Група А на шампионата, играна пред над 2500 зрители в зала \"Ататюрк\" в турската столица Анкара. По този начин \"лъвиците\" остават на предпоследното 5-о място без победа до момента и една единствена спечелена точка, но запазват шансовете си за продължаване напред към 1/8-финалите на шампионата. Днес България ще играе много важен и може би решаващ мач срещу отборът на Гърция, който е с 2 победи, 1 загуба и 6 точки. Срещата ще бъде отново 19,30 часа българско време. Преди това от 17,00 часа пък ще играят Финландия и Франция.", "date": "2019.08.27", "title": "Спорт: България с трета поредна загуба на Евроволей за жени"}
{"url": "http://www.focus-news.net/news/2019/08/27/2692847/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-avgust.html", "text": "„Софийска вода” временно ще прекъсне водоснабдяването в някои части на столицата на 28 август, съобщиха от  пресцентъра на дружеството .  \r\nНа 28 август 2019 г. (сряда), във връзка с ремонт на уличен водопровод на  ул. „Акад. Методи Попов“ жк. „Изток“, се налага спиране на водоподаването от 09.30 до 16.30 часа на клиентите на „Софийска вода”, живеещи в района на: \r\nжк. „Изток“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райко Алексиев“ ъгъла с ул. „Тарас Шевченко“.  \r\nНа 28 август 2019 г. (сряда), във връзка с пресвързване на уличен водопровод на  ул. „Киевска“ кв. „Овча купел“, се налага спиране на водоподаването от 08.00 до 20.00 часа на клиентите на „Софийска вода”, живеещи в района на: \r\nул. „Киевска“ \r\nС понижено налягане на водата ще бъде районът между ул. „Народен герой“, река Владайска, ул. „Житница“, ул. „Земляне“, бул. „Президент Линкълн“, ул. „Кукуряк“, ул. „Иван Радоев“, ул. „Проф. Михайло Парашчук“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Киевска“.  \r\nНа 28 август 2019 г. (сряда), във връзка с подмяна на спирателен кран на  ул. „Минзухар“ кв. „Лозенец“, се налага спиране на водоподаването от 09.30 до 19.30 часа на клиентите на „Софийска вода”, живеещи в района на: \r\nул. „Минзухар“ \r\nул. „Плачковица“ от ул. „Кораб планина“ до ул. „Минзухар“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Минзухар“ ъгъла с ул. „Плачковица“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.08.27", "title": "„Софийска вода” временно ще прекъсне водоснабдяването в  някои части на столицата на 28 август"}
{"url": "http://www.focus-news.net/news/2019/08/27/2692846/sliven-trafikat-po-patishtata-v-oblastta-e-intenziven-no-nyama-zadrastvaniya.html", "text": "Трафикът по пътищата в Сливенска област е интензивен, но няма задръствания. Пътищата са сухи и нормално проходими,  съобщиха от  Областното пътно управление . \r\nВ участъка от пътя между Твърдица и Елена от км 47+800 до км 48+000 поради пропадане на пътното платно се извършват ремонтни дейности, които трябва да приключат до 31 август. \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мост при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до края на август.", "date": "2019.08.27", "title": "Сливен: Трафикът по пътищата в областта е интензивен, но няма задръствания"}
{"url": "http://www.focus-news.net/news/2019/08/27/2692840/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една (дясната) пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.08.27", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/08/27/2692825/georgi-chobanov-babh-lovtsite-kogato-vlyazat-v-edna-infektirana-teritoriya-shte-mogat-da-prenesat-zabolyavaneto-afrikanska-chuma.html", "text": "Ловците, когато влязат в една инфектирана територия, ще могат да пренесат заболяването. Това каза Георги Чобанов, директор на Дирекция „Здравеопазване и хуманно отношение към животните и контрол на фуражите“, в интервю за предаването „Сутрешен блок“ по  БНТ . „Конкретно, когато имаме случай на африканска чума, заболяването се констатира на това място и в тази зона със сигурност има и други диви свине, които са засегнати от заболяването“, каза Чобанов. Той добави, че тези животни ще бъдат умъртвени от самото заболяване и ловът по това време трябва да бъде внимателно провеждан. „От една страна, ще бъдат отстранени животни, които са или в инкубационен стадий, или вече са с лека проява на клиника и ловците няма да отстранят това нещо, а месото ще бъде разнесено в страната, а другото е, че може да бъде пренесена заразата от ловците“, категоричен бе Чобанов. Той добави, че в зоните, когато се извършва претърсване, трябва да се внимава и да се вземат мерки за биосигурност.", "date": "2019.08.27", "title": "Георги Чобанов, БАБХ: Ловците, когато влязат в една инфектирана територия, ще могат да пренесат заболяването африканска чума"}
{"url": "http://www.focus-news.net/news/2019/08/27/2692848/burgas-suhi-trevi-sa-goreli-v-zemlishteto-na-selo-marinka.html", "text": "Сухи треви са горели в землището на село Маринка през изминалото денонощие. Това съобщиха за  Радио „Фокус“ – Бургас  от Общината. Огънят е бил потушен своевременно и няма пострадали.  \r\nПо данни на ОДМВР – Бургас няма получени сигнали за пътнотранспортни произшествия през изминалата нощ на територията на града. \r\nМария ПОПЧЕВА", "date": "2019.08.27", "title": "Бургас: Сухи треви са горели в землището на село Маринка"}
{"url": "http://www.focus-news.net/news/2019/08/27/2692850/pregled-na-osnovnite-temi-vav-velikotarnovskiya-pechat.html", "text": "„ВТУ приема бъдещи прависти с изпити всеки работен ден“ е заглавие на първа страница на областния всекидневник  „Янтра Днес” . Великотърновският университет (ВТУ) провежда изпити за бъдещи юристи всеки работен ден. От удобството могат да се възползват кандидатите за специалност „Право“, които са готови да се обучават срещу заплащане в задочна форма. \r\n„Реставрирана е паметната плоча на фасадата на храма „Св. Никола“, пише още вестникът. Почистена и реставрирана е паметната плоча на фасадата на църквата „Св. Никола“, която е разположена в квартал „Варуша“ във Велико Търново. В храма преди 140 години са проведени първите неофициални заседания на народните представители, които са част от състава на Учредителното събрание.  \r\n„Пиян 71-годишен шофьор предизвика катастрофа“, е новина от криминалната хроника. Страница трета ни разказва за това за кого могат да се окажат опасни високите температури и как да се предпазим. В раздел „Култура“ има статия за примабалерината Диляна Никифорова, която получи награда от Община Елена. „Станислав Генчев пое „Лудогорец“, е новина от спортните страници.  \r\n„Англичанин дойде, за да се ожени за търновка, тя отказа, но той се влюби в Старата столица“, е заглавие от другия областен ежедневник -  „Борба“ . 34-годишният британец Пол Крисп вече се чувства на половина българин и вижда бъдещето си изцяло във Велико Търново. Чужденецът дошъл у нас през 2017 година, воден от любов към жена от Старата столица.  \r\n„В Килифарево започна Детската академия за изкуства“, е друга новина от изданието. Около 30 деца, разделени в две възрастови групи, участват в деветото издание на Детската академия за изкуства, с която по традиция започват празниците в Килифарево. Кметът на града Димитър Събев откри академията и приветства хлапетата.  \r\n„Корейски артисти представиха в Горна Липница проекта си „Искам да живея в България като теб“, пише още „Борба“, а статията разказва за павликенското село, което е център на Международната лятна резиденция „Старото училище“ и за това как преминава форума.  \r\n„Активист на ДПС от Стражица ударен с бирена бутилка в главата след предизборни пазарлъци?“, е новина от криминалната хроника. В областния ежедневник ще намерите и статия за баща и дядо, които заловиха „с голи ръце“ нападател в Миндя.", "date": "2019.08.27", "title": "Преглед на основните теми във великотърновския печат"}
{"url": "http://www.focus-news.net/news/2019/08/27/2692851/shumen-naznachena-e-obshtinskata-izbiratelna-komisiya-v-kaolinovo.html", "text": "Централна избирателна комисия (ЦИК) е назначила Общинската избирателна комисия (ОИК) в Каолиново, в състав от 11 членове, за изборите за общински съветници и за кметове на 27 октомври 2019 г. Това сочи справка в сайта на  ЦИК . Председател на ОИК - Каолиново е  Драгомир Стоянов Янков, а негови заместници са Светлана Димитрова Петкова и Дарина Богославова Димитров. Ахмед Салиев Мехмедалиев заема секретарското място. Общинската избирателна комисия встъпва в правомощията си на 7 септември.", "date": "2019.08.27", "title": "Шумен: Назначена е Общинската избирателна комисия в Каолиново"}
{"url": "http://www.focus-news.net/news/2019/08/27/2692844/shumen-oblastnata-epizootichna-komisiya-shte-provede-zasedanie.html", "text": "Областната епизоотична комисия ще проведе заседание от 10.00 ч. в зала 2 на Областна администрация - Шумен. Това съобщиха от пресцентъра на  Областната администрация . Ще бъде представена актуалната епизоотична обстановка в област Шумен и страната към настоящия момент, обобщена информация, съгласно предоставените от 9-те общини в област Шумен документи – списъци, заявления и констативни протоколи за предстоящото подпомагане от 300 лв. на стопаните, предприели мерки за почистване и дезинфекция на личните си стопанства. Ще бъдат обсъдени допълнителни мерки за предотвратяване на разпространението на африканска чума по свинете в област Шумен.", "date": "2019.08.27", "title": "Шумен: Областната епизоотична комисия ще проведе заседание"}
{"url": "http://www.focus-news.net/news/2019/08/27/2692852/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за   Агенция „Фокус“  от  Планинската спасителна служба (ПСС) към Българския червен кръст (БЧК) . Сутрешните температурите са от 10 до 15 градуса. Работят 1, 2 и 4 линия на Пампорово. На Боровец работи кабинковата линия и лифт „Ситняково“. На Витоша не работят съоръженията. Няма инциденти през изминалото денонощие.  \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470.", "date": "2019.08.27", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/27/2692854/burgas-zapochna-61-to-zasedanie-na-obshtinskiya-savet.html", "text": "Започна 61-то заседание на Общински съвет – Бургас, предаде репортер на  Радио „Фокус“ – Бургас . По традиция началото на сесията бе поставено с химните на Република България и Европейския съюз. Дневният ред включва 43 докладни записки, като бяха внесени за разглеждане и две допълнителни. \r\nМария КУРТЕВА", "date": "2019.08.27", "title": "Бургас: Започна 61-то заседание на Общинския съвет"}
{"url": "http://www.focus-news.net/news/2019/08/27/2692857/shumen-naznachen-e-sastavat-na-obshtinska-izbiratelna-komisiya-smyadovo.html", "text": "Централна избирателна комисия (ЦИК) е назначила Общинската избирателна комисия (ОИК) в Смядово, в състав от 13 членове, за изборите за общински съветници и за кметове на 27 октомври 2019 г. Това сочи справка в сайта на  ЦИК . Председател на ОИК - Смядово е Росица Маринова Пенчева, а нейни заместници са Кръстю Иванов Баев и Недялка Маринова Николова. Йорданка Желязкова Болиева заема секретарското място. Общинската избирателна комисия встъпва в правомощията си на 7 септември.", "date": "2019.08.27", "title": "Шумен: Назначен е съставът на Общинска избирателна комисия - Смядово"}
{"url": "http://www.focus-news.net/news/2019/08/27/2692853/dobrich-ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа. Движението по третокласния път Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. В Добрич времето е слънчево и ясно, духа слаб до умерен вятър, температурата на въздуха е около 25 градуса.  \r\nЖулиета НИКОЛОВА", "date": "2019.08.27", "title": "Добрич: Ограничено е движението на МПС над 10 тона по път I- 9 в участъка от село Кранево в посока  Варна"}
{"url": "http://www.focus-news.net/news/2019/08/27/2692856/nova-makedoniya-makedoniya-sarbiya-i-makedoniya-shte-razvivat-regionalnoto-satrudnichestvo-i-shte-se-opitat-da-uskoryat-integratsiyata-na-zapadnite-balkani-v-es.html", "text": "„Със Сърбия сме ангажирани с развитието на регионалното сътрудничество и ускоряване на интеграцията на нашия регион в ЕС. Подчертах нашата ангажираност за продължаване на политическия диалог и изразих интерес към провеждане на трето съвместно заседание на двете правителства“, заяви македонският премиер Зоран Заев на съвместна пресконференция със сръбския си колега Ана Бърнабич, пише вестник  \"Нова Македония“. \r\n„В момента регионалното сътрудничество се сблъсква с предизвикателства. Трябва да следваме пътя, преодолявайки бариерите пред свободната търговия, по-свободното движение на хора, стоки и услуги и да се насочим повече към бъдещето и по-малко към онова, което се е случвало в миналото“, подчерта Бърнабич. \r\nЗаев заяви, че Македония и Сърбия трябва да решат всички въпроси в региона чрез инклузивен диалог. \r\nОсвен това Белград и Скопие подписаха три споразумения – за съвместно признаване на класифицирани услуги, за взаимно признаване на издадените одобрения за оторизиран икономически оператор и за сътрудничество във фитосанитарната област и безопасността на храните и и ветеринарната медицина. \r\n \r\nПревод и редакция:", "date": "2019.08.27", "title": "„Нова Македония“ (Македония): Сърбия и Македония ще развиват регионалното сътрудничество и ще се опитат да ускорят интеграцията на Западните Балкани в ЕС"}
{"url": "http://www.focus-news.net/news/2019/08/27/2692855/pernik-riskat-ot-pozhari-v-oblast-pernik-e-visok.html", "text": "!Рискът от пожари в област Перник е висок. Това съобщиха от  Областна администрация - Перник . \"За висок риск от пожари в местности с гори и храсти в област Перник и още 15 области от страната\", информира Ирена Соколова. \r\nОт метеорологичната прогноза на НИМХ-МОН е видно трайно задържане на високи температури и повишен риск от възникване на запалвания в полски и горски територии, трудни за овладяване. \r\nСпоред предоставените прогнозни данни индексът за пожароопасност показва висока степен (червена) за части от териториите на областите: Перник, Благоевград, Кюстендил, София, София област, Пазарджик, Стара Загора, Сливен, Хасково, Бургас, Добрич, Силистра, Плевен, Велико Търнов, Ловеч и Враца. \r\nНаселението на съответните области трябва да бъде внимателно, когато извършва дейности сред природата. Същото се уведомява да не пали огън на открито и да не изхвърля незагасени цигари. \r\nМаксималните температури днес ще са между 31 и 36 градуса. Вероятността за валежи е много малка.", "date": "2019.08.27", "title": "Перник: Рискът от пожари в област Перник е висок"}
{"url": "http://www.focus-news.net/news/2019/08/27/2692858/vidin-natovaren-e-trafikat-po-glaven-pat-e-79-v-posoka-dunav-most-2.html", "text": "Натоварен е трафикът по главен път Е-79 в посока Дунав мост 2, съобщи за  Радио „Фокус“ – Видин  дежурният служител в Областно пътно управление – Видин.  На другите два гранични пункта в областта – „Връшка чука“ и „Брегово“, трафикът не е интензивен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през Своге. Движението по път III-1413 Грамада – Синаговци е ограничено за автомобили над 12 т поради свлачище за срок до 30 август 2019 г. \r\nВъв Видин трафикът е засилен на входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.08.27", "title": "Видин: Натоварен е трафикът по главен път E-79 в посока Дунав мост 2"}
{"url": "http://www.focus-news.net/news/2019/08/27/2692849/afp-rouhani-kaza-na-sasht-da-napravyat-parvata-stapka-kato-otmenyat-sanktsiite.html", "text": "Президентът на Иран Хасан Роухани каза на САЩ „да направят първата стъпка“ като отменят всички санкции срещу Иран, ден след като американският държавен глава Доналд Тръмп обяви, че е отворен за преговори с Техеран, предава  AFP . \r\n„Първата стъпка е да се откажат от санкциите. Трябва да се откажете от всички незаконни, несправедливи и грешни действия срещу народа на Иран“, заяви Роухани. \r\n \r\nПревод и редакция:", "date": "2019.08.27", "title": "AFP: Роухани каза на САЩ да „направят първата стъпка“ като отменят санкциите"}
{"url": "http://www.focus-news.net/news/2019/08/27/2692859/dobrich-zaklyuchitelna-preskonferentsiya-za-predstavyane-na-proekta-za-moeto-badeshte-shte-se-provede-v-v-sgradata-na-obshtinata-na-28-avgust.html", "text": "Заключителна пресконференция по проекта „За моето бъдеще“ по договор за предоставяне на безвъзмездна финансова помощ №BG16RFOP001-5.001-0018-С01 по Оперативна програма „Региони в растеж“ 2014-2020 с бенефициент Община град Добрич ще се проведе от 11.00 часа на 28 август 2019 г. в сградата на Общината на ул. „България“ № 12, втори етаж, малка заседателна зала. Това съобщиха от пресцентъра на  Община град Добрич . Проектът е на стойност 218 255,82 лева, като  средствата са 100% безвъзмездна финансова помощ и се осигуряват по Оперативна Програма „Региони в растеж“.  \r\nОсновната цел на проекта е да се продължи процеса на деинституционализация на деца в Община град Добрич, чрез подобряване на състоянието на социалната инфраструктурата за постигане на основната цел, заложена в Националната стратегия „Визия за деинституционализация на децата в Република България“ – гарантиране на всяко дете на семейна среда и достъп до грижи и услуги според потребностите му.", "date": "2019.08.27", "title": "Добрич: Заключителна пресконференция за представяне на проекта „За моето бъдеще“ ще се проведе в в сградата на Общината на 28 август"}
{"url": "http://www.focus-news.net/news/2019/08/27/2692863/gabrovo-propadnal-uchastak-zatrudnyava-dvizhenieto-po-patya-mezhdu-selata-selishte-i-stokite.html", "text": "Пропаднал участък затруднява движението по пътя между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 август. От Областно пътно – управление – Габрово съобщиха за  Радио „Фокус“ – Велико Търново , че пътните настилки в района са сухи, а времето – ясно и слънчево. Трафикът не е натоварен, но в Габрово и по главните пътища в областта автомобилният потокът е засилен. В прохода Шипка остава в сила забраната за товарни автомобили над 12 тона. Пропаднал участък затруднява движението по пътя между Габрово и върха при км 164+150. На мястото е поставена необходимата сигнализация, а укрепването ще продължи до края на месеца. Други нововъведени ограничения в областта няма. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до път III–403 в село Малки Вършец. \r\nЛуиза ТРАНЧЕВА", "date": "2019.08.27", "title": "Габрово: Пропаднал участък затруднява движението по пътя между селата Селище и Стоките"}
{"url": "http://www.focus-news.net/news/2019/08/27/2692861/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.08.27", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/08/27/2692862/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В днешното издание на предаването  „Добре дошли в Свищов“  на  Радио „Фокус“ – Велико Търново  ще Ви разкажем за това как преминаха летните занимания за деца, организирани от библиотеката при Първо българско народно читалище „Еленка и Кирил Д. Аврамови“. От разговора с библиотекарката Веселина Спасова ще научим и какво четат малчуганите през лятото, както и дали културната институция подготвя някакви по-мащабни прояви за есента. И още ще Ви представим как село Овча могила се подготвя за традиционния си празник, който се провежда в началото на септември. Наш събеседник по темата ще е кметицата Нели Великова, която ще направи и обобщение за това какво бе свършено в населеното място за последните четири години и какво още трябва да се направи. \r\n \r\n Водещ на предаването е Луиза Транчева. Телефонът за връзка със студиото е 0885 303 375.", "date": "2019.08.27", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/08/27/2692864/kyustendil-obshtinata-shte-osiguri-obednoto-hranene-za-vazpitanitsite-na-sportnoto-uchilishte-v-grada.html", "text": "Община Кюстендил ще осигури обедното хранене за възпитаниците на спортното училище в града. Това съобщиха за  Радио „Фокус” – Кюстендил  от Общински съвет – Кюстендил. Изхранването ще се извършва от страна на Общинско предприятие „Ученическо хранене” и ще бъде за 123 ученици за предстоящата учебна година. Молбата за осигуряване на обедното хранене е подадена от страна на директора на учебното заведение. Броят на учениците е намален, което е довело и до намаляване на делегирания бюджет, а това не дава възможност за отделяне на допълнителни средства за осигуряване на храна за учениците. Училището е на целодневна организация на учебния ден и в двуразов тренировъчен режим. За активния отдих и възстановяване след тренировъчните занимания на учениците е необходимо да се подсигури и здравословна храна, което е учебното заведение не може да осигури и поради тази причина е потърсено съдействието на общината. \r\nВенцеслав ИЛЧЕВ", "date": "2019.08.27", "title": "Кюстендил: Общината ще осигури обедното хранене за възпитаниците на спортното училище в града"}
{"url": "http://www.focus-news.net/news/2019/08/27/2692865/veliko-tarnovo-s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 61 см, а температурата на водата - 26.5 градуса.  \r\nИ днес времето над българския участък на Дунав ще е слънчево и топло. Ще духа до умерен вятър от изток. Максимални температури - между 31° и 34°.", "date": "2019.08.27", "title": "Велико Търново: С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/08/27/2692866/tass-poveche-ot-30-hilyadi-dushi-shte-uchastvat-v-zapochnalite-voenni-ucheniya-v-rusiya.html", "text": "Във вторник на територията на Централния военен окръг (ЦВО) започнаха мащабни специални учения по материално-техническа поддръжка (МТП) на въоръжените сили на Руската Федерация под ръководството на заместник-министъра на отбраната армейски генерал Дмитрий Булгаков. Това беше съобщено пред репортери от департамента за информацията и масови комуникации на Министерството на отбраната на Руската Федерация, предава  ТАСС . \r\n„В ученията са задействани органи на военното управление, съединения, военни части и организации на МТП, повече от 30 хиляди военнослужещи и граждански персонал от Централния, Западния, Южния и Източния военни окръзи и Въздушнодесантните войски“, уточняват от ведомството. \r\nБулгаков съобщи, че групировката ще изпълнява практически задачи за всички видове тилова и техническа поддръжка. „Задачи за техническо прикриване на автомобилни магистрали и пътища, бариерни линии, пригаждане на участъци от автомобилни пътища за кацане на самолети, организация на специални видове техническо и продоволствено обезпечаване на видовете и родовете войски“, поясни заместник-министърът на отбраната на Русия. \r\nПо думите на армейски генерал, в хода на ученията всеки военнослужещ ще получи реална практика в условията на създадената в рамките на маневрите обстановка, ще повиши или получи нови знания, ще усъвършенства своите навици и умения за гарантирано изпълняване на поставените задачи както в ежедневната си дейност, така и в бойна обстановка. \r\nКакто съобщават от МО, в ученията са задействани повече от 7 хиляди единици въоръжения, военна и специална техника. \r\n„В маневрите са задействани повече от 7 хиляди единици въоръжение, военна и специална техника, както и до 90 единици самолети и вертолети от Въздушнокосмическите сили на Русия и армейската авиация“, съобщават от ведомството. \r\nОтбелязва се, че в ученията ще бъде използвана не само нова специална техника и оборудване, които вече са във войските, но и перспективни технически средства, с които могат да бъдат оборудвани войсковите подразделения в бъдеще. \r\n„В хода на ученията ще бъдат задействани автоматизирани средства за зареждане на боеприпаси, модулни химико-аналитически лаборатории от контейнерен тип, комплект за групово зареждане на летателни апарати с гориво, авиационна помпена станция на гориво с използване на резервоари от контейнерен тип, перспективен полеви хлебозавод на автомобилна платформа и други съвременни средства за материално-техническа поддръжка на войските в полеви условия“, поясняват от Министерството на отбраната на Русия. Също така ще бъдат проведени изпитания и проби в полеви условия на редица перспективни модели техника и оборудване, предоставени от предприятията на военнопромишления комплекс на силите на МТО по инициативен ред. \r\nСпециалните учения по материално-техническа поддръжка на въоръжените сили на Руската федерация с военни командни и контролни органи, формирования, военни части и организации на МТО ще продължат до 30 август 2019 г. Една от основните задачи на учението е усъвършенстване на формите и методите за изпълнение на комплекса от задачи, възложени на системата за материално-техническо осигуряване на Въоръжените сили на РФ. \r\n \r\nПревод и редакция:", "date": "2019.08.27", "title": "ТАСС: Повече от 30 хиляди души ще участват в започналите военни учения в Русия"}
{"url": "http://www.focus-news.net/news/2019/08/27/2692867/vidin-goreli-sa-suhi-trevi-i-hrasti-v-selo-gomotartsi-i-v-zemlishtata-na-selata-mayor-uzunovo-i-izvos.html", "text": "През изминалото денонощие огнеборците реагирали на три сигнала за пожари без материални щети във Видинска област, съобщиха от  ОДМВР-Видин . Екипите гасили запалени сухи треви и храсти в село Гомотарци и в землищата на селата Майор Узуново и Извос. \r\nНа 26 август, след получен сигнал в 19.10 часа, екип на РСПБЗН-Видин е потушил пожар в лек автомобил на ул. „Цар Симеон Велики“ в областния град. Причината е късо съединение. Огънят е унищожил двигателен отсек, купе, пластмасови елементи и изолация.", "date": "2019.08.27", "title": "Видин: Горели са сухи треви и храсти в село Гомотарци и в землищата на селата Майор Узуново и Извос"}
{"url": "http://www.focus-news.net/news/2019/08/27/2692869/mvr-prodalzhava-izdirvaneto-na-dvamata-mazhe-izbyagali-ot-zatvornicheskoto-obshtezhitie-v-stara-zagora.html", "text": "Продължава издирването на двамата мъже, избягали от затворническото общежитие в Стара Загора. Това съобщиха от пресцентъра на   МВР   за  Агенция Фокус .  \r\n„Фокус“ припомня, че двамата мъже са обявени за общодържавно издирване. От МВР призовават гражданите, които имат информация за тях, да сигнализират на тел. 112 или в най-близкото управление на МВР. Анонимността им е гарантирана.", "date": "2019.08.27", "title": "МВР: Продължава издирването на двамата мъже, избягали от затворническото общежитие в Стара Загора"}
{"url": "http://www.focus-news.net/news/2019/08/27/2692872/smolyan-potushen-e-pozharat-v-selo-lyaskovo-unishtozheni-sa-50-dka-iglolistna-gora.html", "text": "Потушен е пожарът в село Лясково, унищожени са 50 дка иглолистна гора и 16 дка лесонепригодни площи. Това съобщиха от пресцентъра на  ОДМВР – Смолян . На 26 август 2019 г., в 15.40 ч., е загасен пожарът в иглолистна гора, който възникна на 25 август, в 15.41 ч., в местността Ушите в землището на село Лясково, община Девин. Огънят е обхванал около 81 дка иглолистна гора, собственост на Държавно горско стопанство – Михалково. Причината за възникването на пожара е небрежност при боравене с открит огън. Унищожени са около 50 дка иглолистна гора и 16 дка лесонепригодни площи. Спасени са шест сгради, 500 дка иглолистна гора и 3 дка посеви.", "date": "2019.08.27", "title": "Смолян: Потушен е пожарът в село Лясково, унищожени са 50 дка иглолистна гора"}
{"url": "http://www.focus-news.net/news/2019/08/27/2692870/burgas-izlozhbata-tutankamon-edna-nedovarshena-lyubovna-istoriya-mozhe-da-bade-razgledana-na-polovin-tsena-na-28-avgust.html", "text": "Гостуващата Бургас уникална изложба \"Тутанкамон - една недовършена любовна история\" ще очаква своите посетители с билети на половин цена на 28 август. Това съобщиха от пресцентъра на  Общината . По всяко време в часовете между 10.00 и 22.00 експозицията може да бъде разгледана срещу такса от 5 лева за ученици и пенсионери (вместо 10) и 8 лева за останалите (вместо 16). Деца до 7 години се допускат без билет. \r\nТози жест към бургазлии и гостите на града е по повод тематичната \"Вечер на Египет\", която ще се проведе на 28 август (сряда) на площада пред Операта и вътре в сградата. Тя е част от новия общински летен фестивал \"Заедно в Бургас\", който вече ни срещна с културата и кулинарията на Южна Корея, Италия, Португалия, Русия и Армения. Египетската вечер започва точно в 18.00 часа с ателиета и игри за най-малките в откритото пространство пред сградата на Операта, последвани от много изненади, сред които лекции, кулинарни демонстрации, дегустации и кино. \r\nЛекционната част, която ще започне от 18.30 ч. в експозиционна зала на изложба \"Тутанкамон - една недовършена любовна история\" (сграда на Държавна опера - Бургас, ет. 2), ще бъде открита от проф. д.и.н. Сергей Игнатов, първопроходник на академичната Египтология в България. В два модула ще бъдат представени лекциите: \"Царските гробници от Новото царство и гробницата на Тутанкамон\", с гост-лектор доц. д-р Теодор Леков, и \"Хауърд Картър и откриването на гробницата на Тутанкамон\", с гост-лектор доц. д-р Емил Бузов. Тримата египтолози са изследователи, преподаватели и членове на Българския институт по Египтология към Нов български университет, както и почетни членове на Българско египтологическо общество. Те ще споделят много интересни факти, базирани на научни изследвания, проучвания и открития, като лекциите ще протекат при свободен достъп за всички посетители на изложбата. \r\nСъбитията ще продължат на площада пред Операта с традиционната кулинарна вечер, която ще бъде представена от шеф Махмуд Ал Байруми, участник в 4-ти сезон на MasterChef. Демонстрации на приготвянето на знакови ястия от египетската кухня ще стартират в 19.30 часа, а дегустациите в 20.00 часа. Жители и гости на града ще могат да опитат вкусните: кушари (ориз, леща, макарони с чеснов доматен сос и чипс от лук), традиционния фалафел и балях (бонбони с фурми). \r\nПрограмата ще завърши с филмови прожекции от 20.30 часа, които ще представят многообразието на древната египетска култура. \r\nСъбитията ще бъдат уважени от Н. Пр. Моайад Фаталах Елдали - Посланик на Арабска Република Египет в България. \r\n\"Вечер на Египет\" се организира от Община Бургас, със съдействието на Посолство на Арабска Република Египет в България и Българско египтологическо общество.", "date": "2019.08.27", "title": "Бургас: Изложбата \"Тутанкамон - една недовършена любовна история\" може да бъде разгледана на половин цена на 28 август"}
{"url": "http://www.focus-news.net/news/2019/08/27/2692868/pismeniyat-izpit-za-sadii-po-vpisvaniyata-shte-se-provede-na-15-septemvri-v-ndk.html", "text": "Писменият изпит от конкурса за съдии по вписванията под формата на тест ще се проведе в Зала 3 на НДК - гр. София, на 15 септември 2019 г. с начален час 10.00 часа и продължителност 2 астрономически часа. Това утвърди със своя заповед министърът на правосъдието Данаил Кирилов, съобщиха от  пресцентъра на министерството.  До теста са допуснати 706 кандидати. Те ще се съревновават за общо 44 вакантни места за съдии по вписванията, разпределени в общо 36 районни съдилища в цялата страна.", "date": "2019.08.27", "title": "Писменият изпит за съдии по вписванията ще се проведе на 15 септември в НДК"}
{"url": "http://www.focus-news.net/news/2019/08/27/2692860/erdogan-po-povod-948-ta-godishnina-ot-bitkata-pri-mantsikert-nikoy-ne-mozhe-da-ni-spre-v-iztochnoto-sredizemnomorie.html", "text": "„Никой не може да ни спре в Източното Средиземноморие“, заяви турският президент Реджеп Таийп Ердоган пред парламента по повод 948-та годишнина от битката при Манцикерт, пише електронното издание на гръцкия вестник  Protothema . \r\nТурция ще продължи действията си в региона с бързи темпове, подчерта Ердоган, казвайки на лидера на Републиканската народна партия (РНП) Кемал Киличдароглу, че „да казва„ ние сме партията на Ататюрк“ не е достатъчно.“ Вие сте свършени. Като спечелите 3-4 общини, не постигате нищо “, каза турският президент. \r\n„Господин Кемал казва, че САЩ са в Егейско море, а Франция и Турция не са. Този човек може и да вижда, но е сляп. Нашите сонди са там, нашите проучвателни кораби, нашите фрегати и по всяко време нашите дронове са готови да отлетят. Той не вижда това. Господин Кемал, може би, дори не знае кои са нашите знамена. Не може да си партия в тази страна, като подкрепяш терористите в планините, гърците киприоти в морето, нашите врагове във въздуха и всеки, който е срещу нас“, заяви Ердоган. \r\nТурският лидер добави още, че „сондите и проучвателните кораби продължават да работят без прекъсване в Източното Средиземноморие и никой не ни блокира, никой не може да ни спре там“. \r\nМинистърът на енергетиката, от своя страна, подчерта, че Източното Средиземноморие е общ въпрос за цяла Турция и подчерта, че Анкара няма да отстъпи. \r\nСпоред Cyprus News Agency, говорейки на конференция в Истанбулската политехника, Фатих Дьонмез е заявил, че „нашите кораби Барбарос, Оруч Реис, Фатих и Явуз, които сме включили в нашия списък, са най-ясното доказателство за националната енергийна политика на Турция и нейната решителна позиция“. \r\n \r\nПревод и редакция:", "date": "2019.08.27", "title": "Ердоган по повод 948-та годишнина от битката при Манцикерт: Никой не може да ни спре в Източното Средиземноморие"}
{"url": "http://www.focus-news.net/news/2019/08/27/2692875/veliko-tarnovo-chetirima-dushi-s-maski-sa-napadnali-dvama-mazhe-v-rayona-na-selo-butovo.html", "text": "Четирима души с маски са нападнали двама мъже в района на село Бутово. Това съобщиха от пресцентъра на  Областна дирекция на МВР – Велико Търново . Сигнал за инцидента е подаден снощи от съпругата на единия потърпевш. Полицейските екипи, които са пристигнали на място, установили, че пострадалите са били в гората до село Бутово със свои близки, когато при тях отишли четирима непознати мъже. В следствие на възникналия конфликт и физически сблъсък на 55-годишен мъж и 18-годишния му син са нанесени травматични увреждания. В Районно управление на МВР – Павликени е образувано досъдебно производство по чл. 129, ал.2 от НК, а работата по изясняване на случая продължава.", "date": "2019.08.27", "title": "Велико Търново: Четирима души с маски са нападнали двама мъже в района на село Бутово"}
{"url": "http://www.focus-news.net/news/2019/08/27/2692873/gerb-i-sds-podpisaha-ramkovo-politichesko-sporazumenie-za-mestnite-izbori.html", "text": "ГЕРБ и СДС подписаха рамково политическо споразумение за местните избори. Това съобщиха от пресцентъра на  ПП ГЕРБ . Председателят на ПП ГЕРБ Бойко Борисов и председателят на СДС Румен Христов подписаха тази сутрин в Централата на ПП ГЕРБ рамково политическо споразумение. С оглед на доброто сътрудничество на европейските избори през месец май и постигната убедителна победа, ГЕРБ и СДС ще дадат възможност на местните си структури да сформират коалиции помежду си, или да търсят други съвместни възможности за подкрепа на обща кандидатура за кмет и обща листа за общински съветници. В споразумението се казва, че в общините, районите и населените места, където двете партии имат отделни кандидатури за кмет – взаимната подкрепа на втори тур е задължителна. ГЕРБ и СДС изразиха своята взаимна увереност в победата на десницата на местните избори и заявиха намеренията си за продължаване на партньорството за пълен цикъл от избори, започнал с европейските през месец май тази година. \r\n„Със СДС имаме обща ценност и това е ЕНП. Специално за София очаквам местните избори да са много подли. Колегите отляво нека да излъчат свой кандидат, щом имат претенции, че са алтернатива. Техният подход досега е ясен – подкрепят някого и ако той успее да спечели, си приписват победата, а ако загуби – бягат от него. Има опасност избирателите да бъдат подведени от нашите партньори, които се имат за част от ЕНП, но не подкрепиха председателя на Европейската комисия“, посочи председателят на ГЕРБ и министър-председател на България Бойко Борисов. По думите му ГЕРБ и СДС са длъжни в големите градове да издигнат общи кандидати, за да може коалицията от европейския вот да продължи да работи. „София се преобрази. Метро, пътища, детски градини, градски транспорт, много работни места. Строим непрекъснато, като в същото време се съобразяваме с екологичните норми. Хората обаче искат още и държат на качеството. Затова контролът трябва да бъде завишен“, отбеляза Борисов и напомни, че докато опонентите на ГЕРБ са управлявали София е била задръстена и мръсна. „Промяната няма да дойде с тях. Ще противопоставим направеното от нас срещу техния популизъм“, категоричен бе председателят на ГЕРБ. \r\nКметът на София и заместник-председател на ГЕРБ Йорданка Фандъкова коментира, че с обединението на старата и новата десница се дава силен отпор на войнстващия популизъм. „Нашите кандидати ще работят отговорно за общините“, подчерта тя. \r\nНа свой ред лидерът на СДС Румен Христов изрази своята увереност, че двете партии ще постигнат договореност за големите общини, за да не допуснат те да бъдат управлявани от БСП.", "date": "2019.08.27", "title": "ГЕРБ и СДС подписаха рамково политическо споразумение за местните избори"}
{"url": "http://www.focus-news.net/news/2019/08/27/2692880/pleven-dvizhenieto-v-uchastak-ot-pat-iii-3002-balgarene-bozhurluk-se-osashtestvyava-v-edna-lenta-poradi-remont.html", "text": "Движението по път III-3002 Българене-Божурлук от км 0+000 до км 20+000 се осъществява в една лента до 28 август. Причината са  частични ремонтни дейности. Tова съобщиха  за  Радио „Фокус“  Областно пътно управление – Плевен. Причината са  частични ремонтни дейности. Пътните настилки са сухи. Максималните температури ще бъдат между 33° и 36°. Движението по път II-11 Милковица-Сомовит от км 196+000 до км 206+000 се извършва в една лента до 30 август поради ремонтни дейности и частично асфалтиране. Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на село Коиловци. Движението на МПС ще се осъществява по вътрешно уличната мрежа на селото. Срокът е до 31 декември.  \r\nВиолета КРЪСТЕВА", "date": "2019.08.27", "title": "Плевен: Движението в участък от път III-3002 Българене-Божурлук се осъществява в една лента поради ремонт"}
{"url": "http://www.focus-news.net/news/2019/08/27/2692877/smolyan-postoyannata-oblastna-epizootichna-komisiya-shte-provede-zasedanie.html", "text": "Ежеседмичното заседание на Постоянната областна епизоотична комисия ще се проведе от 14.00 часа в зала 201 на Областна администрация - Смолян във връзка с африканската чума по свинете. Това съобщиха от пресцентъра на  Областна администрация – Смолян .", "date": "2019.08.27", "title": "Смолян: Постоянната областна епизоотична комисия ще проведе заседание"}
{"url": "http://www.focus-news.net/news/2019/08/27/2692878/dobrich-s-tarzhestvena-programa-grad-shabla-shte-otbelezhi-50-godishen-yubiley.html", "text": "С тържествена програма град Шабла ще отбележи 50-годишен юбилей, предаде кореспондент на  Радио „Фокус” – Варна . Празничната програма  започна в 9.45 часа с ритуал по издигане знамето на морския град с участието на представителния духов оркестър на Военноморските сили във Варна. Ритуалът се състои пред административната сграда на община Шабла. Малко по-късно е началото на тържествена сесия по случай 50 години от обявяването на Шабла за град. Тържеството ще се състои в пленарна зала на общината. В 12.15 часа ще бъде тържествено открита реновираната Спортна зала в Шабла. В 19.00 часа е началото на празничен концерт - Рок Симфони концерт, в Градския парк на Шабла. Според историческата справка след освобождението на България през 1878 година Шабла става общински център. \r\nНа 27 август 1969 година Шабла е обявен за град.  \r\nЖулиета НИКОЛОВА", "date": "2019.08.27", "title": "Добрич: С тържествена програма град Шабла ще отбележи 50-годишен юбилей"}
{"url": "http://www.focus-news.net/news/2019/08/27/2692879/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  -  „Здравей, Пещера“ , ще чуете повече за дейностите по почистване, сметосъбиране и сметоизвозване на територията на община Пещера. Събеседник по темата ще бъде Иван Спиров, директор на Общинско предприятие „Чистота и поддържане на пътната инфраструктура“. От кмета на село Радилово ще разберем повече за историята и съвременното състояние на църквата „Св. Теодор Тирон“, а от председателя на читалище „Сергей Румянцев“ в село Капитан Димитриево Стоянка Иванова ще научим за традициите на самодейните състави и проектите, по които работи културната институция.  \r\nТелефоните за връзка със студиото са 0885 606692 и 034  420020.", "date": "2019.08.27", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/08/27/2692876/pazardzhik-poradi-avariya-na-ulichen-vodoprovod-e-narusheno-vodopodavaneto-v-selata-tsar-asen-i-topoli-dol.html", "text": "Поради авария на уличен водопровод е нарушено водоподаването в селата Цар Асен и Тополи дол, съобщиха от  ВиК – Пазарджик . Аварийни екипи работят по отстраняването на проблемите в населените места. Очакваният час за пускането на водата е 16.00.", "date": "2019.08.27", "title": "Пазарджик: Поради авария на уличен водопровод е нарушено водоподаването в селата Цар Асен и Тополи дол"}
{"url": "http://www.focus-news.net/news/2019/08/27/2692881/dobrich-s-reshenie-na-tsik-e-naznachena-oik-za-izborite-za-obshtinski-savetnitsi-i-za-kmetove-na-27-oktomvri-2019-g.html", "text": "С решение на Централната избирателна комисия (ЦИК) е назначена Общинска избирателна комисия (ОИК) в Добрич за изборите за общински съветници и за кметове на 27 октомври 2019 г., предаде кореспондент на  Радио „Фокус” – Варна . „Консултациите са проведени при спазване на изискванията на чл. 76 ИК. В консултациите са участвали представители на парламентарно представените партии и коалиции и на коалицията, която има членове в Европейския парламент съгласно Решение № 600-МИ от 09.08.2019 г. на ЦИК. Налице е постигнато съгласие между участниците в консултациите по отношение на състава и ръководството на Общинската избирателна комисия в община Добрич. Протоколът от проведените консултации на 20 август 2019 г. е подписан без особени мнения и възражения“, е посочено в Решението на ЦИК. Общинската избирателна комисия встъпва в правомощията си на 7 септември. Председател е предложената от ПП ГЕРБ Цонка Велкова, секретар е Калина Даскалова от БСП. Комисията има двама заместник-председатели - Диана Манева (Воля) и Ерхан Ибрямов (ДПС). В състава на 13-членната комисия влизат Косена Костова, Александрина Желязкова, Димчо Илиев, Георги Тенев, Даниела Коларова, Константин Кондов, Стоянка Ралева, Християн Христов и Мария Игнатова. \r\nЖулиета НИКОЛОВА", "date": "2019.08.27", "title": "Добрич: С решение на ЦИК е назначена ОИК за изборите за общински съветници и за кметове на 27 октомври 2019 г."}
{"url": "http://www.focus-news.net/news/2019/08/27/2692882/pleven-22-godishen-e-zadarzhan-za-pritezhavane-na-starinni-predmeti-v-selo-byala-voda.html", "text": "22-годишен е задържан за притежаване на старинни предмети.Това съобщиха от  ОДМВР - Плевен . На 26 август служители на сектор \"Противодействие на криминалната престъпност\" при ОДМВР - Плевен и служители на Районно управление на МВР – Белене са провели специализирана операция по линия \"Престъпления, свързани с културно-исторически ценности\". При извършена проверка на адрес в село Бяла вода, 22-годишният обитател предава с протокол за доброволно предаване 40 старинни предмети, носещи белези на движими културно-исторически ценности: монети, пръстени и фибули. За  - престъпление по  от НК е образувано досъдебно производство. Уведомен е дежурен прокурор при Окръжна прокуратура - Плевен. 22-годишният е задържан за срок до 24 часа по Закона за МВР. Назначени са експертизи за изясняване материалната и културно-историческата стойност на антиките. Продължава работа разследващ полицай.", "date": "2019.08.27", "title": "Плевен: 22-годишен е задържан за притежаване на старинни предмети в село Бяла вода"}
{"url": "http://www.focus-news.net/news/2019/08/27/2692886/pleven-56-godishen-mazh-e-postradal-pri-katastrofa-na-patya-byala-botevgrad-v-blizost-do-zhp-spirka-humata.html", "text": "56-годишен мъж е пострадал при катастрофа на пътя Бяла - Ботевград в близост до жп спирка \"Хумата\". Това съобщиха от   ОДМВР - Плевен . Водачът на товарен автомобил с прикачено полуремарке – 61-годишен от София, движейки се по посока гр. София, навлиза в насрещната лента за движение. Удря челно насрещно движещия се в лентата друг товарен автомобил с прикачено полуремарке, управляван от 56-годишен от Плевен. Вследствие на удара товарният автомобил е изблъскан назад и удря движещия се зад него в същата посока лек автомобил, собственост и управляван от 50-годишен от село Галата, област Ловеч. При инцидента е пострадал водачът на товарния автомобил. Прегледан е във ФСМП - Червен бряг и е установено, че има фрактура на ръка. Водачите на автомобилите са изпробвани за употреба на алкохол с техническо средство и уредът е отчел отрицателни резултати. Временно беше променена организацията на движението по главния път. Към момента пътят е отворен за движение. Образувано е досъдебно производство за престъпление от НК. Продължава работата по разследването на катастрофата.", "date": "2019.08.27", "title": "Плевен: 56-годишен мъж е пострадал при катастрофа на пътя Бяла - Ботевград в близост до жп спирка \"Хумата\""}
{"url": "http://www.focus-news.net/news/2019/08/27/2692874/zeri-kosovo-sarbiya-e-plashtala-za-otmyana-na-priznaniyata-na-nezavisimostta-na-kosovo.html", "text": "Базирана в Африка медия пише, че министърът на външните работи на Централно африканската република (ЦАР) е получил 200 милиона швейцарски франка за отмяна на признанието на независимостта на Косово от помощник на сръбския външен министър Ивица Дачич. Твърди се, че министърът, Силви Байпо-Темон е отменил решението за признаване на най-младата балканска държава без преди това да се консултира със Съвета на министрите на ЦАР, пише прищинският ежедневник  Zeri . \r\nМеждувременно косовското външно министерство излезе с изявление до пресата, в което казва, че е обезпокоено от медийните съобщения, включващи Централноафриканската република. „Ние сме дълбоко загрижени, че сръбското правителство е въвело корупция и подкуп като дипломатически средства, за да получи фалшифицирани документи, които нямат никаква стойност, извън това, че влошават отношенията между Косово и Сърбия“. \r\n„Всички дипломатически бележки, показани в Белград и отхвърлени от съответните правителства по дипломатически канали или публично, са написани от един човек Владимир Чизел, който е известен с престъпното си минало и връзките си с мрежите за организирана престъпност извън Европа и който сега работи като съветник на сръбския министър на външните работи “, заяви косовското външно министерство. \r\n„Косово е готово да действа като конструктивен съсед, но Сърбия създава климат, който не предоставя пространство за нормализиране на отношенията“, заключват от Прищина. \r\n \r\nПревод и редакция:", "date": "2019.08.27", "title": "Zeri (Косово): Сърбия е плащала за отмяна на признанията на независимостта на Косово"}
{"url": "http://www.focus-news.net/news/2019/08/27/2692884/dobrich-12-700-leva-i-zlatni-nakiti-sa-bili-otkradnati-ot-chasten-imot-v-kavarna.html", "text": "Неизвестен извършител е откраднал 12 700 лева и златни накити  от  частен имот в Каварна. Това съобщиха от  ОДМР-Добрич . Сигнал за извършена домова кражба е получен на 26 август. Установено е, че за периодът от 07.00 часа до 13.00 часа неизвестен извършител е влязъл в имота с взлом. По данни на тъжителя е извършена кражба 12 700 лева и златни накити с общо тегло 40 грама. По случая е образувано досъдебно производство.", "date": "2019.08.27", "title": "Добрич: 12 700 лева и златни накити са били откраднати  от  частен имот в Каварна"}
{"url": "http://www.focus-news.net/news/2019/08/27/2692883/v-tsentralata-na-bsp-shte-se-provede-provede-preskonferentsiya.html", "text": "В централата на БСП на ул. „Позитано” № 20 ще се проведе проведе пресконференция от 14.30 часа. Това съобщиха от пресцентъра на  партията .", "date": "2019.08.27", "title": "В централата на БСП ще се проведе проведе пресконференция"}
{"url": "http://www.focus-news.net/news/2019/08/27/2692887/sport-grigor-dimitrov-shte-igrae-sreshtu-borna-chorich-vav-vtoriya-krag-na-us-open.html", "text": "Григор Димитров не трябваше да чака много, за да научи името на следващия си съперник на US Open. Хасковлията, който победи в първия кръг Андреас Сепи с 3:1 сета, ще има доста по-тежък опонент в следващата фаза. Това е хърватинът Борна Чорич. 22-годишният талант не срещна особени затруднения в мача си от първи кръг в Ню Йорк срещу квалификанта Евгени Донской. Той го победи в три сета за по-малко от два часа. Това ще бъде първи двубой между Димитров и 12-ият в схемата.", "date": "2019.08.27", "title": "Спорт: Григор Димитров ще играе срещу Борна Чорич във втория кръг на US Open"}
{"url": "http://www.focus-news.net/news/2019/08/27/2692889/inzh-angel-nestorov-upravitel-na-firma-po-transport-obshtina-pleven-depozira-proektno-predlozhenie-za-dostavka-na-elektrobusi.html", "text": "Община Плевен депозира проектно предложение за доставка на електробуси. Това каза за   Радио „Фокус“  инж. Ангел Несторов, управител на общинска фирма по транспорт. \"Проектното предложение е  за „Утвърждаване на екологосъобразния обществен електротранспорт в Плевен” на обща стойност 17 937 524.44 лв. (с ДДС). Проектът за електрически автобуси и зарядни станции за тях е в партньорство  с  фирмата, която управлявам и е разработен е по процедура „Мерки за адресиране на транспорта като източник на замърсяване на атмосферния въздух” по приоритетна ос 5 „Подобряване качеството на атмосферния въздух” на Оперативна програма „Околна среда 2014-2020 г.\",  каза инж. Ангел Несторов. \"В рамките на процедурата ще бъдат закупени и доставени 14 нови съвременни екологични електрически транспортни средства (подвижен състав) на обществения транспорт и зарядни станции към тях, което ще доведе до намаляване на вредните емисии във въздуха, намаляване на шума и вибрациите и значително спестяване на енергия. С част от средствата се предвижда проектиране, авторски надзор и изпълнение на строително-монтажни работи за изграждане на зарядни станции в двете тролейбусни депа, интегриране на придобитите електробуси към съществуващата интелигентна транспортна система и други съпътстващи дейности”, каза още инж. Ангел Несторов. Той допълни, че за изпълнението на проекта са предвидени 40 месеца след подписване на административния акт по процедурата. \"Намеренията са с новите електрически автобуси да бъдат обхванати линии в Индустриалната зона, за които няма кандидатствали превозвачи в обявените търгове, както и ще бъдат подобрени връзките между отделните квартали на града. След реализация на проекта Плевен ще затвърди мястото си на първи и единствен в страната с изцяло екологично чист масов градски обществен транспорт с нулеви вредни емисии”, каза още инж. Ангел Несторов.  \r\n \r\nВиолета КРЪСТЕВА", "date": "2019.08.27", "title": "Инж. Ангел Несторов, управител на фирма по транспорт: Община Плевен депозира проектно предложение за доставка на електробуси"}
{"url": "http://www.focus-news.net/news/2019/08/27/2692890/nsi-patuvaniyata-na-balgarski-grazhdani-v-chuzhbina-prez-yuli-2019-g-sa-779-500-ili-sas-72-nad-registriranite-prez-yuli-2018-godina.html", "text": "Пътуванията на български граждани в чужбина през юли 2019 г. са 779 500, или със 7.2% над регистрираните през юли 2018 година. Това съобщиха от  Националния статистически институт  (НСИ). Увеличение на пътуванията на български граждани в сравнение със същия месец на предходната година е отчетено към: Обединеното кралство - с 11.4%, Румъния - с 11.2%, Турция - с 8.4%, Германия - с 8.1%, Гърция - с 6.9%, Република Северна Македония - с 4.8%, Испания - с 4.5%, Австрия - с 3.8%, и други. Същевременно намаляват пътуванията на български граждани към: Италия - с 3.8%, Сърбия - с 2.3%, Нидерландия - с 2.3%, и други.  \r\nВ сравнение с юли 2018 г. e регистрирано увеличение по всички наблюдавани цели: „други“ - със 7.5%, „почивка и екскурзия“ - с 6.9%, и „служебна“ - с 6.9%. Най-голям относителен дял от общия брой пътувания на български граждани в чужбина през юли 2019 г. формират пътуванията с други цели (гостуване, обучение, посещение на културни и спортни мероприятия) - 40.7%, следвани от тези с цел почивка и екскурзия - 39.7%, и със служебна цел - 19.6%.  \r\nПрез юли 2019 г. най-голям брой пътувания на български граждани са осъществени към: Турция - 181 300, Гърция - 160 700, Германия - 71 500, Румъния - 69 800, Сърбия - 37 300, Република Северна Македония - 34 900, Италия - 27 700, Австрия - 23 500, Обединено кралство - 21 900, Испания - 19 300. \r\nПрез юли 2019 г. посещенията на чужденци в България са 2 083 100, или с 3.2% по-малко в сравнение с юли 2018 година. Регистрирано е намаление при пътуванията с цел „почивка и екскурзия“ - с 6.2%, докато тези със „служебна“ и с „други“ (вкл. гостувания и транзитни преминавания) цели се увеличават съответно с 1.7 и 0.4%. Транзитните преминавания през страната са 26.0% (542 500) от всички посещения на чужденци в България. \r\nОт общия брой чужденци, посетили България през юли 2019 г., делът на гражданите от Европейския съюз е 60.1%, или с 5.2% по-малко в сравнение със същия месец на предходната година. Увеличават се посещенията на граждани от Обединеното кралство - с 21.0%, Ирландия - с 19.1%, Унгария - с 6.5%, Румъния - с 6.1%, Испания - с 3.5%, Франция - с 1.6%, и други. Същевременно намаляват посещенията на граждани от Чешката република - с 13.9%, Германия - с 12.9%, Полша - с 11.6%, Гърция - със 7.6%, и други.  \r\nПосещенията на граждани от групата „Други европейски страни“  намаляват с 0.2%, като най-голямо е намалението на посещенията на граждани от Руската федерация - с 15.7%. \r\nПрез юли 2019 г. преобладава делът на посещенията с цел почивка и екскурзия - 55.5%, следвани от посещенията с други цели - 36.7%, и със служебна цел - 7.8%. \r\nНай-много посещения в България през юли 2019 г. са реализирали гражданите от: Румъния - 314 300, Турция - 212 300, Германия - 204 100, Гърция - 128 500, Украйна - 127 500, Руската федерация - 115 500, Полша - 106 100, Обединеното кралство - 87 700, Сърбия - 72 400, Чешката република - 60 500.", "date": "2019.08.27", "title": "НСИ: Пътуванията на български граждани в чужбина през юли 2019 г. са 779 500, или със 7.2% над регистрираните през юли 2018 година"}
{"url": "http://www.focus-news.net/news/2019/08/27/2692888/burgas-festival-na-igrite-i-izkustvata-i-tvorcheski-rabotilnitsi-shte-se-provede-v-grada.html", "text": "Творци, артисти, дизайнери и спортисти от цялата страна ще се съберат този уикенд в Бургас за най-шареното градско събитие на лято 2019. Това съобщиха от пресцентъра на  Община Бургас  В петък, събота и неделя под куполите на експоцентър „Флора“ в Бургас ще се проведат две събития, обединени от общата идея да се превърнат в своеобразен празник на изкуствата - Фестивал на игрите и изкуствата и Творчески работилници Burgas Handmade Market. С щури игри, нестандартни уъркшопове, хубава музика, пленери на открито, танци и спорт да изпратим последните дни от  лятната ваканция, обещават организаторите. Фестивалът е за всички, които обичат природата, изкуството, игрите на отрито, за тези, които искат да покажат своята творческа същност. Програмата на фестивала и творческите работилници е толкова разнообразна, че всеки с артистичен хъс или спортен дух може да намери своето място за забавление и изява. Игри с роботи, ръгби среща, дърпане с въже, скокове с чували са само част от събитията в първия ден на фестивала- в петък от 10:00 до 20:00 часа. В събота пък всички малки художници ще имат възможност да нарисуват заедно най-голямата лятна картина заедно с Роси Чобанова. А други ще се впуснат в Angry Birds на живо - една игра, която ще допадне както на децата, така и на техните родители. Игри до безкрай с актьора Краси Хараламбов, волейбол с Гергана Брънзова, летни забави с актьорите Алекс Анмахян и Гергана Христова са само част от изненадите във втория фестивален ден. А как се играе \"Не се сърди човече\", но с живи фигури, ще ви покажат организаторите от 17:00 часа в събота. Нинджа демонстрации, солови изпълнения, фокуси и игри,  Dj парти с маски, женски футбол са включени в програмата за неделния ден. За финал организаторите са подготвили концерт с участието на Тодор Тодоров, Преслава Минасян, Жаклин Димитрова, Аглая и др. Имаме място и роля за всички -  за онези, които обичат да създават със собствените си ръце  маски, сценични костюми, и за онези, които обичат да изнасят пърформанси -танцьори, артисти, музиканти, и за онези, които просто искат да \"дадат едно рамо\" в името на идеята, казват организаторите. Идеята на Фестивала  заедно с Творческите работилници е да се даде платформа и на всички онези улични творци и музиканти, които никога не влизат под светлините на прожекторите. \"Вярваме и продължаваме да вярваме, че купувайки подарък ръчна изработка, купуваме часове на проби, експерименти и провали. Купуваме часове, дни, седмици на отчаяние и истинско щастие\", казват младите дизайнери, които са вложили цялото си вдъхновение за организирането на поредния Бургас маркет.  И този път Burgas Handmade Market, събирайки под един покрив най-яките творци, дизайнери, търговски представители и артисти, обещава да се превърне в градското събитие за стил на живот и мода.", "date": "2019.08.27", "title": "Бургас: Фестивал на игрите и изкуствата и творчески работилници ще се проведе в града"}
{"url": "http://www.focus-news.net/news/2019/08/27/2692893/galap-interneshanal-56-ot-stolichani-iskat-sofiya-da-ima-nov-kmet-a-29-da-ostane-sashtiyat.html", "text": "Лошата инфраструктура, презастрояването и мръсният въздух са сред основните проблеми, сочени от жителите на София. Столицата продължава обаче да дава повече възможности за лична реализация. Софиянци се радват на метрото, на наличието на големи зелени площи и на икономическото развитие на града. В същото време, общата критичност към политиците не подминава и столичния град. Това води и до немалки желания за политическа промяна – които проличават и в хипотетичен сблъсък Фандъкова-Манолова.     \r\n Това показват данните на   от сондаж сред пълнолетното население на Столичната община по актуални общество-политически теми. Сондажът е проведен сред 802 души по телефона между 5 и 9 август. Той е част от независимата изследователска програма на агенцията. Абсолютното максимално отклонение е ± 3.5 при 50% дялове. 1% от извадката е равен на около 10 хиляди души. \r\nСондажът е част от независимата изследователска програма на агенцията и осигурява максимална представителност на данните. Този сондаж е етап от поредица независими проучвания в основните градове на страната в контекста на предстоящите местни избори. Разбира се, такъв тип телефонни сондажи на този етап служат най-вече за формиране на хипотези. \r\n46% от интервюираните смятат, че София се развива по-скоро лошо или много лошо в последните години, 18% са на мнение, че София се развива по-скоро добре или много добре. Малко над една трета смятат, че Столицата се движи със средни темпове на развитие. \r\nКато най-големи преимущества на София, респондентите в най-сериозен процент намират големите зелени площи (22%), транспорта (15%), възможностите за реализация (13%) и благоустрояването като цяло (10%). Сред останалите отговори, респондентите са посочили достъпа до културни събития, инфраструктура и т.н. \r\nКато най-големи проблеми в София, столичани виждат нерешените въпроси в инфраструктурата на града (13%), презастрояването (12%) и замърсяването на въздуха (10%). Останалите процентни дялове се разпределят сред отговори като проблеми с транспорт, липса на паркинги, чистота и т.н. Оказва се, че повечето проблеми в града са в области, свързани с непосредствената среда на живот – не толкова в икономическите перспективи, колкото в качеството на въздух, улици, зелени площи и т.н. По това София се различава от останалите градове, които „Галъп интернешънъл“ редовно проверява. Навсякъде другаде в страната се изтъкват обикновено икономически и социални проблеми, докато в София, заради по-доброто икономическо развитие, хората явно започват да търсят и по-добра среда за живот. \r\nПоловината от интервюираните твърдят, че са удовлетворени от работата на Йорданка Фандъкова като кмет на столицата, 37% не са, 13% не могат да преценят. В същото време от работата на властта в общинския съвет са удовлетворени само 21%, а 60% не са удовлетворени. Останалите се затрудняват да отговорят. Данните показват, че Йорданка Фандъкова все още като че ли не се свързва докрай с управленския модел на ГЕРБ, т.е. продължава да намира и извънпартийна подкрепа. \r\nВероятно точно заради управленския модел обаче, общото желание за промяна в София е високо. Затова и 56% казват „София да има нов кмет“, а 29% – да остане същият кмет. Останалите се колебаят. Данните свидетелстват ясно, че на принципно ниво общият за общественото мнение в страната критицизъм към властта е достатъчно видим и в София. \r\nПривържениците на ГЕРБ са почти изцяло удовлетворени от Йорданка Фандъкова. Половината от привържениците на партиите от пространството на „Обединени патриоти“ също са удовлетворени. Сред привържениците на БСП неудовлетворените са две трети, но има и известен дял удовлетворени. Най-голямо недоволство от Фандъкова като че ли личи сред привържениците на „Демократична България“. \r\nКогато става дума за промяна на кмета, привържениците на ГЕРБ като цяло не искат такава, но общо една трета са онези от тях, които казват „да има нов кмет“ или се колебаят, т.е. една трета от привържениците на ГЕРБ не могат категорично да номинират Фандъкова за пореден мандат. Привържениците на БСП и „Демократична България“ пък имат най-голямо желание за промяна на кмета. Това желание надделява дори сред привържениците на партиите от „Обединените патриоти“. Желанието за нов кмет надделява категорично и сред симпатизантите на други партии, както и сред дистанцираните от политическия процес. \r\nРезултатите ясно свидетелстват, че има натрупано напрежение срещу познатия в София политически стил. Както обикновено, като отдушник на такова напрежение масовото съзнание търси кандидат, който в по-голяма степен да изглежда надпартиен, непартиен, или дори антипартиен. \r\nТази хипотеза може да се открои и в отговорите на въпрос за това кое е по-важно за един кандидат за кмет в София  – партията или личността. Както може да се очаква, мнозинство от 86% смятат, че по-важен е самият кандидат. Обратното, партията, която издига кандидата е по-важна за 11%. 3% не могат да преценят. \r\nВероятно и заради това при евентуален балотаж, деклариращите подкрепа за Манолова, сред онези, които твърдят, че със сигурност ще гласуват, са повече от деклариращите подкрепа за Фандъкова – 48% за Манолова срещу 40% за Фандъкова. Останалите не могат да преценят. Разбира се, данните са етапни и няма как да бъдат прогноза за изборен резултат, а и подобна разлика всъщност са само десетки хиляди гласове – това означава, че на този етап е трудно да се прогнозира кой би победил при евентуален балогаж и евентуално явяване на Йорданка Фандъкова и Мая Манолова на него. Разбира се, вероятно ще действат и много фактори, които социологическите методи няма как да отчетат. \r\nДемографските показатели сочат, че на евентуален втори тур, мнозинството от симпатизантите на ГЕРБ биха подкрепили Йорданка Фандъкова, а мнозинството от привържениците на БСП биха подкрепили Мая Манолова. Привържениците на „Демократична България“ на този етап са на практика разделени в две половини, а привържениците на партиите от „Обединените патриоти“ – също, с лек превес за Манолова. На страната на Манолова са и дистанцираните от политическия процес. Наред с поведението на привържениците на десните и на патриотите, именно поведението на обичайно дистанцираните от политиката, а и на младите хора (които също обикновено странят от политическия процес) може да реши евентуален балотаж. \r\nВажно е също какво ще се случи на първия тур – където обикновено по-важна роля играе партийната подкрепа. На този етап, без ясни кандидати, е трудно да се обобщят нагласите за първия тур от кметските избори. По-надеждно, макар и пак хипотетично, могат да се тестват нагласите за избора за общински съвет. Към месец август, сред изразилите намерение твърдо да гласуват, 24 на сто от потенциалните гласове за общински съвет са за ГЕРБ, а 18% са за БСП. 10% за ДБ, 6% за ВМРО (с коалиционни партньори като НФСБ, например). Марките на формации, които и миналия път вкараха общински съветници, очевидно работят и ДБГ има 3%, СДС има 2%, „Движение 21“ – също 2%, „Глас народен“ и „Атака“ дават резултат от 1%. Същата е величината и при „Воля“, АБВ и „Възраждане“. Под 1% е декларативната подкрепа за ДПС и др. 3% казват, че ще гласуват с „Не подкрепям никого“. Една пета от онези, които твърдят, че ще гласуват със сигурност, още не са решили за кого. Данните, разбира се няма как да са прогноза за изборен резултат. Макар да не е ясно дали и как ще могат да участват и в надпревара за общински съвет, личат също имената на кандидата за кмет Борис Бонев, на Десислава Иванчева – хората ги споменават. Личат и отговори от типа „независим кандидат“ и т.н.", "date": "2019.08.27", "title": "„Галъп интернешънъл“: 56% от столичани искат София да има нов кмет, а 29% да остане същият"}
{"url": "http://www.focus-news.net/news/2019/08/27/2692895/plovdiv-shest-sela-v-oblastta-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода са абонатите от населените места Беловица, Руен, Златитрап, Новаково, Горнослав и Болярци. \r\nЕкипите на водоснабдителното дружество отстраняват аварии в района на кв. „Момина баня“ в Хисаря. С нарушено водоподаване са също живущите в района на ул. „Чардафон Велики“ в град Съединение, в района на ул. „Земеделска“ в град Карлово, както и абонатите в района на улиците „Петко Д. Петков“, „Мали Богдан“, „Славееви гори“, „Чорлу“ и бул. „Дунав“ в град Пловдив. \r\nТони МИХАЙЛОВ", "date": "2019.08.27", "title": "Пловдив: Шест села в областта са с нарушено водоподаване заради аварии"}
{"url": "http://www.focus-news.net/news/2019/08/27/2692894/politika-sarbiya-53-ot-sarbite-sa-za-chlenstvo-v-es.html", "text": "Повече от половината от гражданите на Сърбия биха гласували за членство в ЕС на референдум по въпроса, показва последното проучване на общественото мнение, публикувано от Канцеларията на Правителството на Сърбия за сътрудничество с медиите, пише белградският ежедневник  „Политика“ . \r\nАко референдумът с въпроса „подкрепяте ли членството на Сърбия в ЕС“  бъде утре, 53 процента от гражданите биха гласували „за“, 25 „против“, 10 процента изобщо не биха гласували, а 12 процента не знаят какво биха отговорили на въпроса, резултатът е най-новото проучване на общественото мнение, проведено от социологическата агенция „Европейска ориентация на сръбските граждани“ за Министерството на европейската интеграция в началото на юли. \r\nМинистърът по европейска интеграция Ядранка Йоксимович каза, че това проучване също показва стабилна подкрепа на гражданите за европейска интеграция, тъй като през 2018 г., през юни и декември (55% за), отговорите на този въпрос са почти идентични с тези в последният кръг от изследвания, съобщава Бета. \r\nТя каза, че стабилната подкрепа на гражданите за пътя на Сърбия към членство в ЕС е резултат от насърчаването и систематичната работа по реформите, политиката за регионално развитие, устойчивото развитие и доброто планиране и подготовка за използване на европейски средства, трансгранично сътрудничество, се казва в изявлението. \r\nНай-голям процент от гражданите, 59 на сто, смятат, че проблемите между Белград и Прищина трябва да бъдат решени независимо от това, дали го изисква ЕС, а повече от половината респонденти подкрепят ангажимента на сръбското правителство да продължи диалога с Прищина и готовността му да постигне устойчиво решение. \r\nКакто и в предишните години, подкрепата на гражданите за реформи е много висока. От общия брой на анкетираните 68 процента смятат, че реформите, необходими за присъединяването на Сърбия към ЕС, трябва да бъдат осъществени отвъд това, в името на благосъстоянието на гражданите и създаването на по-добра и по-подредена Сърбия. \r\nРеспондентите виждат борбата с корупцията като най-значимата реформа, която има най-положително въздействие върху ежедневието (20 процента), последвана от реформа на здравната система (16 процента) и по-добра защита на правата на човека (13 процента). \r\nПо отношение на помощта за развитие на Сърбия от 2000 г. до момента, 23 процента от анкетираните знаят, че ЕС е най-големият донор, следван от Китай с 22 процента, следван от Русия с 20 процента. \r\nСпоред официалните данни от 2000 г. до края на 2016 г. ЕС и неговите държави-членки с 4,31 милиарда евро безвъзмездни средства са най-големите донори, като по този начин допринасят значително за развитието на Сърбия, се казва в изявлението. \r\nПоотделно Европейската комисия дари 2,96 милиарда евро, Германия 368,21 милиона евро, Швеция 232,11 милиона евро и Италия 187,72 милиона евро. \r\nЕдин от всеки трима сръбски граждани е чувал за финансиран от ЕС проект, най-вече за екологични проекти (17 процента) и здравеопазване (13 процента). \r\nМинистър Йоксимович припомни, че от 2007 г. насам, откакто използва средствата по ИПП, Сърбия е водеща в региона по отношение на използването на тези, предимно безвъзмездни средства, което е много похвално, но и голямо задължение за Сърбия да продължи да бъде успешна, за да бъде на първо място по подобряване на ежедневието на гражданите, се посочва в съобщението. \r\nБолшинството от 51 процента от анкетираните смятат, че членството в Европейския съюз би било от полза за Сърбия (43 процента са казали „полезно“, а осем процента „много полезно“). \r\nГражданите свързват понятието ЕС с по-големи възможности за заетост и пътуване, по-добро бъдеще за младите хора, добре организирано общество, по-добър живот и по-висок стандарт на живот в страната. \r\n \r\nПревод и редакция:", "date": "2019.08.27", "title": "„Политика“ (Сърбия): 53% от сърбите са „за“ членство в ЕС"}
{"url": "http://www.focus-news.net/news/2019/08/27/2692896/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Повече от половината от гражданите на Сърбия биха гласували за членство в ЕС на референдум по въпроса, показва последното проучване на общественото мнение, публикувано от Канцеларията на Правителството на Сърбия за сътрудничество с медиите, пише белградският ежедневник  „Политика“ . \r\nАко референдумът с въпроса „подкрепяте ли членството на Сърбия в ЕС“  бъде утре, 53 процента от гражданите биха гласували „за“, 25 „против“, 10 процента изобщо не биха гласували, а 12 процента не знаят какво биха отговорили на въпроса, резултатът е най-новото проучване на общественото мнение, проведено от социологическата агенция „Европейска ориентация на сръбските граждани“ за Министерството на европейската интеграция в началото на юли. \r\nМинистърът по европейска интеграция Ядранка Йоксимович каза, че това проучване също показва стабилна подкрепа на гражданите за европейска интеграция, тъй като през 2018 г., през юни и декември (55% за), отговорите на този въпрос са почти идентични с тези в последният кръг от изследвания, съобщава Бета. \r\nТя каза, че стабилната подкрепа на гражданите за пътя на Сърбия към членство в ЕС е резултат от насърчаването и систематичната работа по реформите, политиката за регионално развитие, устойчивото развитие и доброто планиране и подготовка за използване на европейски средства, трансгранично сътрудничество, се казва в изявлението. \r\nНай-голям процент от гражданите, 59 на сто, смятат, че проблемите между Белград и Прищина трябва да бъдат решени независимо от това, дали го изисква ЕС, а повече от половината респонденти подкрепят ангажимента на сръбското правителство да продължи диалога с Прищина и готовността му да постигне устойчиво решение. \r\nКакто и в предишните години, подкрепата на гражданите за реформи е много висока. От общия брой на анкетираните 68 процента смятат, че реформите, необходими за присъединяването на Сърбия към ЕС, трябва да бъдат осъществени отвъд това, в името на благосъстоянието на гражданите и създаването на по-добра и по-подредена Сърбия. \r\nРеспондентите виждат борбата с корупцията като най-значимата реформа, която има най-положително въздействие върху ежедневието (20 процента), последвана от реформа на здравната система (16 процента) и по-добра защита на правата на човека (13 процента). \r\nПо отношение на помощта за развитие на Сърбия от 2000 г. до момента, 23 процента от анкетираните знаят, че ЕС е най-големият донор, следван от Китай с 22 процента, следван от Русия с 20 процента. \r\nСпоред официалните данни от 2000 г. до края на 2016 г. ЕС и неговите държави-членки с 4,31 милиарда евро безвъзмездни средства са най-големите донори, като по този начин допринасят значително за развитието на Сърбия, се казва в изявлението. \r\nПоотделно Европейската комисия дари 2,96 милиарда евро, Германия 368,21 милиона евро, Швеция 232,11 милиона евро и Италия 187,72 милиона евро. \r\nЕдин от всеки трима сръбски граждани е чувал за финансиран от ЕС проект, най-вече за екологични проекти (17 процента) и здравеопазване (13 процента). \r\nМинистър Йоксимович припомни, че от 2007 г. насам, откакто използва средствата по ИПП, Сърбия е водеща в региона по отношение на използването на тези, предимно безвъзмездни средства, което е много похвално, но и голямо задължение за Сърбия да продължи да бъде успешна, за да бъде на първо място по подобряване на ежедневието на гражданите, се посочва в съобщението. \r\nБолшинството от 51 процента от анкетираните смятат, че членството в Европейския съюз би било от полза за Сърбия (43 процента са казали „полезно“, а осем процента „много полезно“). \r\nГражданите свързват понятието ЕС с по-големи възможности за заетост и пътуване, по-добро бъдеще за младите хора, добре организирано общество, по-добър живот и по-висок стандарт на живот в страната. \r\n*** \r\n  Базирана в Африка медия пише, че министърът на външните работи на Централно африканската република (ЦАР) е получил 200 милиона швейцарски франка за отмяна на признанието на независимостта на Косово от помощник на сръбския външен министър Ивица Дачич. Твърди се, че министърът, Силви Байпо-Темон е отменил решението за признаване на най-младата балканска държава без преди това да се консултира със Съвета на министрите на ЦАР, пише прищинският ежедневник  Zeri . \r\nМеждувременно косовското външно министерство излезе с изявление до пресата, в което казва, че е обезпокоено от медийните съобщения, включващи Централноафриканската република. „Ние сме дълбоко загрижени, че сръбското правителство е въвело корупция и подкуп като дипломатически средства, за да получи фалшифицирани документи, които нямат никаква стойност, извън това, че влошават отношенията между Косово и Сърбия“. \r\n„Всички дипломатически бележки, показани в Белград и отхвърлени от съответните правителства по дипломатически канали или публично, са написани от един човек Владимир Чизел, който е известен с престъпното си минало и връзките си с мрежите за организирана престъпност извън Европа и който сега работи като съветник на сръбския министър на външните работи “, заяви косовското външно министерство. \r\n„Косово е готово да действа като конструктивен съсед, но Сърбия създава климат, който не предоставя пространство за нормализиране на отношенията“, заключват от Прищина. \r\n*** \r\n „Със Сърбия сме ангажирани с развитието на регионалното сътрудничество и ускоряване на интеграцията на нашия регион в ЕС. Подчертах нашата ангажираност за продължаване на политическия диалог и изразих интерес към провеждане на трето съвместно заседание на двете правителства“, заяви македонският премиер Зоран Заев на съвместна пресконференция със сръбския си колега Ана Бърнабич, пише вестник  \"Нова Македония“. \r\n„В момента регионалното сътрудничество се сблъсква с предизвикателства. Трябва да следваме пътя, преодолявайки бариерите пред свободната търговия, по-свободното движение на хора, стоки и услуги и да се насочим повече към бъдещето и по-малко към онова, което се е случвало в миналото“, подчерта Бърнабич. \r\nЗаев заяви, че Македония и Сърбия трябва да решат всички въпроси в региона чрез инклузивен диалог. \r\nОсвен това Белград и Скопие подписаха три споразумения – за съвместно признаване на класифицирани услуги, за взаимно признаване на издадените одобрения за оторизиран икономически оператор и за сътрудничество във фитосанитарната област и безопасността на храните и и ветеринарната медицина. \r\n*** \r\n  „Никой не може да ни спре в Източното Средиземноморие“, заяви турският президент Реджеп Таийп Ердоган пред парламента по повод 948-та годишнина от битката при Манцикерт, пише електронното издание на гръцкия вестник  . \r\nТурция ще продължи действията си в региона с бързи темпове, подчерта Ердоган, казвайки на лидера на Републиканската народна партия (РНП) Кемал Киличдароглу, че „да казва„ ние сме партията на Ататюрк“ не е достатъчно.“ Вие сте свършени. Като спечелите 3-4 общини, не постигате нищо “, каза турският президент. \r\n„Господин Кемал казва, че САЩ са в Егейско море, а Франция и Турция не са. Този човек може и да вижда, но е сляп. Нашите сонди са там, нашите проучвателни кораби, нашите фрегати и по всяко време нашите дронове са готови да отлетят. Той не вижда това. Господин Кемал, може би, дори не знае кои са нашите знамена. Не може да си партия в тази страна, като подкрепяш терористите в планините, гърците киприоти в морето, нашите врагове във въздуха и всеки, който е срещу нас“, заяви Ердоган. \r\nТурският лидер добави още, че „сондите и проучвателните кораби продължават да работят без прекъсване в Източното Средиземноморие и никой не ни блокира, никой не може да ни спре там“. \r\nМинистърът на енергетиката, от своя страна, подчерта, че Източното Средиземноморие е общ въпрос за цяла Турция и подчерта, че Анкара няма да отстъпи. \r\nСпоред Cyprus News Agency, говорейки на конференция в Истанбулската политехника, Фатих Дьонмез е заявил, че „нашите кораби Барбарос, Оруч Реис, Фатих и Явуз, които сме включили в нашия списък, са най-ясното доказателство за националната енергийна политика на Турция и нейната решителна позиция“.", "date": "2019.08.27", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/08/27/2692891/pleven-tsentralnata-izbiratelna-komisiya-izleze-s-reshenie-za-sastava-na-obshtinskata-izbiratelna-komisiya-v-grada.html", "text": "Централната избирателна комисия излезе с решение за състава на общинската избирателна комисия в Плевен. Това съобщиха от  пресцентъра на общината . Със свое решение № 654-МИ от 22 август 2019 г. Централната избирателна комисия се произнесе за назначаването на Общинска избирателна комисия в община Плевен за изборите за общински съветници и за кметове на 27 октомври 2019 год. Представени са всички изискуеми документи по чл. 75, ал. 7 във връзка с ал. 3, 4 и 5, чл. 80 и чл. 81 във връзка с чл. 66 от Изборния кодекс и Решения № 600-МИ от 9 август 2019 г. и № 603-МИ от 12 август 2019 г. на ЦИК. Консултациите са проведени при спазване на изискванията на чл. 76 ИК, налице е постигнато съгласие между участниците в консултациите по отношение на състава и ръководството на Общинската избирателна комисия в община Плевен. Протоколът от проведените консултации на 16 август 2019 год. е подписан без особени мнения и възражения. На основание чл. 57, ал. 1, т. 5 и чл. 75, ал. 10 от Изборния кодекс Централната избирателна комисия с решението си назначава Общинска избирателна комисия в община Плевен в състав от 15 члена, както следва: \r\nПредседател - Ярослав Димитров; \r\nЗаместник-председатели - Айгюл Хасанова и Николинка Добрева; \r\nСекретар - Пламен Иванов; \r\nЧленове - Анатолий Манолов, Евгения Станева, Евгения Миланова, Красимир Данков, Юлия Петровска, Теодора Митева, Илияна Нинова, Владислав Найденов, Василка Митева, Диян Свраков, Петър Жеков.  \r\nОбщинската избирателна комисия встъпва в правомощията си на 7 септември 2019 г. Със заповед на Кмета на Община Плевен Георг Спартански ОИК ще работи в Конферентната зала на Община Плевен на ул. „Д. Константинов” 23б. Заповедта се отнася за времето от 7 септември 2019 год. до 7 дни включително след обявяване на резултатите от изборите за общински съветници и за кметове на 27 октомври 2019 г. – I тур или за II тур (ако се провежда такъв).", "date": "2019.08.27", "title": "Плевен: Централната избирателна комисия излезе с решение за състава на общинската избирателна комисия в града"}
{"url": "http://www.focus-news.net/news/2019/08/27/2692892/d-r-hristina-kraeva-psiholog-internetat-mozhe-da-bade-opasen-za-zdraveto-na-detsata-ni-i-dori-da-se-stigne-do-razvivane-na-zavisimost.html", "text": "Интернетът може да бъде опасен за здравето на децата ни и дори да се стигне до развиване на зависимост. Това каза за   Радио „Фокус“-Пирин  психологът д-р Христина Краева. Според нея интернет зависимостта е психично заболяване, което има пагубен ефект върху пълноценността на човешкия живот. „Интернет зависимостта е съвременен проблем, който засяга преди всичко младите хора. Трудно е да си представим живота днес без компютъра, без информационните технологии, без социалните мрежи, но заедно с огромните преимущества се сдобихме и с много проблеми. Както казах, днес всичко се случва в интернет пространството – запознаваме се в интернет, поддържаме любовни и социални връзки в интернет, пазаруваме, провеждаме терапии, дори нашите деца играят в интернет“, коментира тя. Краева отбеляза, че е много сложно да се определи границата до къде интернетът ни служи и ни обогатява и докъде ни пречи и ограбва детството на децата ни. \r\n \r\nНатали СТЕФАНОВА", "date": "2019.08.27", "title": "Д-р Христина Краева, психолог: Интернетът може да бъде опасен за здравето на децата ни и дори да се стигне до развиване на зависимост"}
{"url": "http://www.focus-news.net/news/2019/08/27/2692897/dobrich-v-probi-ot-vodata-v-selata-krupen-i-neykovo-e-ustanoveno-nadnormeno-sadarzhanie-na-koliformi-i-esherihiya-koli.html", "text": "Министерството за здравеопазването и Регионална здравна инспекция-Добрич уведомяват, че при извършено пробонабиране на проби вода за пиене и изследване по показатели от група „А“ от пунктовете при крана на потребителя в 08.Зона Крупен, село Крупен, и 08.Зона Нейково, село Нейково, е установено, че същите не отговарят по микробиологични показатели (колиформи и ешерихия коли) на Наредба № 9/2001г. за качество на водата, предназначена за питейно-битови цели. Това съобщиха от пресцентъра на  Община Каварна . \r\nПрепоръчва се използването на бутилирана вода от търговската мрежа, предназначена за питейно-битови цели. При невъзможност за закупуване на такава или ползване на вода от резервни съдове, същата преди консумация да се преварява.  \r\nОтстраняването на несъответствията в качеството на водата, предназначена за питейно-битови цели във водопроводната мрежа на 08.Зона Крупен, село Крупен, и 08.Зона Нейково, село Нейково, ще бъде оповестено допълнително.", "date": "2019.08.27", "title": "Добрич: В проби от водата в селата Крупен и Нейково е установено наднормено съдържание на колиформи и ешерихия коли"}
{"url": "http://www.focus-news.net/news/2019/08/27/2692901/veliko-tarnovo-rapsodiya-vardar-shte-oglasi-za-parvi-pat-krepostta-tsarevets.html", "text": "Най-ярките, най-известните и у нас, и Европа, но същевременно и най-българските творби на Панчо Владигеров ще прозвучат на крепостта Царевец в старопрестолния Търновград, официално признат за историческа и духовна столица на България. Това съобщиха от   Община Велико Търново  Симфоничният концерт, посветен на 120 години от рождението на композитора, наричан Патриарх на българската музика, ще бъде този петък – 30 август, от 21:00 часа. Музикалното събитие е част от афиша на летния оперен фестивал „Сцена на вековете“ 2019.  \r\nТова е първият симфоничен концерт, който се провежда на историческия хълм от началото на културния форум през далечната вече 1985 година.    \r\nНа откритата сцена в Царския дворец на Асеневци Русенската филхармония ще изпълни най-великото българско музикално произведение за ХХ век – „Рапсодия Вардар\". Публиката ще чуе още „Българска сюита“ и други от музикалните шедьоври на Панчо Владигеров.  \r\nБългарската рапсодия „Вардар“ (1922 г.) и „Българска сюита“ (1927 г.) са създадени в онзи период от 12 години, по времето на който композиторът живее в Берлин и работи в „Дойчес театер“ с Макс Райнхард. Владигеров създава тези емблематични произведения далеч от родината, в средата на най-яркия интелектуален елит, който работи и твори по това време в немската столица. \r\nДиригент на концерта ще е Маестро Йордан Камджалов - един от утвърдените български диригенти, познат и ценен в България и по света като задълбочен интерпретатор на европейската симфонична музика. След забележителните му съвместни концерти с Русенската филхармония със симфониите на Брукнер, Малер и Шостакович, изборът му на български заглавия съвсем не е случаен. Акцентът попада върху показването на ясните паралели на творчеството на българските композитори с европейските музикални традиции, което категорично предопределя както европейската принадлежност на българската класическа музика, така и нейната висока стойност за музикалната култура на Стария континент.  \r\nСпециален гост-солист на концерта на Русенската филхармония с музиката на Панчо Владигеров ще е младият виртуозен виолончелист Атанас Кръстев.  \r\nОт името на кмета на Велико Търново Даниел Панов подарък както за публиката, така и за изпълнителите ще бъде прожекция на аудио-визуалния спектакъл „Царевград Търнов – звук и светлина“. Спектакълът ще започне след края на концерта - в 23,30 ч. \r\nФиналът на „Сцена на вековете“ 2019 ще бъде на 3 октомври с операта „Палячи“ от Руджеро Леонкавало - продукция на Държавна опера-Стара Загора и Академичен цирк „Балкански“. Уникалната постановка ще бъде под шапитото на цирковата площадка в кв. „Колю Фичето“.  \r\nЛетният оперен фестивал „Сцена на вековете“ 2019 е организиран от Община Велико Търново и се провежда под патронажа на министъра на културата Боил Банов. Събитието е носител на престижния знак „Европа за фестивалите. Фестивалите за Европа“ 2019-2020 и за поредна година е включено в платформата на Европейската фестивална асоциация. \r\nБилети за спектаклите от фестивалната програма се предлагат в мрежата на www.evenim.bg и туристическите информационни центрове на ул. „Христо Ботев“ № 5 и на пл. „Цар Асен I“ във Велико Търново.", "date": "2019.08.27", "title": "Велико Търново: Рапсодия „Вардар“ ще огласи за първи път крепостта Царевец"}
{"url": "http://www.focus-news.net/news/2019/08/27/2692885/afp-pekin-izrazi-silnoto-si-negoduvanie-ot-zayavlenieto-na-g-7-za-honkong.html", "text": "Във вторник Пекин изрази „силно негодувание“ от съвместното изявление на лидерите на страните от Г-7, които подкрепиха автономията на Хонконг и призоваха за сдържаност след месеци на протести, белязани с насилие, предава  AFP . \r\n„Изразяваме силното си негодувание и решително противопоставяне на изявлението на лидерите от срещата на Г-7 относно въпросите на Хонконг“, заяви говорителят на Министерството на външните работи на Китай Ген Шуан на брифинг в Пекин. \r\n„Неведнъж сме подчертавали, че делата на Хонконг са чисто вътрешни работи на Китай и че никое чуждестранно правителство, организация или физическо лице няма право да се намесва“. \r\n \r\nПревод и редакция:", "date": "2019.08.27", "title": "AFP: Пекин изрази „силното си негодувание“ от заявлението на Г-7 за Хонконг"}
{"url": "http://www.focus-news.net/news/2019/08/27/2692903/varna-politsiyata-izdirva-28-godishniya-ivan-yordanov.html", "text": "ОДМВР-Варна издирва Иван Йорданов Йорданов, съобщиха от пресцентъра на  Областната дирекция .  \r\nИван Йорданов е на 28 години, за последно е забелязан в гориста местност край с. Любен Каравелово, община Аксаково, където е бил на палатка с приятели. Съобщението за изчезването му е подадено в полицията на 25 август 2019 г. в 19.40 ч., а по данни на близки, е в неизвестност от около 04.00 ч. на 25 август 2019 г.  \r\nИван Йорданов е около 180 см. със слабо телосложение, къса кестенява коса и брада. Лицето му е продълговато, очите - кафяви. Бил е облечен със синя тениска и къси панталони, зелено горнище, обут с маратонки. \r\nНа 26 август 2019 г. служители на ОД МВР – Варна, с помощта на служебно куче, служители от РД ПБЗН и служители то горското стопанство в с. Любен Каравелово са претърсваха района, в който за последно е забелязано лицето. В момента група от над 40 служители на ОДМВР, служители от горското стопанство и граждани отново извършват претърсване в района. До момента Иван Йорданов не е установен.  \r\nОт полицията апелират гражданите, които имат информация за местонахождението на Иван Йорданов да позвънят на телефон 112 или да подадат сигнал в най-близкото поделение на МВР.", "date": "2019.08.27", "title": "Варна: Полицията издирва 28-годишния Иван Йорданов"}
{"url": "http://www.focus-news.net/news/2019/08/27/2692898/veselina-spasova-bibliotekar-na-golyam-interes-se-radvaha-i-tazi-godina-letnite-zanimaniya-za-detsa-koito-provezhdame-v-pbnch-elenka-i-kiril-d-avramovi.html", "text": "На голям интерес се радваха и тази година летните занимания за деца, които се провеждат в библиотеката при Първо българско народно читалище (ПБНЧ) „Еленка и Кирил Д. Аврамови“ в Свищов. Това съобщи в предаването  „Добре дошли в Свищов“  на  Радио „Фокус“ – Велико Търново  Веселина Спасова, библиотекар в читалището. Тя уточни, че е имало занятия, в които са се включвали около 40 малчугани. Средно проявите са посещавани от 15-20 деца. „Всички харесваха много детското кино, което организирахме. Ние им прожектирахме различни интересни и забавни филми. Особен интерес предизвика и нашата идея да ги научим да танцуват т.нар. „свищовско хоро“. А паралелно с това, докато събирахме децата да дойдат, правихме и малки викторини. При нас те имаха възможност и да играят всички организирани игри, за които можете да се сетите – шахмат, дартс, „Не се сърди, човече“ и други. Правихме и малки викторини с исторически събития от Свищов, имена на сгради, различни годишнини. Отговорите показаха, че малчуганите са много запознати с историята на града“, допълва Веселина Спасова. Тя уточни и, че близките на децата оценяват инициативата като изключително полезна. Летните занимания ще продължат и през следващата година, като запитванията вече са започнали, а самото записване ще се случи през май и юни 2020-та. \r\nЛуиза ТРАНЧЕВА", "date": "2019.08.27", "title": "Веселина Спасова, библиотекар: На голям интерес се радваха и тази година летните занимания за деца, които провеждаме в ПБНЧ „Еленка и Кирил Д. Аврамови“"}
{"url": "http://www.focus-news.net/news/2019/08/27/2692900/burgas-kmetat-dimitar-nikolov-ottegli-dokladna-zapiska-otnosno-plan-za-regulatsiya-i-zastroyavane-na-letishteto-v-s-ravnets-ot-dnevniya-red-na-zasedanieto-na-obshtinskiya-savet.html", "text": "Кметът Димитър Николов оттегли докладна записка относно план за регулация и застрояване на летището в село Равнец от дневния ред на заседанието на Общински съвет – Бургас, предаде репортер на  Радио „Фокус“ – Бургас . Докладната се отнасяше за старото военно летище в село Равнец. На това място Общината предвижда изграждане на нови обслужващи улици, свързани със съществуващия път III-7909 Бургас-Равнец. За достъп до „Индустриален парк Равнец“ са предвидени две основни улици като част от подробния устройствен план за територията. В залата на Общински съвет – Бургас присъстваше група от 20 души, които не бяха съгласни с намеренията на Общината, като според тях авиобазата в Равнец трябва да стане безмитна зона с карго летище.  \r\nПо темата се изказа полковник Георги Георгиев, последният ръководител на летището, който заяви, че то съществува от 1951 година и през цялото време на експлоатацията му там са се провеждали полети и обясни, че то може да се използва като карго летище. Той добави, че хангарите, които са можели да предпазват от ядрен удар, са били разрушени от ромите. Кметът на Бургас Димитър Николов уточни, че отдавна базата в Равнец не се води летище. „11 години съм водил разговори с всички военни министри за тази зона. Заключението е, че тази територия не е съвместима с бъдещите военни планове на България и НАТО. За да се случи нещо на тази територия трябва да има интерес, а 30 години никой не проявяваше такъв. За да стане карго летище, този терен трябва да се урегулира“ поясни кметът. \r\nМария КУРТЕВА", "date": "2019.08.27", "title": "Бургас: Кметът Димитър Николов оттегли докладна записка относно план за регулация и застрояване на летището в с. Равнец от дневния ред на заседанието на Общинския съвет"}
{"url": "http://www.focus-news.net/news/2019/08/27/2692905/veliko-tarnovo-malniya-e-porazila-darvo-v-tsentara-na-grada.html", "text": "Мълния е поразила дърво в центъра на Велико Търново. Произшествието е станало около 19.00 часа вчера, по време на разразила в града се буря. Сигнал на тел. 112 е подаден малко преди 20.00 часа, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Борът, който бе разцепен на две, се намира близо до Музикално-драматичен театър „Константин Кисимов“. Инцидентът е станал на метри от пълно заведение, но за щастие няма пострадали. Тази сутрин районът все още бе отцепен, а обезопасяването продължи с часове. \r\nПрез изминалото денонощие в областта са регистрирани още две по-сериозни произшествия. Едното е свързано със запален автомобил, който се е движил по пътя София – Варна. Пожарът е възникнал в района на село Шереметя. Данни за пострадали няма, унищожен е двигателят на колата, но е спасен превозваният 3.5 тона слънчоглед. Причината е техническа неизправност в превозното средство. Второто обаждане е било за горящ трансформатор за високо напрежение в свищовското село Деляновци. И там са причинени само материални щети, които не са сериозни. \r\nПодадени са и осем сигнала за пожари в сухи треви и изоставени отпадъци. При много от тези инциденти бързата реакция на огнеборците е спасила намиращи се в близост сгради. \r\nЛуиза ТРАНЧЕВА", "date": "2019.08.27", "title": "Велико Търново: Мълния е поразила дърво в центъра на града"}
{"url": "http://www.focus-news.net/news/2019/08/27/2692906/chez-bez-elektrozahranvane-za-okolo-1-chas-i-30-minuti-ostanaha-okolo-1100-klienti-na-teritoriyata-na-kvartal-mladost-2-v-sofiya-zaradi-skasan-pri-izkopni-raboti-kabel.html", "text": "Без електрозахранване за около 1 час и 30  минути останаха около 1100  клиенти на територията на квартал \"Младост\" 2 в София. Това съобщиха от пресцентъра на  ЧЕЗ . При несъобразени изкопни работи на строителна фирма е скъсан кабел  10 кV, собственост на ЧЕЗ Разпределение България. Също така са засегнати и голяма част от трафопостовете, които захранват Школата на МВР-Симеоново. Екипи на дружеството отстраниха повредата.", "date": "2019.08.27", "title": "ЧЕЗ: Без електрозахранване за около 1 час и 30  минути останаха около 1100  клиенти на територията на квартал \"Младост\" 2 в София, заради скъсан при изкопни работи кабел"}
{"url": "http://www.focus-news.net/news/2019/08/27/2692904/obshtina-burgas-vaznagrazhdeniyata-na-sektsionnite-izbiratelni-komisii-tazi-godina-shte-sa-znachitelno-po-visoki.html", "text": "Възнагражденията на секционните избирателни комисии (СИК) и подвижните секционните избирателни комисии (ПСИК) тази година ще са значително по-високи. Това съобщиха от пресцентъра на  Община Бургас . Тази година възнагражденията на секционните избирателни комисии са значително по-високи, ще се заплаща допълнително дори на лицата, които са присъствали на обученията, както и на тези, които са участвали в подреждането на секцията и в предаването на изборните книжа на общинските избирателни комисии, информират от Общинска избирателна комисия (ОИК) – Бургас. За СИК са предвидени следните възнаграждения: \r\n– Председател  –  100 лева, Заместник-председател/Секретар – 90 лева, Член – 80 лева; \r\n– За участие в обучението – допълнително възнаграждение в размер по 10 лв. на всеки участвал в обучението. \r\nЗа получаването на бюлетините и другите изборни книжа и материали, както и за подреждане на помещението за гласуване  – допълнително възнаграждение в размер по 15 лв. на всеки участвал. За предаването на протоколите на СИК/ПСИК и другите изборни книжа и материали в ОИК, съответно в общинската администрация, получават допълнително възнаграждение –  допълнително възнаграждение в размер на 25 лв. за всяко лице. \r\nЧленовете на СИК/ПСИК за деня преди изборния ден, за изборния ден и за следващия ден се осигуряват като лица, упражняващи трудова дейност на изборна длъжност. Осигурителните вноски по Кодекса за социално осигуряване и Закона за здравното осигуряване на членовете на СИК/ПСИК са за сметка на републиканския бюджет. \r\nИзплащането на възнаграждението на членове на СИК/ПСИК, регистрирани като безработни и/или с право на социално подпомагане, не лишава лицата от получаването на обезщетения и/или помощи, както и не изисква изменение на декларирани вече от тях обстоятелства. Възнагражденията на членовете на СИК/ПСИК НЕ се облагат с данъци по Закона по данъците върху доходите на физическите лица и НЕ е нужно да се декларират.", "date": "2019.08.27", "title": "Община Бургас: Възнагражденията на секционните избирателни комисии тази година ще са значително по-високи"}
{"url": "http://www.focus-news.net/news/2019/08/27/2692907/tsvetislava-tsvetkova-kmet-na-obshtina-tran-sasredotochili-sme-usiliyata-si-v-infrastrukturni-remonti.html", "text": "Община Трън е съсредоточила средствата за капиталови разходи за инфраструктурни ремонти. Това каза за дневния информационен блок  „Добър ден“  на  Радио „Фокус“  кметът на Община Трън Цветислава Цветкова. Започнало е преасфалтиране на селата Зелениград и Ярловци, в същото време се ремонтират и междублокови пространства в кв. Мурговица в града, уточни кметът. „Там ще бъдат извършени основни ремонти на пет междублокови пространства. Ще бъде преасфалтирана една от улиците в квартала. Предстои ремонт на междублокови пространства на улица „Мосаловска“  и улица „Георги Димитров“. Ще подменим тротоарната настилка на улица „Захари Иванов“ и ще изградим няколко подпорни стени. Едната е на ул. „9-ти септември“, другата е на улица „Бор“, уточни Цветислава Цветкова. Тя каза още, че е предстои обявяване и на обществена поръчка по проект за 1,5 млн. лв., като с тези пари ще бъдат ремонтирани и преасфалтирани пет улици в града, както и пътят към Центъра за спешна помощ, където улицата е в много лошо състояние. Съществуват опасни участъци от пътищата, но главно по третокласните, за които отговаря Агенция „Пътна инфраструктура“, а не Община Трън, поясни Цветкова.  \r\nЙоланда ПЕЛОВА", "date": "2019.08.27", "title": "Цветислава Цветкова, кмет на Община Трън: Съсредоточили сме усилията си в инфраструктурни ремонти"}
{"url": "http://www.focus-news.net/news/2019/08/27/2692899/koha-ditore-kosovo-srabska-lista-shte-se-konsultira-s-vuchich-predi-izborite-v-kosovo.html", "text": "Заместник-председателят на „Сръбска листа“ Игор Симич заяви пред ТАНЮГ, че фракцията ще реши дали да участва на предсрочните парламентарни избори в Косово на 6 октомври след консултации със сръбския президент Александър Вучич и началника на сръбската правителствена канцелария за Косово Марко Джурич, пише прищинският ежедневник  Koha Ditore . \r\n„Както е казвал много пъти президентът Вучич, предстоящият период ще бъде турбулентен и ние призоваваме всички сърби да се присъединят към „Сръбска листа“, заяви Симич, като отбеляза, че се очаква консултациите с Вучич да се проведат в близките дни в Белград. \r\n \r\nПревод и редакция:", "date": "2019.08.27", "title": "Koha Ditore (Косово): Сръбска листа ще се консултира с Вучич преди изборите в Косово"}
{"url": "http://www.focus-news.net/news/2019/08/27/2692910/sport-novak-dzhokovich-bez-problemi-na-starta-na-us-open.html", "text": "Световният №1 Новак Джокович започна участието си на последния за годината турнир от Големия шлем US Open с очаквана победа. Сърбинът се наложи с 6:4, 6:1, 6:4 над испанеца Роберто Карбайес Баена за по-малко от два часа. Така сърбинът продължава във втория кръг в Ню Йорк, където ще се изправи срещу победителя от двойката Сам Куери - Хуан Лондейро.", "date": "2019.08.27", "title": "Спорт: Новак Джокович без проблеми на старта на US Open"}
{"url": "http://www.focus-news.net/news/2019/08/27/2692912/smolyan-5-dka-iglolistna-gora-sa-izgoreli-pri-pozhar-kray-selo-kremene.html", "text": "5 дка иглолистна гора са изгорели при пожар край село Кремене. Това съобщиха от пресцентъра на  ОДМВР – Смолян . На 26 август 2019 г., в 21.00 ч. на тел.112 е получен сигнал за пожар в иглолистна гора, намираща се на стария път са село Кремене, община Смолян, като пламъците са обхванали площ около 5 декара. Причината е в процес на установяване.  Унищожени са 5 дка, а са спасени 80 дка иглолистна гора. Пожарът е потушен от два  екипа на РСПБЗН – Смолян, 6 служители на  Държавно горско стопанство – Смолян и 4 дървосекачи.", "date": "2019.08.27", "title": "Смолян: 5 дка иглолистна гора са изгорели при пожар край село Кремене"}
{"url": "http://www.focus-news.net/news/2019/08/27/2692911/burgas-obshtinskiyat-savet-prie-predlozhenie-za-izgrazhdane-na-sotsialni-zhilishta-v-zh-k-meden-rudnik.html", "text": "Общински съвет – Бургас прие предложение за изграждане на социални жилища в ж. к. „Меден рудник“ по време на заседанието си, предаде репортер на  Радио „Фокус“ – Бургас . Докладната записка беше внесена от кмета на Бургас Димитър Николов и касае изграждане на социални жилища и кризисен център в зона „Д“ на ж. к. „Меден рудник“. „От година и половина работим по този проект и много от младите семейства, които учат в Бургас, не могат да си позволят високите наеми в града. Наредбата дава предимство на младите хора, които учат висше образование. Първият проект е за социални жилища за млади семейства, а вторият е за кризисен център, в който да се приютяват жени, жертви на домашно насилие“, уточни кметът на Бургас Димитър Николов. \r\nМария КУРТЕВА", "date": "2019.08.27", "title": "Бургас: Общинският съвет прие предложение за изграждане на социални жилища в ж. к. „Меден рудник“"}
{"url": "http://www.focus-news.net/news/2019/08/27/2692913/ombudsmanat-maya-manolova-v-pereporaka-do-premiera-borisov-nastoyavame-za-spirane-na-targa-za-imot-kray-pyasachni-dyuni.html", "text": "Изготвили сме перепоръка до премиера Борисов, в която настояваме за спиране на търга на имота. Това каза омбудсманът Мая Манолова след среща с граждани, сезирали я за съмнение за застрояване на защитени територии в град Созопол, предаде репортер на  Агенция „Фокус“ . Става въпрос за продажбата на имот с размер около 20 дка., който се намира на около 200 м от морето и пясъчните дюни. \"Сезирана съм от граждани за предстоящи търгове за продажба на имоти основно по Южното Черноморие\", каза Манолова. Тя каза, че тези имоти се продават от Министерството на отбраната поради отпаднала необходимост. \"Става дума за имоти, които са на места, на които природата е запазена в своя автентичен вид\", заяви Манолова и добави, че един от тези имоти между къмпинг \"Градина\" и \"Златна рибка\", който е 20 дка. \"Според нашата проверка и данните на Специализираната карта на морските плажове и на пясъчните дюни този имот попада в обхвата на Централен морски плаж \"Градина\" и част от имота попада в пясъчните дюни\", поясни омбудсманът. Тя каза още, че настояват министерството на отбраната да спре този търг. \"Настояваме за изясняване на статута на имота, защото той е обявен като частна общинска собственост, но може да се окаже, че е публична общинска собственост. Конституцията е категорична, че подобни иноти не трябва да се разпродават\", категорична бе Мая Манолова. Тя добави, че продажбата на това място е насрочена за 4 септември.  \r\nНадежда ИВАНОВА", "date": "2019.08.27", "title": "Омбудсманът Мая Манолова: В перепоръка до премиера Борисов настояваме за спиране на търга за имот край пясъчни дюни"}
{"url": "http://www.focus-news.net/news/2019/08/27/2692909/ea-daily-vav-velikobritaniya-pristignaha-stelt-bombardirovachite-na-sasht-v-2a-tyahnata-tsel-sa-ruskite-granitsi.html", "text": "От авиобазата „Уайтмен“ в американския щат Мисури на 27 са прехвърлени три тежки стратегически стелт-бомбардировачи Northrop B-2А Spirit на военната база „Феърфорд“ на Кралските Военновъздушни сили за изпълнение на задачи в Европа и конкретно за симулация на ракетно-бомбови удари край границите на Русия, предава агенция  EA Daily . \r\n„Spirit of Mississippi, Spirit of Georgia и Spirit of New York – това са имената на трите бомбардировача B-2A, които пристигнаха в британската база „Феърфорд“, отбелязва „Оперативная линия“. \r\nСъобщава се също, че преди това наетият от ВВС на САЩ B-747 Jumbo е донесъл във „Феърфорд“ последната част от американския инженерно-технически състав „Уайтман“, тъй като самолетът B-2A е със скъпа и сложна поддръжка. \r\nКакто се очаква, в допълнение към трите B-2A през тази седмица във Великобритания ще бъдат разположени още не по-малко от два стратегически бомбардировача Boeing B-52H Stratofortress. \r\n„С оглед вече намиращият се там от 17 юни един B-52H с непълна техническа готовност, защото му бяха сменени закрепванията на два двигателя към равнината на крилото и бе извършена работа по замяна на изгорял двигател, броя на ударните сили на ВВС на САЩ, разположени във Великобритания (разбирай - на границите на Русия) ще възлиза на шест единици“, отбелязва „Оперативная линия“. \r\nРуската агенция добавя, че от средата на август командването на ВВС на САЩ е пристъпило към практическа реализация на подготвителните мероприятия за поредно разполагане (започвайки от края на август) на стратегически бомбардировачи във Великобритания. B-2A в предназначен за пробиване на плътна противовъздушна отбрана и нанасяне на удар с конвенционално или ядрено оръжие. \r\nEADaily по-рано многократно е съобщавала за полети през март до западните граници на Русия от разположилените шест американски стратегически бомбардировачи Boeing B-52H Stratofortress в британската авиобаза Fairford (един от тях имаше проблеми с двигателя). B-52H достигна условните граници на изстрелванията, получи информация за потенциални цели, въведе съответните данни в прицелните комплекси (системи) на ракетите - и симулира условни изстрелвания върху тях. И тези цели бяха най-важните военни съоръжения на Русия - летища, командни пунктове, позиции за изстрелване на ракети и т.н. \r\nОсвен това редовните полети на B-52H край руските граници представляват своего рода отработване на излизане на границата на ракетен удар и нанасянето му извън зоната на идентифициране на радиолокационните средства на ПВО, както и извън пределите на бойния радиус на изтребителите от руските ПВО МиГ-31. \r\nТогава командването на руските Военнокосмически сили (ВКС) прехвърли от авиобазата в Енгелс (Саратовска област) на едно от летищата зад полярния кръг четири стратегически ракетоносеца Ту-160 и един самолет за далечно радиолокационно идентифициране. \r\nВ началото на април американските бомбардировачи B-52H се върнаха от авиобазата „Феърфорд“ у дома в „Барксдейл“ (в южната част на САЩ). \r\n \r\nПревод и редакция:", "date": "2019.08.27", "title": "EA Daily: Във Великобритания пристигнаха стелт-бомбардировачите на САЩ В-2А. Тяхната цел са руските граници"}
{"url": "http://www.focus-news.net/news/2019/08/27/2692902/afp-iran-osadi-dvama-za-shpionazh-v-polza-na-izrael-vklyuchitelno-iranka-s-britansko-grazhdanstvo.html", "text": "Иран осъди двама души на по 10 години лишаване от свобода за шпионаж в полза на Израел, предава  AFP , като се позовава на публикуваното решение на съда. \r\nАнушех Ашури, жена с двойно британско-иранско гражданство, е призната за виновна в предаване на информация на израелските служби „Мосад“ и е осъдена на 10 години затвор. \r\nАли Джохари, гражданин на Иран, също получава 10 години лишаване от свобода за различни шпионски дейности, включително „широки връзки с „Мосад“... и срещи с различни елементи, свързани с ционистите“. \r\n \r\nПревод и редакция:", "date": "2019.08.27", "title": "AFP: Иран осъди двама за шпионаж в полза на Израел, включително иранка с британско гражданство"}
{"url": "http://www.focus-news.net/news/2019/08/27/2692915/burgas-obshtinskiyat-savet-prie-predlozhenie-obshtinata-da-poeme-dalg-za-finansirane-na-preustroystvo-na-nemskata-bolnitsa-v-biblioteka-i-muzey.html", "text": "Общински съвет – Бургас прие по време на заседанието си предложение Общината да поеме дълг за финансиране на преустройство на Немската болница в библиотека и музей, предаде репортер на  Радио „Фокус“ – Бургас . Съгласно насоките за кандидатстване, проектно предложение, бизнес план и финансов модел се подават пред Фонда за устойчиви градове за определяне на размера на безвъзмездната финансова помощ и на финансирането чрез финансовия инструмент.  \r\nОбщина Бургас представи необходимите документи за кандидатстване по проект „Реконструкция и преустройство на съществуваща сграда в Културно – образователен център (музей) за съвременно изкуство и библиотека“ и получи предварителна оферта с параметри на финансовия инструмент както следва. Максималният размер на дългосрочен дълг е 5 971 095 лева. Срокът за усвояване на кредита е до 24 месеца, считано от датата на подписване на договора за кредит. Условия за погасяване – 144 лихвени плащания и 120 погасителни вноски по главница. Общата прогнозна стойност на проекта е в размер на 9 943 899 лв., като максималният размер на безвъзмездната финансова помощ по инвестиционна програма e 3 646 100 лв. \r\nМария КУРТЕВА", "date": "2019.08.27", "title": "Бургас: Общинският съвет прие предложение Общината да поеме дълг за финансиране на преустройство на Немската болница в библиотека и музей"}
{"url": "http://www.focus-news.net/news/2019/08/27/2692914/sofiya-vremenno-dvizhenieto-pri-km-55-na-am-trakiya-v-posoka-stolitsata-se-osashtestvyava-v-aktivnata-lenta-poradi-katastrofa.html", "text": "Временно движението при км 55 на АМ „Тракия“ в посока София се осъществява в активната лента поради пътнотранспортно произшествие, съобщиха от  пресцентъра на Агенция \"Пътна инфраструктура\" . От АПИ призовават шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.08.27", "title": "София: Временно движението при км 55 на АМ „Тракия“ в посока столицата се осъществява в активната лента поради катастрофа"}
{"url": "http://www.focus-news.net/news/2019/08/27/2692917/haskovo-kmetat-dobri-belivanov-poseti-detskata-ploshtadka-v-kv-hisarya-tya-e-edna-ot-osemte-izgradeni-sas-sredstva-na-obshtinata.html", "text": "Кметът Добри Беливанов посети детската площадка в кв. „Хисаря“ , тя е една от осемте изградени със средства на общината. Това съобщиха от пресцентъра на   Община Хасково . Кметът разгледа новите съоръжения заедно с кметския наместник на квартала Айсел Емин.  Заместник директора на ОП „Екопрогрес“ Гюнай Юсуф се ангажира да намери вариант да бъде изградено осветление за новата зона за отдих. Освен съоръжения за игра на децата има монтирана тенис маса и баскетболен кош, така също пейки, част от които с перголи, има и ново озеленяване.  Площадката в квартал  „Хисаря“  е единствената в квартала. До сега децата там  нямаха място за игра, а възрастните вече имат място за отдих.  Живеещите в квартала изказаха благодарността си. Някои от тях заявиха, че лично се ангажират да почистват площадката и да я пазят от вандали. Площадка за игра е изградена и в квартал „ Болярово“, където също до сега нямаше такава. Там е осигурено и видеонаблюдение, за да се  предотвратят набезите на злосторници, които още преди завършването на обекта бяха счупили част от съоръженията .  Готова е и площадката до блоковете в квартал „Червена стена“ , така също в квартал „Любен Каравелов“ между улиците „Поройна“,“ Сливница“ и „Ген. Радецки“.   Напълно завършена е площадката на улица „Ангел Войвода“ и „Люлин“ южно от гаражите на улица “Родопи“. Нови съоръжения за игра на децата  има и в междублоковото пространство на улиците „ Витоша“, „Цар Калоян“ бул. “Стефан Стамболов“.  Две от площадките са със завършени настилки предстои монтирането на съоръжения това е площадката в площадката между  улица „Добруджа“ и улица „Епископ Софроний“  както и на тази  в квартал „Камени“,  на последната  са предвидени уреди за фитнес на открито.   \r\nЗа изграждането на площадките в бюджета на общината бяха заложени малко над 520 хиляди лева но след проведената обществена поръчка цената  падна до  373 155 лева.", "date": "2019.08.27", "title": "Хасково: Кметът Добри Беливанов посети детската площадка в кв. „Хисаря“ , тя е една от осемте изградени със средства на общината"}
{"url": "http://www.focus-news.net/news/2019/08/27/2692918/varna-18-godishen-mladezh-e-zaginal-pri-katastrofa-na-patya-mezhdu-selata-mlada-gvardiya-i-nevsha.html", "text": "18-годишен младеж е загинал при катастрофа на пътя между селата Млада гвардия и Невша. Това съобщиха от  пресцентъра на ОДМВР-Варна . Инцидентът е станал около 10.30 часа на 26 август. Подаден е сигнал, че по пътя от с. Млада гвардия към с. Невша, община Ветрино, е забелязан блъснат в дърво автомобил. Изпратеният на място автопатрулен екип е установил, че автомобилът е „Форд Фокус“, а в него, вследствие на пътнотранспортното произшествие, е починал 18-годишния му водач. По случая се води досъдебно производство.", "date": "2019.08.27", "title": "Варна: 18-годишен младеж е загинал при катастрофа на пътя между селата Млада гвардия и Невша"}
{"url": "http://www.focus-news.net/news/2019/08/27/2692919/ombudsmanat-maya-manolova-ot-4700-dka-pyasachni-dyuni-po-balgarskoto-chernomorie-blizo-3500-dka-sa-chastna-sobstvenost.html", "text": "От 4700 дка пясъчни дюни по Българското Черноморие близо 3500 дка са частна собственост. Това каза омбудсманът Мая Манолова след среща с граждани, сезирали я за съмнение за застрояване на защитени територии в град Созопол, предаде репортер на  Агенция „Фокус“ . \"Този терен се води частна общинска собтвеност след като е собственост на Министерството на отбраната, но става дума за уникален терен между \"Градина\" и \"Златна рибка\", каза Манолова. По думите й не трябва да се фокусираме върху това дали е плаж, или е дюна, а мястото, което е уникално, да бъде съхранено. \"Нашето подозрение е, че става дума за публична държавна собственост, но това може да бъде установено след анализ на сделките, които са се случили там\", посочи омбудсманът. Тя добави, че трябва да спре унищожаването на безценното богатство на България. Манолова каза, че премиерът може да направи първата стъпка към това. \"Просто да спре търга\", призова тя.  \r\nНадежда ИВАНОВА", "date": "2019.08.27", "title": "Омбудсманът Мая Манолова: От 4700 дка пясъчни дюни по Българското Черноморие близо 3500 дка са частна собственост"}
{"url": "http://www.focus-news.net/news/2019/08/27/2692908/stara-zagora-v-oblastnata-administratsiya-se-provede-zasedanie-na-epizootichnata-komisiya.html", "text": "В Областната администрация в Стара Загора се проведе заседание на Епизоотичната комисия, председателствано от областния управител Гергана Микова. Директорът на Областната дирекция по безопасност на храните д-р Дамян Миков заяви, че към този момент в Старозагорска област епизоотичната обстановка по отношение на африканската чума по свинете в Старозагорска област остава непроменена. Това съобщиха от  Областната администрация .  \r\nСписъците от всички 11 общини са подадени в срок в Областна администрация. Те съдържат информация за стопаните, които са заклали прасетата си, отглеждани в задни дворове. Те ще получат парични средства в размер на 300 лв. за почистване и дезинфекция. \r\nОбластната епизоотична комисия взе решение тези списъци да бъдат изложени на видни места в населените места с цел осъществяване на обществен контрол за тяхната обективност. При сигнали от жители за злоупотреби, хората могат да звънят на указани под самите списъци телефони в Областната дирекция по безопасност на храните, на тел. 112 или в Областна администрация. Всички сигнали ще бъдат проверявани от компетентните органи.", "date": "2019.08.27", "title": "Стара Загора: В Областната администрация се проведе заседание на Епизоотичната комисия"}
{"url": "http://www.focus-news.net/news/2019/08/27/2692921/zam-kmetat-na-sliven-pepa-chilikova-za-peta-poredna-godina-gradat-shte-bade-domakin-na-festivala-na-stote-voyvodi.html", "text": "За пета поредна година Сливен ще бъде домакин на Фестивала на Стоте войводи. Това съобщи пред журналисти зам.-кметът на Община Сливен Пепа Чиликова, предаде репортер на  Радио \"Фокус\" – Сливен . Събитието е идеен наследник на Сливенския панаир, който се е провеждал още през 1876 година и своите стоки са представяли търговци от цялата страна и чужбина. \r\nТази година жителите и гостите на Сливен могат да посетят разнообразната фестивална програма на 13 и 14 септември, а мястото е добре познато – Градската градина. По традиция, освен музикалните гости, любимият готвач на България Ути Бъчваров ще организира кулинарно училище за най-малките. Младите жители на Сливен могат да станат част от \"вкусното\" му шоу в петък, 13 септември, от 18.00 часа. Освен кулинарните изкушения на Ути, местни производители ще предлагат качествени храни и напитки в 20 специални шатри. \r\nЛюдмила ЙОРГОВА", "date": "2019.08.27", "title": "Зам.-кметът на Сливен Пепа Чиликова: За пета поредна година градът ще бъде домакин на Фестивала на Стоте войводи"}
{"url": "http://www.focus-news.net/news/2019/08/27/2692871/sport-serina-prodalzhi-s-dominatsiyata-si-nad-sharapova.html", "text": "Серина Уилямс се завърна триумфално на кортовете на “Флашинг Медоус”. 37-годишната американка записа впечатляваща победа с 6:1, 6:1 срещу Мария Шарапова за точно един час. Жребият на Откритото първенство на САЩ определи двете да се срещнат още в първия кръг и това бе лоша новина за рускинята, която допусна 19-а поредна загуба от по-малката от сестрите Уилямс. В следващия кръг Серина Уилямс ще се изправи срещу сънародничката си Кети Макнали, която победи Тимеа Бачински с 6:4, 6:1.", "date": "2019.08.27", "title": "Спорт: Серина продължи с доминацията си над Шарапова"}
{"url": "http://www.focus-news.net/news/2019/08/27/2692923/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Русия Владимир Путин пристигна в Жуковски, където ще бъде открито 14-ият Международен авиокосмически салон МАКС-2019. Самолетът на руския лидер кацна на пистата на авиоизложението и той бе посрещнат от вицепремиера Юрий Борисов, министъра на отбраната Сергей Шойгу и министъра на промишлеността и търговията Денис Мантуров. Преди това там кацна самолетът на турския държавен глава Реджеп Таийп Ердоган, предава  ТАСС . \r\nОчаква се, че Путин и Ердоган ще участват на церемонията по официалното откриване на авиоизложението. След това лидерите ще се запознаят с експозицията и ще проведат пълноформатни преговори. След това президентите на Турция и Русия ще се срещнат с представители на пресата. \r\nКакто по-рано съобщи прессекретарят на Кремъл Дмитрий Песков, страните възнамеряват да обсъдят ситуацията в северозападната сирийска провинция Идлиб, както и Украйна. \r\n*** \r\n  Президентът на Турция Реджеп Таийп Ердоган ще иска от руския си колега Владимир Путин да гарантира сигурността на турските войници в лицето на офанзивата на сирийската армия в северозападната част на страната, когато двамата лидери се срещнат във вторник , пише турският консервативен ежедневник  Yeni Safak . \r\nСпоред източника на изданието, Ердоган, който ще пристигне на еднодневна визита в Москва, е казал на Путин миналата седмица, че офанзивата на сирийската правителствена армия предизвиква хуманитарна криза и заплашва националната сигурност на Турция. Той твърди още, че сигурността на турските войници в Сирия ще бъде една от ключовите теми на срещата, която трябва да започне в 13:30 и да завърши със съвместно изявление в 16:00 \r\nСирийските войски обкръжиха бойци на опозицията и турски военен пост в Северозападна Сирия в настъпление за възстановяване на територията и градовете, които правителството загуби в началото на войната. Турция подкрепи някои опозиционни фракции в Идлиб, докато Русия и Иран подкрепят Асад. \r\nВоенният наблюдателен пункт в близост до град Морек е един от 12, които Анкара е създала в Северозападна Сирия по силата на споразумение с Москва и Техеран преди две години, за да намали боевете между силите на Асад и бойците на опозицията. \r\n„Всяка стъпка или атака, която би нарушила споразумението, трябва да се избягва, но за съжаление виждаме примери за това в последно време“, заяви официалният представител. „Очакваме Путин да предприеме стъпки, които ще облекчат проблема там“. \r\nЕрдоган и Путин провеждат чести разговори и изградиха тесни връзки, насочени към сътрудничеството в областта на енергетиката и отбраната. През юли Турция започна да доставя руски системи за противоракетна отбрана С-400 - ход, който обтегна връзките си със съюзника на Анкара в НАТО - Съединените щати. \r\nТурският министър на отбраната Хулуси Акар заяви в понеделник, че доставката на втората батерия от системата С-400 ще започне във вторник. \r\nОсвен че постави турските войски в региона на огневата линия, офанзивата на силите на Асад заплаши надеждите на Анкара да предотврати нова вълна от бежанци - включително бойци - от южната й граница. \r\n*** \r\n  От авиобазата „Уайтмен“ в американския щат Мисури на 27 са прехвърлени три тежки стратегически стелт-бомбардировачи Northrop B-2А Spirit на военната база „Феърфорд“ на Кралските Военновъздушни сили за изпълнение на задачи в Европа и конкретно за симулация на ракетно-бомбови удари край границите на Русия, предава агенция  EA Daily . \r\n„Spirit of Mississippi, Spirit of Georgia и Spirit of New York – това са имената на трите бомбардировача B-2A, които пристигнаха в британската база „Феърфорд“, отбелязва „Оперативная линия“. \r\nСъобщава се също, че преди това наетият от ВВС на САЩ B-747 Jumbo е донесъл във „Феърфорд“ последната част от американския инженерно-технически състав „Уайтман“, тъй като самолетът B-2A е със скъпа и сложна поддръжка. \r\nКакто се очаква, в допълнение към трите B-2A през тази седмица във Великобритания ще бъдат разположени още не по-малко от два стратегически бомбардировача Boeing B-52H Stratofortress. \r\n„С оглед вече намиращият се там от 17 юни един B-52H с непълна техническа готовност, защото му бяха сменени закрепванията на два двигателя към равнината на крилото и бе извършена работа по замяна на изгорял двигател, броя на ударните сили на ВВС на САЩ, разположени във Великобритания (разбирай - на границите на Русия) ще възлиза на шест единици“, отбелязва „Оперативная линия“. \r\nРуската агенция добавя, че от средата на август командването на ВВС на САЩ е пристъпило към практическа реализация на подготвителните мероприятия за поредно разполагане (започвайки от края на август) на стратегически бомбардировачи във Великобритания. B-2A в предназначен за пробиване на плътна противовъздушна отбрана и нанасяне на удар с конвенционално или ядрено оръжие. \r\nEADaily по-рано многократно е съобщавала за полети през март до западните граници на Русия от разположилените шест американски стратегически бомбардировачи Boeing B-52H Stratofortress в британската авиобаза Fairford (един от тях имаше проблеми с двигателя). B-52H достигна условните граници на изстрелванията, получи информация за потенциални цели, въведе съответните данни в прицелните комплекси (системи) на ракетите - и симулира условни изстрелвания върху тях. И тези цели бяха най-важните военни съоръжения на Русия - летища, командни пунктове, позиции за изстрелване на ракети и т.н. \r\nОсвен това редовните полети на B-52H край руските граници представляват своего рода отработване на излизане на границата на ракетен удар и нанасянето му извън зоната на идентифициране на радиолокационните средства на ПВО, както и извън пределите на бойния радиус на изтребителите от руските ПВО МиГ-31. \r\nТогава командването на руските Военнокосмически сили (ВКС) прехвърли от авиобазата в Енгелс (Саратовска област) на едно от летищата зад полярния кръг четири стратегически ракетоносеца Ту-160 и един самолет за далечно радиолокационно идентифициране. \r\nВ началото на април американските бомбардировачи B-52H се върнаха от авиобазата „Феърфорд“ у дома в „Барксдейл“ (в южната част на САЩ). \r\n*** \r\n  Иран осъди двама души на по 10 години лишаване от свобода за шпионаж в полза на Израел, предава  AFP , като се позовава на публикуваното решение на съда. \r\nАнушех Ашури, жена с двойно британско-иранско гражданство, е призната за виновна в предаване на информация на израелските служби „Мосад“ и е осъдена на 10 години затвор. \r\nАли Джохари, гражданин на Иран, също получава 10 години лишаване от свобода за различни шпионски дейности, включително „широки връзки с „Мосад“... и срещи с различни елементи, свързани с ционистите“. \r\n*** \r\n  Заместник-председателят на „Сръбска листа“ Игор Симич заяви пред ТАНЮГ, че фракцията ще реши дали да участва на предсрочните парламентарни избори в Косово на 6 октомври след консултации със сръбския президент Александър Вучич и началника на сръбската правителствена канцелария за Косово Марко Джурич, пише прищинският ежедневник  Koha Ditore . \r\n„Както е казвал много пъти президентът Вучич, предстоящият период ще бъде турбулентен и ние призоваваме всички сърби да се присъединят към „Сръбска листа“, заяви Симич, като отбеляза, че се очаква консултациите с Вучич да се проведат в близките дни в Белград. \r\n*** \r\n Повече от половината от гражданите на Сърбия биха гласували за членство в ЕС на референдум по въпроса, показва последното проучване на общественото мнение, публикувано от Канцеларията на Правителството на Сърбия за сътрудничество с медиите, пише белградският ежедневник  „Политика“ . \r\nАко референдумът с въпроса „подкрепяте ли членството на Сърбия в ЕС“  бъде утре, 53 процента от гражданите биха гласували „за“, 25 „против“, 10 процента изобщо не биха гласували, а 12 процента не знаят какво биха отговорили на въпроса, резултатът е най-новото проучване на общественото мнение, проведено от социологическата агенция „Европейска ориентация на сръбските граждани“ за Министерството на европейската интеграция в началото на юли. \r\nМинистърът по европейска интеграция Ядранка Йоксимович каза, че това проучване също показва стабилна подкрепа на гражданите за европейска интеграция, тъй като през 2018 г., през юни и декември (55% за), отговорите на този въпрос са почти идентични с тези в последният кръг от изследвания, съобщава Бета. \r\nТя каза, че стабилната подкрепа на гражданите за пътя на Сърбия към членство в ЕС е резултат от насърчаването и систематичната работа по реформите, политиката за регионално развитие, устойчивото развитие и доброто планиране и подготовка за използване на европейски средства, трансгранично сътрудничество, се казва в изявлението. \r\nНай-голям процент от гражданите, 59 на сто, смятат, че проблемите между Белград и Прищина трябва да бъдат решени независимо от това, дали го изисква ЕС, а повече от половината респонденти подкрепят ангажимента на сръбското правителство да продължи диалога с Прищина и готовността му да постигне устойчиво решение. \r\nКакто и в предишните години, подкрепата на гражданите за реформи е много висока. От общия брой на анкетираните 68 процента смятат, че реформите, необходими за присъединяването на Сърбия към ЕС, трябва да бъдат осъществени отвъд това, в името на благосъстоянието на гражданите и създаването на по-добра и по-подредена Сърбия. \r\nРеспондентите виждат борбата с корупцията като най-значимата реформа, която има най-положително въздействие върху ежедневието (20 процента), последвана от реформа на здравната система (16 процента) и по-добра защита на правата на човека (13 процента). \r\nПо отношение на помощта за развитие на Сърбия от 2000 г. до момента, 23 процента от анкетираните знаят, че ЕС е най-големият донор, следван от Китай с 22 процента, следван от Русия с 20 процента. \r\nСпоред официалните данни от 2000 г. до края на 2016 г. ЕС и неговите държави-членки с 4,31 милиарда евро безвъзмездни средства са най-големите донори, като по този начин допринасят значително за развитието на Сърбия, се казва в изявлението. \r\nПоотделно Европейската комисия дари 2,96 милиарда евро, Германия 368,21 милиона евро, Швеция 232,11 милиона евро и Италия 187,72 милиона евро. \r\nЕдин от всеки трима сръбски граждани е чувал за финансиран от ЕС проект, най-вече за екологични проекти (17 процента) и здравеопазване (13 процента). \r\nМинистър Йоксимович припомни, че от 2007 г. насам, откакто използва средствата по ИПП, Сърбия е водеща в региона по отношение на използването на тези, предимно безвъзмездни средства, което е много похвално, но и голямо задължение за Сърбия да продължи да бъде успешна, за да бъде на първо място по подобряване на ежедневието на гражданите, се посочва в съобщението. \r\nБолшинството от 51 процента от анкетираните смятат, че членството в Европейския съюз би било от полза за Сърбия (43 процента са казали „полезно“, а осем процента „много полезно“). \r\nГражданите свързват понятието ЕС с по-големи възможности за заетост и пътуване, по-добро бъдеще за младите хора, добре организирано общество, по-добър живот и по-висок стандарт на живот в страната. \r\n*** \r\n  Базирана в Африка медия пише, че министърът на външните работи на Централно африканската република (ЦАР) е получил 200 милиона швейцарски франка за отмяна на признанието на независимостта на Косово от помощник на сръбския външен министър Ивица Дачич. Твърди се, че министърът, Силви Байпо-Темон е отменил решението за признаване на най-младата балканска държава без преди това да се консултира със Съвета на министрите на ЦАР, пише прищинският ежедневник  Zeri . \r\nМеждувременно косовското външно министерство излезе с изявление до пресата, в което казва, че е обезпокоено от медийните съобщения, включващи Централноафриканската република. „Ние сме дълбоко загрижени, че сръбското правителство е въвело корупция и подкуп като дипломатически средства, за да получи фалшифицирани документи, които нямат никаква стойност, извън това, че влошават отношенията между Косово и Сърбия“. \r\n„Всички дипломатически бележки, показани в Белград и отхвърлени от съответните правителства по дипломатически канали или публично, са написани от един човек Владимир Чизел, който е известен с престъпното си минало и връзките си с мрежите за организирана престъпност извън Европа и който сега работи като съветник на сръбския министър на външните работи “, заяви косовското външно министерство. \r\n„Косово е готово да действа като конструктивен съсед, но Сърбия създава климат, който не предоставя пространство за нормализиране на отношенията“, заключват от Прищина. \r\n*** \r\n  Във вторник на територията на Централния военен окръг (ЦВО) започнаха мащабни специални учения по материално-техническа поддръжка (МТП) на въоръжените сили на Руската Федерация под ръководството на заместник-министъра на отбраната армейски генерал Дмитрий Булгаков. Това беше съобщено пред репортери от департамента за информацията и масови комуникации на Министерството на отбраната на Руската Федерация, предава  ТАСС . \r\n„В ученията са задействани органи на военното управление, съединения, военни части и организации на МТП, повече от 30 хиляди военнослужещи и граждански персонал от Централния, Западния, Южния и Източния военни окръзи и Въздушнодесантните войски“, уточняват от ведомството. \r\nБулгаков съобщи, че групировката ще изпълнява практически задачи за всички видове тилова и техническа поддръжка. „Задачи за техническо прикриване на автомобилни магистрали и пътища, бариерни линии, пригаждане на участъци от автомобилни пътища за кацане на самолети, организация на специални видове техническо и продоволствено обезпечаване на видовете и родовете войски“, поясни заместник-министърът на отбраната на Русия. \r\nПо думите на армейски генерал, в хода на ученията всеки военнослужещ ще получи реална практика в условията на създадената в рамките на маневрите обстановка, ще повиши или получи нови знания, ще усъвършенства своите навици и умения за гарантирано изпълняване на поставените задачи както в ежедневната си дейност, така и в бойна обстановка. \r\nКакто съобщават от МО, в ученията са задействани повече от 7 хиляди единици въоръжения, военна и специална техника. \r\n„В маневрите са задействани повече от 7 хиляди единици въоръжение, военна и специална техника, както и до 90 единици самолети и вертолети от Въздушнокосмическите сили на Русия и армейската авиация“, съобщават от ведомството. \r\nОтбелязва се, че в ученията ще бъде използвана не само нова специална техника и оборудване, които вече са във войските, но и перспективни технически средства, с които могат да бъдат оборудвани войсковите подразделения в бъдеще. \r\n„В хода на ученията ще бъдат задействани автоматизирани средства за зареждане на боеприпаси, модулни химико-аналитически лаборатории от контейнерен тип, комплект за групово зареждане на летателни апарати с гориво, авиационна помпена станция на гориво с използване на резервоари от контейнерен тип, перспективен полеви хлебозавод на автомобилна платформа и други съвременни средства за материално-техническа поддръжка на войските в полеви условия“, поясняват от Министерството на отбраната на Русия. Също така ще бъдат проведени изпитания и проби в полеви условия на редица перспективни модели техника и оборудване, предоставени от предприятията на военнопромишления комплекс на силите на МТО по инициативен ред. \r\nСпециалните учения по материално-техническа поддръжка на въоръжените сили на Руската федерация с военни командни и контролни органи, формирования, военни части и организации на МТО ще продължат до 30 август 2019 г. Една от основните задачи на учението е усъвършенстване на формите и методите за изпълнение на комплекса от задачи, възложени на системата за материално-техническо осигуряване на Въоръжените сили на РФ. \r\n*** \r\n „Със Сърбия сме ангажирани с развитието на регионалното сътрудничество и ускоряване на интеграцията на нашия регион в ЕС. Подчертах нашата ангажираност за продължаване на политическия диалог и изразих интерес към провеждане на трето съвместно заседание на двете правителства“, заяви македонският премиер Зоран Заев на съвместна пресконференция със сръбския си колега Ана Бърнабич, пише вестник  \"Нова Македония“. \r\n„В момента регионалното сътрудничество се сблъсква с предизвикателства. Трябва да следваме пътя, преодолявайки бариерите пред свободната търговия, по-свободното движение на хора, стоки и услуги и да се насочим повече към бъдещето и по-малко към онова, което се е случвало в миналото“, подчерта Бърнабич. \r\nЗаев заяви, че Македония и Сърбия трябва да решат всички въпроси в региона чрез инклузивен диалог. \r\nОсвен това Белград и Скопие подписаха три споразумения – за съвместно признаване на класифицирани услуги, за взаимно признаване на издадените одобрения за оторизиран икономически оператор и за сътрудничество във фитосанитарната област и безопасността на храните и и ветеринарната медицина. \r\n*** \r\n  Президентът на Иран Хасан Роухани каза на САЩ „да направят първата стъпка“ като отменят всички санкции срещу Иран, ден след като американският държавен глава Доналд Тръмп обяви, че е отворен за преговори с Техеран, предава  . \r\n„Първата стъпка е да се откажат от санкциите. Трябва да се откажете от всички незаконни, несправедливи и грешни действия срещу народа на Иран“, заяви Роухани. \r\n*** \r\n  Управляващата в Румъния Социалдемократическа партия (СДП) загуби парламентарното си мнозинство, след като либералната партия АЛДЕ излезе от правителството заради политиките му, предава  . \r\nЛибералите се оттеглиха от съюза два дни, след като лидерът им Калин Попеску Тарчану не бе избран да бъде правителственият кандидат за президентските избори през ноември. Вместо това СДП избра лидера си, премиерът Виорика Дънчила, за съперник на настоящия държавен глава Клаус Йоханис. \r\nПри нормални обстоятелства действието на АЛДЕ би увеличило вероятността от предсрочни избори, но според анализатори, фрагментаризираната опозиция може да предпочете да изчака завършването на целия мандат. \r\n„Не виждам много (други партии) да се втурнат да го вземат управлението сега“, заяви политическият коментатор Кристиан Патраскониу. „(Чакането на изборите) е най-рационалната политическа позиция“. \r\nСамият бивш министър-председател Таричану заяви, че ПСД се е представила лошо в правителството и не е предприела необходимите стъпки за преструктуриране на кабинета. Решението на АЛДЕ да се изтегли обаче не беше лесно, добави той. \r\nВластите на ЕС и САЩ остро критикуват управляващия алианс за реформите на румънската съдебна система, за която казват, че заплашва върховенството на закона. \r\nДънчила заяви, че ПСД ще продължи да управлява. „Най-важното нещо е да не разочароваме избирателите, които ни се довериха на изборите през 2016 година“, написа тя във „Фейсбук“. \r\nРаздялата от понеделник обаче оставя социалдемократите с 25  гласа под мнозинството, което ще ги принуди да договарят законодателство на база законопроект. \r\nМинистър-председателят има 45 дни да поиска вот на доверие от парламента и междувременно ще трябва да намери заместници на тримата министри от АЛДЕ. Според анализаторите, Дънчила ще търси съюз с други партии, като например, етническата унгарска УДМР. \r\nНа проведените през май европейски избори гласоподавателите се обърнаха срещу правителството, като подкрепата за СДП падна наполовина, а АЛДЕ дори не успяха да преминат бариерата за влизане в ЕП. \r\n*** \r\n Италианската Демократическа партия (ДП) е отворена за възможно второ правителство на Джузепе Конте, съобщиха от фракцията в понеделник. Водачът на лявоцентристите в Сената Андреа Маручи обясни, че в момента се водят преговори относно съдържанието на евентуално споразумение с „Движение 5 Звезди“ (Д5З) и проблемът не е само в това, кой ще оглави коалицията, пише базираното в Брюксел издание  . \r\nЛидерът на ДП Никола Цингарети даде ясно да се разбере, че фракцията иска ново начало и скъсване с наследството на управлението на „Лигата“ на Матео Салвини, за да бъде формирано правителство. \r\nЛидерът на Д5З Луиджи Ди Майо обаче настоява Джузепе Конте да остане начело на новия кабинет. Преговорната позиция на ляво-популистката партия се подсилва от предложението на Матео Салвини да се присъедини отново към правителството, докато то намали броя на депутатите от 935 на 600 и не бъде приет бюджетът за 2020 г. \r\nАко привидната безизходица не бъде разрешена, президентът Серджио Матарела ще трябва да свика нови избори до края на октомври, както поиска Салвини. Държавният глава каза в понеделник, че ще започне нов кръг от консултации с партиите в четири часа следобед във вторник, последван от консултации с Д5З в 17:00 часа в сряда. \r\nАко популистите не успеят да се договорят за коалиция с ДП това ще означава съкрушително поражение за тях, защото към момента анкетите показват подкрепа за Д5З около 20%, което е значително по-малко от 32-те процента, получени пред 14 месеца. Що се отнася до „Лигата“, напротив, тя би била големият победител от евентуални предсрочни избори, като проучванията показват, че тя ще получи между 33 и 38 процента. \r\nНезависимо, че подкрепата за ДП се увеличава, за нея ще е трудно да формира ляво правителство, защото не се очаква да има достатъчно силен партньор вляво. \r\n*** \r\n  Космическият кораб „Съюз МС-14“ с хуманоидния робот „Фьодор“ (Skybot F-850) на борда се прикачи във вторник в автоматичен режим към агрегатния отсек на служебния модул „Звезда“ на Международната космическа станция (МКС), съобщава кореспондент на   от подмосковския Център за управление на полетите (ЦУП). \r\nПрикачването се е състояло няколко минути по-рано от планираното време – в 06:08 часа, като преди това се е очаквало то да се случи в 06:12. \r\nПървия\tт опит бе планиран за 08:31 на 24 август, но не се състоя, защото „Съюз МС-14“ не успя да се прикачи към малки изследователски модул „Поиск“ (МИМ-2). \r\n \r\n \r\n \r\nЧовекоподобният робот „Фьодор“ е създаден от компанията „Андроидна техника“ и Фонда за перспективни изследвания по технически задания на Министерството на извънредните ситуации. Моделът, пристигнал на МКС, получава името Skybot F-850, където Ф обозначава принадлежността към семейството роботи „Фьодор“. \r\nОсновните задачи на Skybot F-850 за този полет включват предаване на телеметрията, определяне на параметри, свързани с безопасността на полета, включително претоварвания, провеждане на експерименти за тестване на действията на робота в режим на копиране, които са полезни за работа от външната страна на МКС, каза по-рано ръководителят на Роскосмос Дмитрий Рогозин. По принцип според него „Федор“ ще действа като изкуствен астронавт. \r\n***", "date": "2019.08.27", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/08/27/2692922/veliko-tarnovo-desetki-rodovi-sreshti-se-organizirat-v-svishtovskoto-selo-ovcha-mogila-za-praznika-na-rodniya-kray-prez-septemvri.html", "text": "Десетки родови срещи се организират в свищовското село Овча могила за Празника на родния край през септември. Той, по традиция, ще се проведе в началото на месеца, когато е и съборът на населеното място. Това съобщи в предаването  „Добре дошли в Свищов“  на  Радио „Фокус“ – Велико Търново  кметът на селото Нели Великова. По това време на годината в Овча могила идват хора със свищовски корени от всички краища на страната. „Те си дават родова среща, изкарват няколко почивни дни заедно. Вечерта, на 7 септември, ние от Кметството, заедно с читалището, сме подготвили и поздрав за всички жители и гости на селото. Тази година изненадата ще бъде гостуването на народния певец Илия Луков“, обясни Нели Великова. Тя изрази надежда, че празника ще премине подобаващо и всички ще се забавляват. Освен това уточни, че е започнала подготовката и за 120-годишнината от създаването на Народно читалище „Съзнателност“, която ще бъде отбелязана през октомври. В тържествата ще се включат самодейните състави от селото. \r\nЛуиза ТРАНЧЕВА", "date": "2019.08.27", "title": "Велико Търново: Десетки родови срещи се организират в свищовското село Овча могила за Празника на родния край през септември"}
{"url": "http://www.focus-news.net/news/2019/08/27/2692925/pazardzhik-17-pchelni-koshera-sa-izgoreli-pri-pozhar-v-mestnostta-strazhitsa-kray-velingrad.html", "text": "17 пчелни кошера са изгорели при пожар в местността „Стражица“ край Велинград, съобщиха от  ОДМВР-Пазарджик . Малко преди 18 часа на 26 август в РСПБЗН-Велинград бил получен сигнал за пожар в имот в местността „Стражица“, собственост на жител на курортния град. Тъй като мястото се намира в гориста местност незабавно към мястото били насочени два противопожарни автомобила, към които се присъединили лесничеи от Държавно горско стопанство-Алабак с една водоноска и високопроходим автомобил. След около два часа пожарът е изгасен, унищожени са 17 кошера. Благодарение на действията на пожарникари и горски служители са спасени три стопански постройки с птици и зайци, както и други 22 пчелни кошера.  \r\nНа общо 17 сигнала за възникнали пожари и инциденти са реагирали огнеборците от противопожарните служби в Пазарджишка област през изминалото денонощие. Вчера следобед в РСПБЗН-Пазарджик се постъпило обаждане за пожар на балкон от къща. Екипите на пожарната реагирали бързо и огънят бил изгасен, като са нанесени щети в едната от стаите и балкона. Причината за възникване на инцидента е в неизправна туристическа газова бутилка. Спасена е къщата и двамата възрастни пенсионери обитаващи жилището. Няколко часа по-късно отново неизправна газова бутилка станала причина за пожар в апартамент в областния град. На мястото били изпратени два противопожарни автомобила с огнеборци, които успели да загасят пожара. Нанесени са щети в жилището, няма пострадали хора. Забравена тенджера върху печка пък е предизвикала пожар в къща отново в Пазарджик. Не са нанесени сериозни щети по сградата, няма и пострадали и хора. Продължава нерегламентираното палене на сухи треви, стърнища и отпадъци въпреки предупрежденията на пожарникарите в цялата област. Само през изминалото денонощие екипите са реагирали на 10 сигнала от подобен род. При инцидент с горящи сухи треви вчера са нанесени щети в частен имот.", "date": "2019.08.27", "title": "Пазарджик: 17 пчелни кошера са изгорели при пожар в местността „Стражица“ край Велинград"}
{"url": "http://www.focus-news.net/news/2019/08/27/2692924/burgas-obshtinata-podgotvya-proekt-za-realizirane-na-morski-prevoz-na-teritoriyata-na-burgaskiya-zaliv.html", "text": "Община Бургас подготвя проект за реализиране на морски превоз на територията на Бургаския залив. Това стана ясно по време на брифинг, на който присъстваха министърът на транспорта Росен Желязков, капитан Живко Петров – директор на Изпълнителна агенция „Морска администрация“, и кметът на Бургас Димитър Николов, предаде репортер на  Радио \"Фокус\" - Бургас . Проектът предвижда създаването на вътрешна морска връзка между 5 новоизградени кейови пристана.  \r\n\"Вече има изградено пристанище в кв. \"Сарафово\", всеки момент ще приключим кейовия пристан в кв. \"Крайморие\", съвсем скоро започва изграждането на новия пристан в местността \"Ченгене скеле\". Преди една седмица, с решение на Министерски съвет, получихме възможността да разширим и модернизираме кейовия пристан на о-в Света Анастасия. Заедно с територията на Магазия 1, от която тръгва и акостира корабчето на острова, ще имаме 5 точки, от които да организираме вътрешна връзка\", отбеляза кметът Димитър Николов. По думите му се предвижда и закупуването на нов плавателен съд - кораб, който да развива много по-голяма скорост от туристическия кораб \"Света Анастасия\". Той добави, че, за да се реализира проектът, е необходимо съдействие от страна на Министерството на транспорта, информационните технологии и съобщенията, както и на Изпълнителна агенция \"Морска администрация\" да бъдат облекчени процедурите по осъществяването му. Според Николов изискванията за вътрешните плавателни връзки в момента са много тежки.  \r\n\"Освен че по този начин ще могат да се превозват туристи, също така ще може да се превози и само един жител на квартал \"Крайморие\", например, за около 10 минути. Включително ще бъде дадена възможност на частни лица да изпълняват тези вътрешнозаливни връзки. Радвам се, че лично министърът се ангажира, за да може ние много по-бързо да получим необходимата валидност и да оперираме по отношение на използването на 5-те кейови пристана\", посочи още Димитър Николов. По думите му към момента изграждането на 5-те пристана е готово на 80-90%. Той добави, че този проект може да бъде използван като база за доизграждане на морския превоз в целия Бургаски залив, който граничи с 4-5 общини. \r\nМария ПОПЧЕВА", "date": "2019.08.27", "title": "Бургас: Общината подготвя проект за реализиране на морски превоз на територията на Бургаския залив"}
{"url": "http://www.focus-news.net/news/2019/08/27/2692929/petrich-poveche-parvoklasnitsi-shte-prekrachat-uchilishtniya-prag-v-obshtinata.html", "text": "446 ученици са записани в първи клас в община Петрич за новата учебна година, съобщиха от  пресцентъра на Общината . От тях в града ще бъдат 308 първокласници, а в училищата на селата 138 първокласници. Без записани първокласници за втора поредна година е ОУ \"Св. Св. Кирил и Методий\" в с. Кулата. В сравнение с предходната учебна година броят на първокласниците е с 22-ма ученици повече. Броят на самостоятелните паралелки във всички 16 общински училища с брой на децата под минималния (18 ученици) за предстоящата учебна година се увеличава: 2018/2019 са били 29, а тази учебна година ще бъдат 35. Увеличен е и броя на самостоятелните паралелки с брой на учениците в тях под 10 - 2018/2019 са били 7, а тази учебна година ще бъдат 10. В две общински училища - \"Св. Св. Кирил и Методий\" в с. Кулата и ОУ \"Екзарх Йосиф\" с. Михнево ученици ще се обучават и в слети паралелки. През 2018/2019 учебна година учениците, които се обучаваха в 18-те училища на територията на общината бяха 5 537, от тях в дневна форма 5140, а с подготвителните групи – 5 368. Учениците в самостоятелна, задочна и индивидуална форма са били 169. Очаквания брой на ученици през 2019/2020 г. е около 5 300 в дневна форма, с подготвителни групи – 5 450, а в други форми на обучение около 150. Това означава общо около 5 600 ученици, което отчита нарастване на броя на учениците в община Петрич.", "date": "2019.08.27", "title": "Петрич: Повече първокласници ще прекрачат училищния праг в общината"}
{"url": "http://www.focus-news.net/news/2019/08/27/2692920/tass-putin-pristigna-na-avioizlozhenieto-maks-kadeto-shte-provede-pregovori-s-erdogan.html", "text": "Президентът на Русия Владимир Путин пристигна в Жуковски, където ще бъде открито 14-ият Международен авиокосмически салон МАКС-2019. Самолетът на руския лидер кацна на пистата на авиоизложението и той бе посрещнат от вицепремиера Юрий Борисов, министъра на отбраната Сергей Шойгу и министъра на промишлеността и търговията Денис Мантуров. Преди това там кацна самолетът на турския държавен глава Реджеп Таийп Ердоган, предава  ТАСС . \r\nОчаква се, че Путин и Ердоган ще участват на церемонията по официалното откриване на авиоизложението. След това лидерите ще се запознаят с експозицията и ще проведат пълноформатни преговори. След това президентите на Турция и Русия ще се срещнат с представители на пресата. \r\nКакто по-рано съобщи прессекретарят на Кремъл Дмитрий Песков, страните възнамеряват да обсъдят ситуацията в северозападната сирийска провинция Идлиб, както и Украйна. \r\n \r\nПревод и редакция:", "date": "2019.08.27", "title": "ТАСС: Путин пристигна на авиоизложението МАКС, където ще проведе преговори с Ердоган"}
{"url": "http://www.focus-news.net/news/2019/08/27/2692926/bonka-ichkova-sbu-blagoevgrad-uchebnata-2018-2019-godina-premina-bez-satreseniya-v-obrazovatelnata-sistema.html", "text": "Учебната 2018 – 2019 година премина без сътресения в образователната система. Това каза за  Радио „Фокус“ – Пирин  Бонка Ичкова, председател на Синдиката на българските учители (СБУ) в Благоевград. По думите ѝ основните акценти, на които обществото е обърнало по-голямо внимание, са били зрелостните изпити и външното оценяване. „Неприятното е, че за поредна година се появяват нови неща, променят се формати и това не се харесва на родители, ученици и учители. Смятам, че най-важното нещо е да има устойчивост, трябва да има стабилност в образователната система, а няма документална последователност“, заяви Ичкова.  \r\nПо отношение министъра на образованието и науката Красимир Вълчев тя подчерта, че той е добър професионалист и човек от кариерата, на когото всичко е ясно. „Но явно диалогът върви по-трудно надолу по системата. Все пак завършихме успешно учебната година, без сътресения в образователната система“, посочи Ичкова. \r\nЛивия НИНОВА", "date": "2019.08.27", "title": "Бонка Ичкова, СБУ – Благоевград: Учебната 2018 – 2019 година премина без сътресения в образователната система"}
{"url": "http://www.focus-news.net/news/2019/08/27/2692928/burgas-obshtinskiyat-savet-prie-reshenie-za-vazstanovyavane-na-fasadi-na-sgradi-v-ansambal-na-grupova-nedvizhima-kulturna-tsennost-i-po-turisticheski-marshrut-v-tsentralnata-gradska-chast.html", "text": "Общински съвет – Бургас прие по време на заседанието си решение за възстановяване на фасади на сгради в ансамбъл на групова недвижима културна ценност и по туристически маршрут на територията на Централната градска част, предаде репортер на  Радио „Фокус“ – Бургас . Общинският съветник Живко Табаков заяви, че не само центърът в Бургас е важен. „Това е неправилна политика. Не съм съгласен, че наши средства трябва да се отделят за частни сгради. Трябва да се работи и за покрайнините на града. През годините не е направено достатъчно за туризма в Бургас. Няма и утвърдени туристически маршрути, които са описани в докладната“, добави Табаков. В отговор на неговото изказване зам.-кметът по образованието Йорданка Ананиева отрече, че не се работи по отношение на туризма. „Нямаше отдел „Туризъм“, когато станах зам.-кмет. През всички тези години успяхме да създадем отдел „Туризъм“ и да го разширим, и да създадем общински предприятия, които работят добре за туризма. Не е вярно, че няма утвърдени туристически маршрути в Бургас. Те са одобрени с решение на Общински съвет – Бургас“, допълни Ананиева. \r\nМария КУРТЕВА", "date": "2019.08.27", "title": "Бургас: Общинският съвет прие решение за възстановяване на фасади на сгради в ансамбъл на групова недвижима културна ценност и по туристически маршрут в Централната градска част"}
{"url": "http://www.focus-news.net/news/2019/08/27/2692931/gd-granichna-politsiya-intenziven-e-trafikat-na-granitsata-s-turtsiya-i-na-gkpp-kalotina-kulata-dunav-most-vidin-dunav-most-ruse-kardam-silistra-i-durankulak.html", "text": "Интензивен е трафикът на границата с Република Турция на вход за леки автомобили по данни към 13.00 часа. На изход трафикът е интензивен на ГКПП \"Лесово\", за товарни автомобили. Това съобщиха от  ГД \"Гранична полиция\" . На границата с Румъния на ГКПП \"Дунав мост-Видин\" и ГКПП \"Дунав мост-Русе\" трафикът е интензивен на изход за товарни автомобили, а на ГКПП \"Кардам\", ГКПП \"Силистра\" и ГКПП \"Дуранкулак\" - на вход и изход за леки коли. На ГКПП \"Калотина\" на българо-сръбската граница и на ГКПП \"Кулата\" и ГКПП \"Маказа\" на българо-гръцката трафикът е интензивен на изход за леки автомобили. \r\nПреминаването през всички контролно-пропускателни пунктове на границата с Република Северна Македония се осъществява нормално.", "date": "2019.08.27", "title": "ГД \"Гранична полиция\": Интензивен е трафикът на границата с Турция и на ГКПП \"Калотина\", \"Кулата\",  \"Дунав мост-Видин\", \"Дунав мост-Русе\", \"Кардам\", \"Силистра\" и \"Дуранкулак\""}
{"url": "http://www.focus-news.net/news/2019/08/27/2692916/yeni-safak-ankara-shte-otgovori-sreshtu-siriya-dori-pri-nay-malkata-ataka-sreshtu-turski-voynitsi.html", "text": "Президентът на Турция Реджеп Таийп Ердоган ще иска от руския си колега Владимир Путин да гарантира сигурността на турските войници в лицето на офанзивата на сирийската армия в северозападната част на страната, когато двамата лидери се срещнат във вторник , пише турският консервативен ежедневник  Yeni Safak . \r\nСпоред източника на изданието, Ердоган, който ще пристигне на еднодневна визита в Москва, е казал на Путин миналата седмица, че офанзивата на сирийската правителствена армия предизвиква хуманитарна криза и заплашва националната сигурност на Турция. Той твърди още, че сигурността на турските войници в Сирия ще бъде една от ключовите теми на срещата, която трябва да започне в 13:30 и да завърши със съвместно изявление в 16:00 \r\nСирийските войски обкръжиха бойци на опозицията и турски военен пост в Северозападна Сирия в настъпление за възстановяване на територията и градовете, които правителството загуби в началото на войната. Турция подкрепи някои опозиционни фракции в Идлиб, докато Русия и Иран подкрепят Асад. \r\nВоенният наблюдателен пункт в близост до град Морек е един от 12, които Анкара е създала в Северозападна Сирия по силата на споразумение с Москва и Техеран преди две години, за да намали боевете между силите на Асад и бойците на опозицията. \r\n„Всяка стъпка или атака, която би нарушила споразумението, трябва да се избягва, но за съжаление виждаме примери за това в последно време“, заяви официалният представител. „Очакваме Путин да предприеме стъпки, които ще облекчат проблема там“. \r\nЕрдоган и Путин провеждат чести разговори и изградиха тесни връзки, насочени към сътрудничеството в областта на енергетиката и отбраната. През юли Турция започна да доставя руски системи за противоракетна отбрана С-400 - ход, който обтегна връзките си със съюзника на Анкара в НАТО - Съединените щати. \r\nТурският министър на отбраната Хулуси Акар заяви в понеделник, че доставката на втората батерия от системата С-400 ще започне във вторник. \r\nОсвен че постави турските войски в региона на огневата линия, офанзивата на силите на Асад заплаши надеждите на Анкара да предотврати нова вълна от бежанци - включително бойци - от южната й граница. \r\n \r\nПревод и редакция:", "date": "2019.08.27", "title": "Yeni Safak: Анкара ще отговори срещу Сирия дори при „най-малката атака“ срещу турски войници"}
{"url": "http://www.focus-news.net/news/2019/08/27/2692930/linka-mihova-dvizhenie-rusofili-klon-pleven-ot-24-avgust-do-1-septemvri-se-provezhda-pilotnoto-izdanie-na-initsiativata-svecha-pamyati.html", "text": "От 24 август до 1 септември се провежда пилотното мероприятие „Свеча памяти”. Това каза за  Радио „Фокус“  Линка Михова, движение „Русофили“, клон Плевен по повод гостуването на руски младежи в с. Горни Дъбник. „От 24 август до 1 септември се провежда пилотното мероприятие, което е част от програмата на Международната академия за детско-юношески туризъм и краеведство – клон България. Дейностите от програмата  се осъществяват парк „Генерал Лавров”, село Горни Дъбник. Участниците - от Русия, са членове на Санкт-Петербургския „Клуб кавалеров ордена Александра Невского” и храм „Свети Василий Велики”, Санкт-Петербург“, каза Линка Михова. Тя добави, че към тях ще се присъединят и младежи от България. „Целта на мероприятието е младежи от двете страни да изграждат приятелства в неформална среда и да продължават добрата традиция дружба и разбирателство за един мирен свят“, каза още Линка Михова. „В програмата са включени екологични и социални акции, концерт и артработилници, посещение на природни и исторически забележителности в региона. Мероприятието се провежда със съдействието на Национално Движение Русофили – областното ръководство в Плевен, Община Плевен, Община Долни Дъбник и кметство Горни Дъбник“, добави Линка Михова.  \r\nВиолета КРЪСТЕВА", "date": "2019.08.27", "title": "Линка Михова, движение \"Русофили\", клон Плевен: От 24 август до 1 септември се провежда пилотното издание на инициативата „Свеча памяти”"}
{"url": "http://www.focus-news.net/news/2019/08/27/2692936/burgas-okolo-300-grama-kanabis-10-grama-metamfetamin-i-elektronna-vezna-sa-izzeti-ot-doma-na-35-godishen-mazh-ot-oblastniya-grad.html", "text": "Служители от Първо Районно управление на МВР – Бургас са извършили претърсване в апартамент в к-с „Славейков”, обитаван от 35-годишен мъж от областния град. Това съобщиха от пресцентъра на  МВР . От дома са иззети канабис с тегло около 300 грама, пликче с кафеникаво кристалообразно вещество - метамфетамин, с тегло 10 грама, пликче с остатъци от бяло кристалообразно вещество и  електронна везна. Мъжът е задържан за срок от 24 часа. По случая е образувано бързо полицейско производство.", "date": "2019.08.27", "title": "Бургас: Около 300 грама канабис, 10 грама метамфетамин и електронна везна са иззети от дома на 35-годишен мъж от областния град"}
{"url": "http://www.focus-news.net/news/2019/08/27/2692933/tass-zapochna-vtoriyat-etap-ot-dostavkata-na-sistemite-s-400-v-turtsiya.html", "text": "Транспортният самолет с елементите от втория дивизион от руските зенитно-ракетни системи С-400 се приземи в Анкара, съобщи във вторник Министерството на отбраната на Турция на своя уебсайт, предава  ТАСС . \r\n„От днес започнаха доставките на частите от втората батарея системи С-400 на авиобазата Мюртед в Анкара. Целият процес по предаването на ЗРС ще заеме около месец“, се казва в заявлението на ведомството. \r\nКакто по-рано съобщи телевизионният канал NTV, Турция ще приема по два самолета с елементи на С-400 на ден. \r\nПрез септември 2017 г. Руската федерация обяви договор с Турция за доставка на С-400 на стойност 2,5 милиарда долара. Анкара ще получи полкови комплект (два дивизиона). Договорът предполага частичен трансфер на производствени технологии на турската страна. \r\nКомпонентите на първия дивизион С-400 бяха доставени от 12 до 25 юли.  \r\n \r\nПревод и редакция:", "date": "2019.08.27", "title": "ТАСС: Започна вторият етап от доставката на системите С-400 в Турция"}
{"url": "http://www.focus-news.net/news/2019/08/27/2692934/mosv-osiguri-blizo-300-mln-lv-za-rekultivatsiya-na-zakritite-obshtinski-depa.html", "text": "Министерство на околната среда и водите подпомага общините в изпълнение на задълженията им за закриване и рекултивация на старите общински депа, които не отговарят на нoрмативните изисквания, както и за изграждане на нови регионални системи за управление на отпадъците. Това съобщиха от  Министерство на околната среда и водите . През последните пет години са изградени и въведени в експлоатация по-голямата част от 52-те нови регионални системи за управление на отпадъците, които отговарят на нормативните изисквания. Това даде възможност да се прекрати експлоатацията на неотговарящите на изискванията депа. МОСВ поетапно осигурява необходимите средства за изпълнение на проектите за рекултивация. До момента са отпуснати над 100 млн. лв. от Оперативна програма „Околна среда 2007-2013 г.“ и Предприятието за управление на дейностите по опазване на околната среда (ПУДООС), с които е  осигурена рекултивацията на част от депата. В допълнение на тези средства за 2019 г. за рекултивация чрез ПУДООС от държавния бюджет са осигурени 70 млн. лв. С цел осигуряване на целия финансов ресурс за всички депа през 2019 г. беше направена промяна в Оперативна програма „Околна среда 2014-2020 г.“, с която се осигуряват допълнително 120 млн. лв., с които ще бъдат финансирани и останалите депа, чиято техническа рекултивация трябва да приключи през 2020 г. Приоритетни за финансиране са всички общински депа, които не отговарят на нормативните изисквания и са част от списък на общински депа, включени в наказателната процедура на Европейския съюз, които подлежат на закриване и рекултивация. Общият брой на тези депа за България е малко над 110. Към настоящия момент е изпълнена рекултивацията на някои от тях, като само в рамките на 2019 г. до настоящия момент са финансирани 31 закрити общински депа. Процесът на закриване на съществуващи депа за отпадъци включва изпълнението на два процеса: техническа и биологична рекултивация. Изпълнението на техническата рекултивация е съобразено с нормативните изисквания на националното законодателство. Техническата рекултивация на съществуващи депа за отпадъци представлява система за повърхностно запечатване на депото. Проектните решения за извършване на техническата рекултивация при закриване на депата са разнообразни, като минималните изисквания са изграждане на газоотвеждаща система и полагане на горен изолационен пласт от земни маси или бентонитови хидроизолации в комбинация с минералния запечатващ пласт. Горният изолиращ екран трябва да е така проектиран и изпълнен, че да  изключва емисията на вредни вещества към компонентите на околната среда; да предотвратява инфилтрацията на атмосферни води през тялото на депото и да създава условия за безопасно отделяне на газовете от него. След изпълнението на техническата рекултивация се изпълнява и биологична и тя включва комплекс от агротехнически и агрохимически мероприятия за създаване на условия за затревяване, засаждане на храстова растителност и залесяване, в зависимост от бъдещото използване на депото. МОСВ предоставя финансиране за закриване и рекултивация само на регламентирани общински депа. Проектите се изготвят от общините, на чиято територия са закритите сметища.  Колкото по-кратък е срокът от момента на закриване на депото до физическото изпълнение на рекултивация, толкова по-малка е вероятността да се увеличи обемът на натрупани отпадъци поради нерегламентирано изхвърляне. Отговорност на общините е да контролират и да не позволяват да се натрупват допълнителни количества отпадък във вече закритото депо, тъй като те са собственици на имота и те са оператори на депото по време на експлоатацията му.", "date": "2019.08.27", "title": "МОСВ осигури близо 300 млн. лв. за рекултивация на закритите общински депа"}
{"url": "http://www.focus-news.net/news/2019/08/27/2692935/stara-zagora-vazrastna-zhena-ot-selo-veren-e-v-neizvestnost-ot-19-avgust.html", "text": "Възрастна жена от село Верен, община Братя Даскалови, е в неизвестност от 19 август. За това алармират близките й чрез пост в социалната мрежа  „Фейсбук“ . Жената отговаря на името Яна и има пълна деменция. Тя е видяна за последно около 12.00 часа на 19 август. Облечена е с тъмно синя жилетка, сиво трикотажно долнище и вишнева блуза. Жената е едра, и с много късо постригана бяла коса. Трудно съставя свързани изречения, не знае коя е и от къде е.  \r\nПризовават се гражданите, които разполагат с информация за нея, да се свържат с близките й на телефон: 0878 358 818.", "date": "2019.08.27", "title": "Стара Загора: Възрастна жена от село Верен е в неизвестност от 19 август"}
{"url": "http://www.focus-news.net/news/2019/08/27/2692938/stara-zagora-dosadebno-proizvodstvo-e-obrazuvano-po-sluchay-s-4-konya-ubiti-s-ognestrelno-orazhie-v-zemlishteto-na-selo-slivito.html", "text": "Досъдебно производство е образувано вчера в Участък – Мъглиж при Районно управление на МВР – Казанлък след получен сигнал за намерени четири мъртви коня в землището на село Сливито, собственост на 37-годишен мъж от Твърдица. Това съобщиха от пресцентъра на  МВР . На място е установено, че престъплението е извършено през последните 4 дена от неизвестен извършител, умъртвил животните с огнестрелно оръжие. Работата за установяване и издирване на извършителя продължава в рамките на досъдебното производство по чл. 325б от НК.", "date": "2019.08.27", "title": "Стара Загора: Досъдебно производство е образувано по случай с 4 коня, убити с огнестрелно оръжие в землището на село Сливито"}
{"url": "http://www.focus-news.net/news/2019/08/27/2692937/kyustendil-52-godishen-mazh-e-zadarzhan-za-nanesena-sredna-telesna-povreda-na-51-godishniya-mu-brat.html", "text": "52-годишен мъж е задържан вчера от полицаи от Районно управление на МВР – Рила за нанесена средна телесна повреда на 51-годишния му брат. Това съобщиха от пресцентъра на  МВР . Сигналът в полицията подала сестрата на двамата мъже, която  открила пострадалия безпомощен в къщата им. Оказана му е медицинска помощ в здравно заведение в Благоевград. По случая е започнато досъдебно производство, уведомен е дежурен прокурор.", "date": "2019.08.27", "title": "Кюстендил: 52-годишен мъж е задържан за нанесена средна телесна повреда на 51-годишния му брат"}
{"url": "http://www.focus-news.net/news/2019/08/27/2692939/ombudsmanat-maya-manolova-86-ot-balgarite-smyatat-che-chernomorieto-ni-e-prezastroeno.html", "text": "86% от българите смятат, че Черноморието ни е презастроено, а данните на Националния статистически институт казват, че от 128 нови хотела за 1 година в цялата страна 101 са в Област Бургас. Това каза Мая Манолова на среща с граждани, протестиращи срещу застрояването на Черноморието, предаде репортер на  Агенция „Фокус“ . „Гражданите обръщат внимание на 3 от продажбите на имоти по Черноморието: 56 дка. В землището на град Поморие, 173 дка. в землището на Черноморец – това е нос Червенка – и предстоящият търг на 4 септември за 20 дка. в местността „Герени“ между „Златна рибка“ и къмпинг „Градина“, каза Манолова. По думите й проблемът за презастрояването на Черноморието наистина става все по-голям. „Неунищожени места са останали достатъчно малко, за да можем с лека ръка да загърбим обществения интерес и да ги изнесем на публичен търг на продажба“, коментира Манолова. Тя добави, че е необходима целенасочена държавна политика, за да се съхрани малкото останало незастроено място по Българското Черноморие.  \r\nАтанас Русев от Гражданско сдружение „Да запазим Корал“ отбеляза, че за 5 години бездействие част от дюните по Черноморието са продадени и някои от тях са вече унищожени. \r\n„В случая става дума за няколко декара дюни, които са застъпени от един имот, който е частен по документи, но на практика проблемът е, че от 4700 дка. дюни близо 3500 дка. дюни се водят като частни, което е в разрез с цялото действащо законодателство у нас“, каза той и добави, че това е така, защото Специализираните карти на дюните са приети през 2014 година и до този момент не са внесени в кадастралните карти. „Това нарушение на закона е извършено от няколко министри, които не са спазили закона в продължение на 5 години“, заяви той. По думите му в този закон е записано какви са задълженията на тези министри и какви са сроковете тази земя да се върне. „Това са министърът на туризма, министърът на регионалното развитие и благоустройството и министърът на околната среда и водите. От нашата група изпратихме официален сигнал срещу тях до Специализираната прокуратура“, посочи той.  \r\nСтефан Манов, българин, живеещ във Франция, отбеляза от своя страна, че 29% от българите казват, че искат да почиват в Гърция и само 24% - Българското Черноморие. „Усещането на българите е, че бастисването на Българското Черноморие е достигнало до една критична точка“, заяви той. По думите му става дума за опазване на последните незастроени места по Черноморието, за опазване на природата. „Теренът, който ще бъде продаден, се намира между „Градина“ и „Златна рибка“ – няма прекъсване на дюната, природата не спира на линии“, заяви Манов. Той направи сравнение между България и други държави, като отбеляза, че във Франция е най-голямото крайбрежие и те успяват да запазят незастроени зони.  \r\nНадежда ИВАНОВА", "date": "2019.08.27", "title": "Омбудсманът Мая Манолова: 86% от българите смятат, че Черноморието ни е презастроено"}
{"url": "http://www.focus-news.net/news/2019/08/27/2692932/sport-kantona-poluchava-nagradata-na-prezidenta-na-uefa.html", "text": "Легендарният бивш нападател на Манчестър Юнайтед Ерик Кантоне ще бъде удостоен с наградата на президента на УЕФА, която традиционно се връчва по време на гала вечерта, предшестваща началото на същинския нов сезон в Шампионската лига. Отличието ще бъде връчено на французина този четвъртък в Монако, когато е и жребият за груповата фаза на ШЛ. Наградата на президента на УЕФА са получавали големи футболни личности като Йохан Кройф, Боби Чарлтън, Боби Робсън, Франц Бекенбауер, Пауло Малдини и Дейвид Бекъм.", "date": "2019.08.27", "title": "Спорт: Кантона получава наградата на президента на УЕФА"}
{"url": "http://www.focus-news.net/news/2019/08/27/2692927/anadolska-agentsiya-turtsiya-i-sasht-prodalzhavat-da-pregovaryat-za-f-35.html", "text": "Турция и САЩ продължават да водят дискусии след решението на администрацията на Тръмп да отстрани страната от програмата за F-35, заявиха от Пентагона, предава  „Анадолската агенция“ . \r\nЗаместник-министърът на отбраната на САЩ Елън Лорд отговори на въпрос, дали отстраняването на Анкара от програмата е необратимо, като заяви, че Турция „е наш стратегически съюзник и партньор“. \r\n\"Така че ние винаги продължаваме да говорим\", каза тя, като същевременно посочи, че турската част от 900 части за F-35 \"първоначално\" ще бъде дадено на американските контрагенти за отбрана. \r\n„Ние сме много напреднали, работим по въпроса от близо година“, отбеляза Лорд. „Все още сме на път да бъдем извън Турция до март 2020 г.“ \r\nКоментарите й идват в момент, когато се очаква Турция да купи руски самолети на авиационно изложение в Русия от 11 до 13 септември. \r\nЛорд каза, че американски компании са получили одобрение да започнат производството на стотици компоненти от F-35, които трябваше да бъдат произведени от Руция, „за да бъдат бързи и да продължат програмата“. \r\n„Независимо от това, конкуренцията е наш приятел и винаги търсим по-силни, интегрирани партньори във веригата на доставки, така че винаги има възможност“, каза тя. \r\n \r\nПревод и редакция:", "date": "2019.08.27", "title": "„Анадолска агенция“: Турция и САЩ продължават да преговарят за F-35"}
{"url": "http://www.focus-news.net/news/2019/08/27/2692941/kyustendil-izvarsheni-sa-podbor-i-otsenka-na-proektni-idei-za-vklyuchvane-v-investitsionnata-programa-na-obshtinata.html", "text": "Извършени са подбор и оценка на проектни идеи за включване в Инвестиционната програма на Община Кюстендил. Това каза пред  Радио „Фокус” – Кюстендил  Надя Каратова, зам.-кмет на Кюстендил и ръководител на работната група за предварителен подбор и оценка на проектни идеи, които да бъдат включени в индикативния списък на операциите на Инвестиционната програма на Община Кюстендил. В рамките на Оперативна програма „Региони в растеж“ 2014-2020, по процедура (BG16RFOP001-1.001-039) „Изпълнение на Интегрирани планове за градско възстановяване и развитие 2014-2020” е разработена процедура за актуализация на инвестиционна програма и предоставяне на безвъзмездна финансова помощ. В съответствие с указанията на процедурата е сформирана работна група, състояща се от общински служители и други заинтересовани страни, които са юридически лица/сдружения на собствениците на самостоятелни обекти, регистрирани на територията на Община Кюстендил.  \r\n„Основната цел на постоянно действащата работната група е да оцени и одобри нови проектни идеи по подадени проектни фишове за актуализиране на Инвестиционната програма на общината. Одобрените проектни фишове от работната група се включват в инвестиционната програма на Община Кюстендил, което дава възможност да се разработват проектни предложения за нови проектни идеи, освен за вече включените в Инвестиционната програма”, каза Надя Каратова. \r\nВенцеслав ИЛЧЕВ", "date": "2019.08.27", "title": "Кюстендил: Извършени са подбор и оценка на проектни идеи за включване в Инвестиционната програма на Общината"}
{"url": "http://www.focus-news.net/news/2019/08/27/2692946/kyustendil-proekt-za-podobryavane-na-gradskata-sreda-v-rayona-na-kolushko-dere-e-sred-odobrenite-predlozheniya-za-dopalvane-na-investitsionnata-programa-na-obshtinata.html", "text": "Предложения за подобряване на градската среда, енергийната ефективност и образователната инфраструктура са одобрените проектни идеи за допълване на Инвестиционната програма на Община Кюстендил. Това каза пред  Радио „Фокус” – Кюстендил  Надя Каратова, зам.-кмет Кюстендил. Получените проектни фишове са 21, подадени от 17 кандидати и заинтересовани лица, оценени са по критериите за административно съответствие, допустимост и са им дадени точки по критериите за качество. В зависимост от получените точки са одобрени 14 проекта, оценени с от 15 до 28 точки. Основанието за отпадането на 1 фиш за проектна идея е несъответствие по критерии за допустимост, а останалите 6 не са попълнени изцяло и не отговарят на критериите за административно съответствие. Едното предложение е по инвестиционен приоритет „Градска среда“. То касае създаването на привлекателна градска среда в обхвата на „Колушко дере”. Подаден е проектен фиш за изпълнение на мерки за енергийна ефективност на сградата, ползвана от отдел „Разследване” към Областна дирекция на МВР – Кюстендил. Останалите одобрени проектни фишове са по  инвестиционен приоритет „Образователна инфраструктура“. Каса се за училища, детски градини и за сградата на Обединен детски комплекс. Общата стойност на одобрените проектни фишове е над 5 600 000 лева. \r\nВенцеслав ИЛЧЕВ", "date": "2019.08.27", "title": "Кюстендил: Проект за подобряване на градската среда в района на „Колушко дере” е сред одобрените предложения за допълване на Инвестиционната програма на Общината"}
{"url": "http://www.focus-news.net/news/2019/08/27/2692943/afp-siriyskite-kyurdi-obyaviha-che-sa-zapochnali-da-se-izteglyat-ot-turskata-granitsa.html", "text": "Кюрдите в Североизточна Сирия обявиха във вторник, че са започнали да се изтеглят от позициите си по турската граница в съответствие със споразумението между Анкара и Вашингтон за създаване на „зона за сигурност“ в този район, предава  AFP . \r\nТе казаха, че работата е започнала в събота по „първите практически стъпки - в района на Рас ал Айн - за премахване на някои земни могили и изтегляне на тежките оръжия на „Отрядите за народна самоотбрана“. \r\nТака наречената „зона за сигурност“, договорена от САЩ и Турция по-рано този месец, цели да създаде буфер между турската граница и сирийските райони, контролирани от кюрдските въоръжени формирования, които Анкара смята за терористи. \r\n \r\nПревод и редакция:", "date": "2019.08.27", "title": "AFP: Сирийските кюрди обявиха, че са започнали да се изтеглят от турската граница"}
{"url": "http://www.focus-news.net/news/2019/08/27/2692942/tass-putin-i-erdogan-razgledaha-iztrebitelya-su-57.html", "text": "Президентите на Русия и Турция Владимир Путин и Реджеп Таийп Ердоган огледаха най-новия руски изтребител Су-57, който е представен на авиоизложението МАКС-2019, съобщава  ТАСС . \r\nДържавните глава се качиха в кабината на самолета и я огледаха. \r\nСлед това към президентите се присъединиха министрите на отбраната на Русия и Турция Сергей Шойгу и Хулуси Акар и всички заедно продължиха обсъждането на видяното. \r\n \r\nПревод и редакция:", "date": "2019.08.27", "title": "ТАСС: Путин и Ердоган разгледаха изтребителя Су-57"}
{"url": "http://www.focus-news.net/news/2019/08/27/2692947/kap-zhivko-petrov-morska-administratsiya-realiziraneto-na-morskiya-prevoz-na-teritoriyata-na-burgaskiya-zaliv-shte-se-osashtestvi-pri-absolyutno-spazvane-na-merkite-za-bezopasnost.html", "text": "Реализирането на морския превоз на територията на Бургаския залив ще се осъществи при абсолютно спазване на мерките за безопасност. Това каза кап. Живко Петров, директор на Изпълнителна агенция „Морска администрация“, по време на брифинг по повод новия проект на Община Бургас за морска връзка между 5 новоизградени кейови пристана, предаде репортер на  Радио „Фокус“ – Бургас . По думите му така нар. „водни таксита“ са нов сегмент за България, в която тя все още няма достатъчно опит.  \r\n„Ние отдавна сме привърженици на раздвижване на малкото корабоплаване в залива. Пристанище „Бургас“ и залива преди 7-8 години не изглеждаха така. Вече имаме доста съоръжения, инфраструктурата е почти готова. На нейна база се увеличи и малкото корабоплаване – общински и частни корабчета извършват регулярни рейсове до остров Света Анастасия, имаме линия от Несебър до Созопол, от Черноморец до Созопол и т. н., т. е. инфраструктурата отваря възможности за развитие на този вид превози. За съжаление, това е нов сегмент за България. Опит в тази част – нямаме. Нашето морско законодателство е било изграждано на база търговски кораби. Ние се обърнахме към нашите партньори в Европа, които имат опит в областта на водните таксита или автобуси. След като го обсъдим и с бранша, ще го предложим на министъра за утвърждаване, за да се даде възможност през следващия сезон да се отвори и тази ниша“, посочи още кап. Петров.  \r\nМинистърът на транспорта, информационните технологии и съобщенията Росен Желязков заяви по време на брифинга, че съвместно с индустрията предстои да бъдат обсъдени мерки, които да осигурят безопасността във връзка със средствата на новата градска мобилност, включваща и плавателните съдове, заради чиято атрактивност се създава предпоставка за инциденти. Той добави, че се обсъжда и това как държавата да регулира тези процеси, без да увеличава административната тежест. „По инициатива на „Морска администрация“ в края на сезона ще се съберат всички заинтересовани страни, за да се обсъди този въпрос. Другата тема, която тепърва ще бъде засегната, ще бъде свързана със събирането на местните данъци и такси, които биха могли да останат в полза на общините, които предоставят такава услуга. За нас е важно морската инфраструктура да се развива по един екстензивен начин с подобряване на съществуващата такава“, отбеляза министър Росен Желязков. \r\nМария ПОПЧЕВА", "date": "2019.08.27", "title": "Kап. Живко Петров, „Морска администрация“: Реализирането на морския превоз на територията на Бургаския залив ще се осъществи при абсолютно спазване на мерките за безопасност"}
{"url": "http://www.focus-news.net/news/2019/08/27/2692950/sport-avstraliyski-natsional-podpisva-s-tsska-do-chasove.html", "text": "Австралийският нападател Томи Юрич най-вероятно ще подпише договор с ЦСКА до броени часове. 28-годишният футболист е в София и минава медицински прегледи, а ако всичко при тях е наред, ще подпише договор с \"червените\". Юрич, който има хърватски корени, е свободен агент, така че ще излезе без пари на ЦСКА-София. Той прекара последните три години в швейцарския Люцерн, но в края на сезона бе освободен и оттогава е без отбор. До края на 2018-а високият 191 сантиметра голаджия е викан редовно в националния отбор на Австралия, за който има 41 мача и 8 попадения. Той е част и от състава за Мондиал 2018.", "date": "2019.08.27", "title": "Спорт: Австралийски национал подписва с ЦСКА до часове"}
{"url": "http://www.focus-news.net/news/2019/08/27/2692940/ria-novosti-putin-i-erdogan-otkriha-aviokosmicheskoto-izlozhenie-maks-2019.html", "text": "Президентите на Русия и Турция Владимир Путин и Реджеп Таийп Ердоган откриха авиокосмическото изложение МАКС-2019, съобщава  РИА Новости . \r\n„Радвам се да приветствам участниците и гостите на Международното авио-космическо изложение. И преди всичко, нашият скъп приятел, президентът на Турската Република Реджеп Таийп Ердоган“, заяви руският лидер. \r\n„Сред иновациите на МАКС тази година, които ще бъдат интересни на специалистите и зрителите са актуалните и перспективните разработки за безпилотни системи, за малка и делова авиация, както и такива пробивни проекти в сферата на гражданската авиация, като магистралният самолет МС-21 и вертолетите Ми-38 и Ка-62“, отбеляза Путин. \r\n \r\nПревод и редакция:", "date": "2019.08.27", "title": "РИА Новости: Путин и Ердоган откриха авиокосмическото изложение МАКС-2019"}
{"url": "http://www.focus-news.net/news/2019/08/27/2692951/inzh-yuliyan-kehayov-regionalna-direktsiya-po-gorite-kardzhali-na-teritoriyata-na-direktsiyata-ot-nachaloto-na-2019-g-do-sega-sa-registrirani-25-pozhara-na-obshta-plosht-ot-468-hektara.html", "text": "На територията на Регионална Дирекция по Горите-Кърджали, която обхваща две области - Кърджали и област Хасково, от началото на 2019 година до сега са  регистрирани 25 броя пожари на обща площ от 468 хектара. Това съобщи за  Радио „Фокус“  инж. Юлиян Кехайов, директор на Регионална дирекция по горите - Кърджали.  \r\nЗа същия период на 2018 година са били регистрирани 14 пожара на площ от 8,4 хектара. „Към днешна дата в област Кърджали са регистрирани 8 пожара на площ от 3,3 хектара, от които 0,2 хектара са „върхови“ пожари. А за 2018 година към края на август са регистрирани 5 пожара с обща площ 1 хектар“, каза още инж. Кехайов и допълни, че за август месец миналата година са били регистрирани 2 пожара, а тази година cа 3. „В Кърджали имаме 1 регистриран пожар, така че засега по отношение на Хасково, Кърджали е по-добре. В Хасковско терена е по-равнинен, има повече земеделски земи, където възникват пожари предимно от небрежност при боравене с огън“, поясни директорът на РДГ.  \r\nОтносно избухналият пожар преди два дни до селата Поляново и Преславец, Хасковско, инж. Кехайов обясни, че огънят бързо e бил локализиран и нямало реална опасност за населението и за населените места. „Той беше между Поляново, Симеоновград и Преславец, като обхванатата горска територия беше около 80 хектара. Преди всичко пожарът беше по орехови градини, насаждения от орех и широколистна гора, но пожарът е бил „низов“ и е минал под дърветата. Засега няма активност там и да се надяваме и занапред да е така“.  \r\nЗасега в Кърджалийска област е имало само осем пожари, предимно е горяла горска шума и ниски храсти. „Единият от пожарите е регистриран в Кирково, 2 - в Крумовград, в Момчилград има 4 и в Женда 1, като Женда обхваща двете общини - Кърджали и Черноочене“. В самия резерват „Женда“ няма засегнати ендемични гори и популации. \r\nВ Крумовградска община има 2 регистрирани пожара в покрайнините на села до града, единият от които в гробище до Крумовград. „Благодарение на бързата намеса на горските и пожарната, а също и на местното население, няма много щети - локализирани са бързо пожарите. Спокойна е засега в Кърджалийска област“, според инж. Юлиян Кехайов, директор на Регионална дирекция по горите-Кърджали.  \r\nДарина ДЕЕНИЧИНА", "date": "2019.08.27", "title": "Инж. Юлиян Кехайов, Регионална дирекция по горите - Кърджали: На територията на дирекцията от началото на 2019 г. до сега са  регистрирани 25 пожара на обща площ от 468 хектара"}
{"url": "http://www.focus-news.net/news/2019/08/27/2692944/sliven-svine-mayki-se-otglezhdat-v-neregistrirana-ferma-v-grada-vapreki-zabranata.html", "text": "Сигнал за отглеждането на 10 свине майки в нерегистриран обект в землището на Сливен е постъпил в Областната епизиотична комисия, съобщиха от пресцентъра на  Областната администрация . Според указаните от Националния епизоотичен съвет мерки, ако собствениците доброволно умъртвят прасетата си, ще могат да усвоят месото им. В противен случай ще бъде извършена евтаназия. Това е станало ясно на заседание на комисията, свикано от областния управител Чавдар Божурски по повод изпълнението на мерките срещу разпространението на африканска чума по свинете. Към момента 98 процента от домашните свине, които са били отглеждани в обекти от типа „заден двор“ в 20-километровите карантинни зони, са доброволно умъртвени. Все още се отглеждат животни в 15 домашни стопанства. Ще бъдат съставени предупредителни протоколи и актове за административни нарушения. Обезщетения на собствениците в размер от 300 лева ще се изплащат по банков път или на ръка. В малките населени места чрез общините ще бъдат разпространени списъци с препаратите, които стопаните могат да използват за дезинфекция. Препаратите се предлагат на свободна продажба в аптечната мрежа. Очакват се допълнителни указания във връзка с обезщетенията. \r\nПрез миналата седмица са били отстреляни 4 диви прасета, пробите за африканска чума по свинете са отрицателни. Изградени са още 7 селективни капана. Продължава дезинфекцията на местата за смет в районите на републиканската пътна мрежа. Областният управител е запознал Министъра на земеделието, храните и горите с направеното от ловджиите предложение част от внесените от тях отчисления да бъдат използвани за мероприятия срещу АСЧ. Предмет на бъдещи дискусии ще е идеята на ветеринарните специалисти от областта да бъдат създадени трупни ями в малките населени места. \r\nВ 20 области в страната са регистрирани случаи на африканска чума по свинете. Сливен е една от 8-те области, в които няма открито огнище на заразата.", "date": "2019.08.27", "title": "Сливен: Свине майки се отглеждат в нерегистрирана ферма в града, въпреки забраната"}
{"url": "http://www.focus-news.net/news/2019/08/27/2692949/kmetat-yordanka-fandakova-sofiya-e-zhiv-i-aktiven-grad-i-nashata-zadacha-e-da-osiguryavame-usloviya-za-sport.html", "text": "София е жив и активен град, където хората обичат да спортуват, и нашата задача е да осигуряваме условия за това, както и да подкрепяме и организираме събития, свързани с активния начин на живот и да продължим да изграждаме спортна инфраструктура. Това каза кметът на София Йорданка Фандъкова на пресконференция за програмата и приоритетите на Фондация „София – европейска столица на спорта“ през 2020 г., предаде репортер на  Агенция „Фокус“ .  По думите ѝ София беше избрана за европейска столица на спорта, след като успешно проведе всички събития през 2018 г. и това е голямо признание за града. „През четирите години, откакто работи фондация „София – европейска столица на спорта“, са проведени близо 600 събития. Това е факт с много сериозната работа на фондацията. Освен многото събития, които са насочени към привличане и стимулиране на всички, но особено на децата – наш приоритет, имаме все по-активен спортен живот в града. Само в проведената тази година програма „Ваканция“ за една седмица се включиха около 1400 деца“, заяви Фандъкова. Тя допълни, че за нея детският и ученическият спорт са много важна задача, защото тогава се възпитава интересът към спорта и активния начин на живот. „За 10 години ще завършим изграждането на 20 нови физкултурни салона и училищни спортни зали. В детските градини, които построихме, имаме 78 нови физкултурни салона и 15 плувни басейна. Друг приоритет за активен и масов спорт е изграждането на стрийт фитнесите, които са особено атрактивни за всички хора. В София ще има над 60 такива и около 30 игрища на открито със свободен достъп до тях“, отбеляза кметът на София. По думите ѝ новите идеи за града включват завършване на проектирането на 6 нови спортни зали и подготвянето на проекти за още 5 спортни зали в партньорства. „Публично-частното партньорство е много перспективно, за да увеличаваме местата за спорт в целия град. Очаквам да нараства броят на събитията, тази година те са около 200 само в София“, посочи тя.  \r\nЗорница КОСТАДИНОВА", "date": "2019.08.27", "title": "Кметът Йорданка Фандъкова: София е жив и активен град и нашата задача е да осигуряваме условия за спорт"}
{"url": "http://www.focus-news.net/news/2019/08/27/2692948/sofiya-edin-chovek-e-postradal-pri-katastrofata-na-km-55-na-avtomagistrala-trakiya.html", "text": "Един човек е пострадал при катастрофата на км 55 на автомагистрала „Тракия“. Това съобщиха за  Агенция „Фокус“  от пресцентъра на МВР. Инцидентът е станал в 12.45 часа в посока София. Блъснали са се ван и ТИР. По първоначални данни, пострадалият е шофьорът на вана. Към момента няма проблем с движението по магистралата, защото и двата автомобила са изнесени в страни.", "date": "2019.08.27", "title": "София: Един човек е пострадал при катастрофата на км 55 на автомагистрала „Тракия“"}
{"url": "http://www.focus-news.net/news/2019/08/27/2692954/na-28-avgust-v-900-chasa-shte-badat-razkriti-dve-unikalni-hristiyanski-grobnitsi-v-perperikon.html", "text": "На 28 август в 9.00 часа ще бъдат разкрити две уникални християнски гробници. Това съобщи за  Агенция „Фокус“  археологът проф. Николай Овчаров. Ще бъдат представени и високо запазени новооткрити части от двореца-светилище.", "date": "2019.08.27", "title": "На 28 август в 9.00 часа ще бъдат разкрити две уникални християнски гробници в Перперикон"}
{"url": "http://www.focus-news.net/news/2019/08/27/2692953/doncho-barbalov-zam-kmet-na-sofiya-nalagame-maksimalna-sanktsiya-za-parviya-etap-na-proekta-za-vazstanovyavane-i-obnovyavane-na-tsentralna-gradska-chast-zona-4.html", "text": "За първия етап от проекта за възстановяване и обновяване на Централна градска част – зона 4, е издаден акт 15.  На строителя се налага максималният размер на санкцията на този етап – 185 610 лв. за недобре извършени дейности. Това каза зам.-кметът на София по транспорт Дончо Барбалов, съобщиха от пресцентъра на  Столична община . Първият етап на Зона 4 включва ул. \"Московска\" (от ул. \"Г.С. Раковски\" до ул. \"Дунав\"), градината \"Св. Кл. Охридски\" , вкл. тротоар по бул. \"В. Левски\" до спирката на тролеите пред Художествената академия и градината \"Кристал\". \r\nЗа етап 2 от зона 4 е възложено препроектиране по реда на чл. 154 от ЗУТ поради промени във вертикалната планировка и водоотвеждането на територията. Етап 2 включва пространството между ул. \"Раковски\", ул. \"Московска\", пл. \"В. Левски\", бул. \"В. Левски\", бул. \"Цар Освободител\" , пл. \"Народно събрание\" и ул. \"6 септември\".", "date": "2019.08.27", "title": "Дончо Барбалов, зам.-кмет на София:  Налагаме максимална санкция за първия етап на проекта за възстановяване и обновяване на Централна градска част -  зона 4"}
{"url": "http://www.focus-news.net/news/2019/08/27/2692956/elen-gerdzhikov-stolichen-obshtinski-savet-uspyahme-da-postavim-masoviya-sport-i-razvitieto-na-spornata-infrastruktura-vav-fokusa-na-obshtestvenoto-vnimanie.html", "text": "Големият интерес към инициативата показва, че сме успели да поставим масовия спорт и развитието на спорната инфраструктура във фокуса на общественото внимание. Това каза председателят на Столичния общински съвет и председател на Фондация „София – европейска столица на спорта“ на пресконференция за програмата и приоритетите на Фондация „София – европейска столица на спорта“ през 2020 г., предаде репортер на  Агенция „Фокус“ . Елен Герджиков изрази благодарности към кмета на София Йорданка Фандъкова и организационния секретар на „София – европейска столица на спорта“ Анатоли Илиев. „Преди 5 години започнахме от нулата със създаването на тази фондация и с идеята да станем Европейска столица на спорта, а сега големият интерес към инициативата показва, че сме успели да поставим масовия спорт и развитието на спорната инфраструктура във фокуса на общественото внимание“, обясни той. Герджиков заяви, че Фондацията продължава своята работа – продължават да се организират събития и резултатите се виждат. Според него нормативната наредба е нещото, което им е липсвало, за да довършат и да използват старата инфраструктура, защото общината не е имала законова рамка, която да отдава такива обекти под наем прозрачно и ясно. „Благодарение на промените в закона за спорта и наредбата, която подготвихме заедно със специалисти и хора от спорта, тези обекти ще бъдат върнати към живот“, категоричен е председателят на Столичен общински съвет и председател на Фондация „София – европейска столица на спорта“. \r\nЗорница КОСТАДИНОВА", "date": "2019.08.27", "title": "Елен Герджиков, Столичен общински съвет: Успяхме да поставим масовия спорт и развитието на спорната инфраструктура във фокуса на общественото внимание"}
{"url": "http://www.focus-news.net/news/2019/08/27/2692952/sofiya-vazstanoveno-e-dvizhenieto-pri-km-55-na-am-trakiya-v-posoka-stolitsata.html", "text": "Възстановено е движението при км 55 на АМ „Тракия“ в посока София. Това съобщиха от пресцентъра на  Агенция \"пътна инфраструктура\"", "date": "2019.08.27", "title": "София: Възстановено е движението при км 55 на АМ „Тракия“ в посока столицата"}
{"url": "http://www.focus-news.net/news/2019/08/27/2692958/ivan-kraynov-zam-predsedatel-na-us-na-aarz-olimpiy-panov-natsionalniyat-sabor-na-asotsiatsiyata-sabira-drugari-po-orazhie-spodelyashti-spomeni-i-misli-za-minaloto-nastoyashteto-i-badeshteto.html", "text": "Първият национален събор на артилеристите и ракетчиците от запаса „Олимпий Панов“ събира другари по оръжие, споделящи спомени и мисли за миналото, настоящето и бъдещето. Това каза за дневния блок  „Добър ден“  на  Радио „Фокус“  Иван Крайнов, зам.-председател на УС на „Асоциацията“. „Основна нишка в работата на нашата асоциация е грижата за преминалите в запаса военнослужещи, като основната ни цел е свързана с повишаване на техния социален статут в обществото и евентуално подпомагане за достойното им съществуване на ново им поприще в цивилния живот. Нашето сдружение има амбицията да обединява усилията на членовете, симпатизантите от страната, независимо от тяхната възраст. Свързват ни общи, професионални и нравствени, както и социални, интелектуални и други интереси, а и много войнски спомени. Убедени сме, че силата и ефикасността на артилерийския залп, масираният огън и огневият ракетноартилерийски удар са несъизмеримо по-големи от тези на спорадичните изстрели и стрелби“, обясни той. Иван Крайнов изрази надежда за активно присъствие на членовете на „Асоциацията“ по време на  Първия национален събор на артилеристите и ракетчиците от запаса, когато дружеството ще начертае задачите за бъдещата си дейност.  \r\n \r\nЙоланда ПЕЛОВА", "date": "2019.08.27", "title": "Иван Крайнов, зам.-председател на УС на ААРЗ „Олимпий Панов“: Националният събор на „Асоциацията“ събира другари по оръжие, споделящи спомени и мисли за миналото, настоящето и бъдещето"}
{"url": "http://www.focus-news.net/news/2019/08/27/2692959/anatoli-iliev-sofiya-evropeyska-stolitsa-na-sporta-razshirihme-sportnite-initsiativi-s-mnogoobrazen-spektar-ot-deynosti.html", "text": "Ние разширихме спортните инициативи с многообразен спектър от дейности - част от наредбата, която беше представена преди 1 месец. Това каза организационният секретар на „София – европейска столица на спорта“ Анатоли Илиев на пресконференция за програмата и приоритетите на Фондация „София – европейска столица на спорта“ през 2020 г., предаде репортер на  Агенция „Фокус“ . „Ние сме в края на един успешен спортен мандат и искам да изразя готовността, че това, което сме направили и което предстои да направим, ще бъде само в полза на града ни. Някои от проектите не се оказаха толкова сполучливи, но за наша радост повече са успешни“, отбеляза той. По думите му програмата, която са стартирали, е набрала много голяма скорост – миналата година са финансирани над 60 клуба. „София вече стана фактор в спорта. Още в началото сме заложили в нашата програма хората със специални нужди, с които работим непрекъснато. Тази инициатива в момента я разширяваме“, посочи Илиев. Той допълни, че планината Витоша все повече се ползва от активни спортисти и са подготвили много предстоящи събития там. Според него тази инициатива е запалила много от градовете в България. „Програмата включва 98 спортни събития, които са ни потвърдени“, обобщи той.  \r\nЗорница КОСТАДИНОВА", "date": "2019.08.27", "title": "Анатоли Илиев, „София – европейска столица на спорта“: Разширихме спортните инициативи с многообразен спектър от дейности"}
{"url": "http://www.focus-news.net/news/2019/08/27/2692964/emanyuel-makron-strategicheska-greshka-e-rusiya-da-se-otblaskva-ot-evropa.html", "text": "Да се отблъсква Русия от Европа е голяма стратегическа грешка и без дълбоко преосмисляне на връзките с Москва е невъзможен новият европейски проект, заяви президентът на Франция Еманюел Макрон, цитиран от  РИА Новости . \r\n„Ние сме в Европа, Русия също. И ако не можем в определен момент да направим нещо полезно заедно с Русия, ще останем в дълбоко стерилно напрежение, ще продължим да имаме замразени конфликти навсякъде в Европа, ще продължим да имаме Европа, която е театър на стратегичека борба между САЩ и Русия и последствия от „студена война“ на наша територия. И няма да успеем да създадем условия за проекта за дълбоко изграждане на европейската цивилизация, за която току що говорих. Защото няма да можем да го направим без дълбоко преосмисляне на нашите връзки с Русия“, заяви Макрон в изказване пред френските посланици. \r\n„Мисля, че да се отблъсква Русия от Европа е дълбока стратегическа грешка. Защото тласкаме Русия или в изолация, което създава напрежение, или в съюз с други големи държави, като Китай. И това изобщо не е в наш интерес“, подчерта той. \r\nОсвен това Макрон потвърди визитата на министрите на отбраната и външните работи на Франция Флоранс Парли и Жан-Ив льо Дриан в Москва за среща с руските им колеги във формат 2+2. \r\n„Те ще отидат в Москва след няколко дни, за да проведат диалог във формат 2+2“, заяви президентът на Франция. \r\n \r\nПревод и редакция:", "date": "2019.08.27", "title": "Еманюел Макрон: Стратегическа грешка е Русия да се отблъсква от Европа"}
{"url": "http://www.focus-news.net/news/2019/08/27/2692963/ivan-kraynov-zam-predsedatel-na-us-na-aarz-olimpiy-panov-artileristite-namirat-myasto-do-natsionalnite-geroi.html", "text": "В исторически план артилеристите намират място до националните герои. Това каза за дневния блок  „Добър ден“  на  Радио „Фокус“  Иван Крайнов, зам.-председател на УС на Асоциацията на артилеристите и ракетчиците от запаса (ААРЗ) „Олимпий Панов“. „Достатъчно е да споменем Боримечката – първия артилерист на нова България. Не трябва да забравяме и видния артилерист ген. Владимир Вазов, създал отбранителна позиция при Дойран и сломил настъплението на войските на Съглашението. В съвременната наука ще продължат да се изучават новостите, приложени от нашите артилерийски командири в бойното използване на артилерията при превземането на Одринската крепост, която според австрийските фортификатори е била непревземаема. Историята обаче казва тежката си дума и крепостта пада под настъпващите български войски. Ние, артилеристите, с носталгия си спомняме времето на нашата младост, за безсънните нощи, за трепета от първите стрелби и резултатите от тях“, обясни той. Според Иван Крайнов днешните поколения забравят да отдават необходимата почит и уважение към служещите и служилите в ракетните войски и артилерията на България. Днес службата в артилерията е сложна предвид кадровия недостиг, уточни той. Асоциацията на артилеристите и ракетчиците от запаса е жив организъм, който предава умения и знания на подрастващото поколение, добави Иван Крайнов. \r\nЙоланда ПЕЛОВА", "date": "2019.08.27", "title": "Иван Крайнов, зам.-председател на УС на ААРЗ „Олимпий Панов“: Артилеристите намират място до националните герои"}
{"url": "http://www.focus-news.net/news/2019/08/27/2692962/sofiya-spetsializiran-ekip-ot-suhopatnite-voyski-obezvredi-koroziral-snaryad-otkrit-v-rayona-na-avtogara-yug-v-grada.html", "text": "Специализиран екип от военно формирование 28 610 – Горна баня от състава на Сухопътните войски, беше задействан в 12.30 ч. за обезвреждане на боеприпас, открит в тревните площи срещу автогара „Юг“ в София. Това съобщиха от  Министерството на отбраната . При първоначалния оглед е установено, че това е корозирал снаряд. Военнослужещите извършиха разузнаване и транспортиране на боеприпаса. Унищожаването на снаряда ще се извърши в обезопасен район извън населени места при спазване на мерките за безопасност. Ръководител на специализирания екип е старши лейтенант Александър Цветков. \r\nВоеннослужещите действат на основание отправено искане от главния секретар на МВР и по разпореждане на заместник-командира на Сухопътните войски бригаден генерал Валери Цолов.", "date": "2019.08.27", "title": "София: Специализиран екип от Сухопътните войски обезвреди корозирал снаряд, открит в района на автогара „Юг“ в града"}
{"url": "http://www.focus-news.net/news/2019/08/27/2692961/korneliya-ninova-bsp-premierat-izglezhda-mnogo-nerven-i-obrechen-za-sofiya-po-spokoyno-piltsite-se-broyat-na-esen.html", "text": "Премиерът изглежда много нервен и обречен за София – по-спокойно, пилците се броят на есен. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . „Искам да коментирам думите на премиера, който изглежда много нервен и звучи много обречен за София днес. По-спокойно да му кажа. Кампанията е още на старта, ще трябват още сили до края на кампанията, да си ги запази. Пилците се броят на есен. Премиерът тича доста пред вятъра. Ние още не сме обявили кандидат за София, още не сме приели платформата си за София, а той вече ни определи като популисти, без да знае какво предлагаме и като едни хора, които ще правят подла кампания в София. Защо всичко това, защото БСП не издига свой кандидат. Искам да припомня на Борисов, че тези думи сме ги чували, че не му се свършиха добра работа в едни други избори, които загуби катастрофално, със същите упреци към БСП“, подчерта Нинова. Тя призова премиерът да си гледа своите дела. \"Много отговори ще се дават за досегашното управление. Да запазим спокойствие и самообладание и да проведем една хубава, позитивна и аргументирана кампания, която ще имате\", подчерта лидерът на БСП.   \r\nДеница КИТАНОВА", "date": "2019.08.27", "title": "Корнелия Нинова, БСП: Премиерът изглежда много нервен и обречен за София – по-спокойно, пилците се броят на есен"}
{"url": "http://www.focus-news.net/news/2019/08/27/2692966/legendata-pit-york-kani-v-lichno-obrashtenie-fenovete-za-unikalno-dram-shou-na-14-septemvri-v-yambol.html", "text": "Невиждано и нечувано досега шоу ще нажежи въздуха над Ямбол в съботната вечер на 14 септември. Това съобщиха от пресцентъра на  Община Ямбол . Кулминацията на Ямбол Рок фест 2019 събира едновременно на сцената три големи имена сред барабанистите на рока. Водещата фигура в проекта е Пит Йорк от култовата банда „Спенсър Дейвис груп“ от 60-те години на ХХ век. Рамо до рамо до него ще застане немският супер барабанист и бивш член на „Скорпионс“ Херман Раребел. Звездната троица допълва австриецът Бернхард Велц. Специално за концерта тук Пит Йорк изпрати видео обръщение към родните фенове: „Здравей, България! Очарован съм да се обърна към вас... Пристигам скоро заедно с моя приятел Херман Раребел и големия Бернхард Велц… Запомнете това – Ямбол, на 14 септември в Градския парк. И си струва да бъдете с нас, защото се очертава да бъде една незабравима нощ!“. Подобен проект с три сета барабани и най-ярките хитове на рока се представя за първи път в България и публиката на Ямбол Рок Фест 2019 ще има уникалния шанс да бъде част от зрелищния купон. В шоуто участват още: Кайтнер Дока (китара), Дейв Маркс (бас), Ернесто Гези (клавир, „Готхард“), а вокалните изпълнения са поверени на Мичъл Емс („The Voice of UK”). Началото е в 21.30, вход свободен! Организатор – община Ямбол.  Видео обръщението на Пит Йорк и подробности за програмата на Ямбол Рок Фест `2019 – на: http://yambol.bg/Rock_fest_2019.", "date": "2019.08.27", "title": "Легендата Пит Йорк кани в лично обръщение феновете за уникално дръм-шоу на 14 септември в Ямбол"}
{"url": "http://www.focus-news.net/news/2019/08/27/2692967/stara-zagora-prabalgarskata-shkola-za-otselyavane-baga-tur-predstavya-atraktiven-spektakal-po-vreme-na-beerfestat-v-grada.html", "text": "На връх Съединението на България, 6 септември, от 17.30 часа, прабългарската школа за оцеляване „Бага-тур“ ще зарадва гостите на „Beerфестът“ с атрактивен спектакъл, представящ духа на прадедите ни, съобщиха от пресцентъра на  Община Стара Загора . \r\nПрез всички фестивални дни, посетителите на „Beerфестът“ ще имат възможност да се докоснат до древни практики и умения, облекло и въоръжение от отминали времена в специално изградения Аул (временно селищно укрепление на прабългарите). Ще има стрелба с лък, яздене на пони и кон, както и различни демонстрации на традиции и бит.  \r\nМузикалната програма на празничната дата включва Rock Stage Стара Загора - легендите на българската рок музика „Ахат“ и „Контрол“.  \r\nОрганизатори на емблематичното събитие „Beerфестът“ са Община Стара Загора и „Загорка“ АД.", "date": "2019.08.27", "title": "Стара Загора: Прабългарската школа за оцеляване „Бага-тур“ представя атрактивен спектакъл по време на  „Beerфестът“ в града"}
{"url": "http://www.focus-news.net/news/2019/08/27/2692968/pernik-oblastta-i-kitayskata-provintsiya-habey-knr-pregovaryat-za-badeshti-partnyorski-vzaimootnosheniya.html", "text": "Областта и китайската провинция Хъбей (КНР) преговарят за бъдещи партньорски взаимоотношения. Това съобщиха от  Областна администрация - Перник . \r\nДелегация от Китайската народна република, водена от Ли Я Джюн – търговски представител на източната китайска провинция Хъбей, посети Перник. \r\nГостите се срещнаха с областния управител Ирена Соколова, с която разговаряха за засилването и разширяването на отношенията между двете държави в национален и регионалнален план. \r\nСоколова изтъкна богатите възможности, които шестте общини в областта предлагат по отношение на туризма, културата, образованието, селското стопанство и промишлеността. Тя спомена добрия темп на развитие, търсене и предлагане, в производството на хранителни продукти и напитки, металургия, машини и оборудване, както и отличните възможности за бизнес инвестиции.  \r\nГубернаторът представи още добрите технологични възможностите на област Перник и подчерта наличието на много добра инфраструктура, обучени и квалифицирани кадри, разнородна добивна и преработвателна промишленост.  \r\nВ края на приема присъстващите декларираха готовността на двете страни за насърчаване на приятелския обмен, икономическите и търговски контакти, както и на сътрудничеството в областите и на селското стопанство, науката и технологиите, културата, спорта и образованието. Предстои фирми от област Перник да получат покана и да представят своите продукти и производства в бъдещи изложения в Китай. \r\nЛи Я Джюн сподели, че условията за бизнес в България са добри. В Китай страната ни е позната с постиженията си във футбола и художествената гимнастика. Известна е още с кухнята, киселото мляко, розовото масло и с козметичните си продукти, но за милиардния китайски пазар страната ни има нужда от повече реклама.", "date": "2019.08.27", "title": "Перник: Областта и китайската провинция Хъбей (КНР) преговарят за бъдещи партньорски взаимоотношения"}
{"url": "http://www.focus-news.net/news/2019/08/27/2692969/georgi-svilenski-bsp-asfalt-ne-se-yade-no-se-krade.html", "text": "Асфалт не се яде, но се краде. Това каза заместник-председателят на ПГ на „БСП за България“ Георги Свиленски по време на пресконференция, предаде репортер на  Агенция „Фокус“ . „Както неведнъж сме казвали от БСП, в политиката е важно да бъдеш последователен и да довеждаш действията си или инициативите, които си започнал до края. Темата, която ще говоря, няма как да не е състоянието на пътищата и по-скоро нашето искане от повече от 9 месеца, отправено към АПИ и МРРБ за даване на разрешение за извършване на проверка на 46 точки от българските магистрали. Защо ви занимаваме днес с този повод, защото преди два дни се навърши една година от трагедията в Своге, което даде повод да поискаме тази проверка. 9 месеца от МРРБ и от АПИ търсиха какви ли не поводи да ни отказват това разрешение. Ние от тях не искаме нищо друго“, допълни още Свиленски. Той коментира, че АПИ отказва и отговорът се намира в изказване на прокурор Николова преди два дни по повод трагедията в Своге. Ето какво казва прокурор Николова: \"Установена е и фалшификация в пробите на асфалта при ремонта на отсечката преди три години\".  \r\n\"Дали в тези 46 точки или участъци, които искаме да бъдат извършени проверките не са отново променени пробите, не са положени фалшиви подписи под тези протоколи\", попита още Свиленски. Той посочи, че има трима сменени министри. Свиленски цитира критиките на премира, че асфалт не се яде. \"Да, асфалт не се яде, но асфалт се краде, г-н Борисов и това, че асфалт се краде го доказват състоянието на българските пътища, които ги правите\", допълни още той. „Спрете да правите тези опасни за българските граждани пътища. Вече доказани и от прокуратурата с това, че качеството на асфалтовата смес е не това, което трябва да бъде. Подменяте пробите, лъжете и европейските си партньори, които дават пари за тези магистрали и българските граждани, които пътуват по тези опасни пътища“, каза още Свиленски. \r\nДеница КИТАНОВА", "date": "2019.08.27", "title": "Георги Свиленски, БСП: Асфалт не се яде, но се краде"}
{"url": "http://www.focus-news.net/news/2019/08/27/2692960/reuters-korbin-shte-napravi-vsichko-vazmozhno-za-da-spre-brekzit-bez-sdelka-plashi-s-donald-tramp.html", "text": "Лидерът на основната опозиционна британска Лейбъристка партия Джереми Корбин заяви, че ще направи всичко по силите си, за да предотврати излизане на Обединеното кралство от Европейския съюз без сделка в навечерието на срещите си с депутати във вторник, за да обсъди с каква тактика да бъде заобиколено изпълнението на волята на гражданите на страната, изразена на референдума преди повече от три години, предава Reuters. \r\nСпоред британската агенция, Великобритания отива към конституционна криза у дома и развръзка на отношенията с ЕС заради обещанието на Борис Джонсън да реализира желанието на британците и да изкара Обединеното кралство от Съюза след 66 дни без споразумение, ако Брюксел не се съгласи да предоговори вече постигнатото такова с бившия министър-председател Тереза Мей. \r\nПо думите на Корбин, такъв сценарий ще остави Лондон на милостта на президента Доналд Тръмп и американските корпорации. \r\n„Битката за спиране на Брекзит без сделка не е борба между тези, които искат да напуснат ЕС и тези, които искат членството да продължи“, написа лидерът на опозицята в статия за еврофилското издание Independent. \r\nКорбин смята, че това е битка на „многото срещу малкото, които отвлякоха резултата от референдума, за да съсредоточат още повече власт и богатство в тези на върха. Ето защо Работническата партия ще направи всичко необходимо, за да спре Брекзит без сделка на банкерите“. \r\nКакто се надяват искащите да отменят резултатите от референдума, проведен през лятото на 2016 година, депутатите в парламентът ще се обединят, за да блокират излизането на Великобритания от ЕС на 31 октомври, както предвижда засега последната отсрочка. \r\n \r\nПревод и редакция:", "date": "2019.08.27", "title": "Reuters: Корбин „ще направи всичко възможно“, за да спре Брекзит без сделка, плаши с Доналд Тръмп"}
{"url": "http://www.focus-news.net/news/2019/08/27/2692957/shumen-917-zayavleniya-sa-podadeni-v-oblastta-za-podpomagane-za-dezinfektsiya-pri-dobrovolno-umartvyavane-na-praseta-otglezhdani-v-stopanstva-tip-zaden-dvor.html", "text": "917 заявления са подадени в област Шумен за подпомагане за дезинфекция при доброволно умъртвяване на прасета, отглеждани в стопанства тип „заден двор“. Това стана ясно по време на заседание на Областната епизоотична комисия, председателствано от областния управител Стефан Желев, предаде репортер на  Радио „Фокус“ - Шумен . Общо в региона са заклани 1686 прасета, отглеждани в стопанства тип „заден двор“ в 82 населени места. В община Шумен стопанствата са 238, като в тях са заклани 460 прасета. В община Велики Преслав са заклани 352 животни в 188 стопанства, в община Каспичан - 237 прасета в 134 стопанства, в община Върбица - 24 прасета в 10 стопанства, в община Никола Козлево закланите прасета са 133 в 77 стопанства, в община Нови пазар - 92 прасета в 43 стопани, в община Смядово - 324 прасета в 194 стопанства, в община Каолиново - 46 прасета в 26 стопанства, а в община Хитрино - 18 прасета в 7 стопанства. Стопаните подали заявления за подпомагане за дезинфекция, са попълнили декларации, че няма да  отглеждат прасета в двора в срок от 12 месеца след дезинфекцията.  \r\nД-р Катя Райкинска, директор на Областна дирекция по безопасност на храните (ОДБХ) - Шумен, посочи, че е недопустимо подценяването и нарушаването на мерките за биосигурност и информира за предстоящи промени в нормативните документи, касаещи отглеждане на прасета в личните стопанства. „Основното, което ще се иска от личното стопанство, са мерки за биосигурност - хигиена и дезинфекция. Отглеждане на свине ще се извършва само в регистрирани обекти. Обезщетения ще има само за регистриран обект. Такъв ще се регистрира при условие, че отговаря на Наредба 44, като ще се акцентира върху биосигурността. Според предвижданите изменения, в личното стопанство ще може да се отглеждат до 3 свине за угояване - без свине майки и нерези. Животните, които се вземат за отглеждане в личното стопанство, трябва да бъдат кастрирани, „заден двор“ не изнася свине от обекта, прасетата не трябва да имат контакти с други животни и случайни хора, ловци да не отглеждат свине и др.“, каза д-р Райкинска.  \r\nОбласт Шумен все още е в зона 2 - с констатирани случаи на африканска чума по свинете (АЧС) само при диви животни. Д-р Наташа Баева от ОБДХ посочи, че няма нови положителни резултати за заболяването в областта след първият случай, установен при умряла дива свиня в местността „Елешница“, община Върбица. Очакват се резултатите от изпратените в лаборатория през изминалата седмица 5 проби от умрели свине, пасивен надзор от свинеферми и 8 - от отстрел на диви свине.  \r\nДо 8 октомври бе удължен срокът забрана за дърводобив в инфектираната зона в местността „Елешница“, с изключение на транспортиране на вече добитата на временни горски складове дървесина при спазване на мерките за биосигурност. Приети бяха и допълнителни мерки за недопускане на разпространението на АЧС на територията на област Шумен. Следващото заседание на Областната епизоотична комисия ще се проведе на 3 септември, от 10.00 часа. \r\nИвелина ИВАНОВА", "date": "2019.08.27", "title": "Шумен: 917 заявления са подадени в областта за подпомагане за дезинфекция при доброволно умъртвяване на прасета, отглеждани в стопанства тип „заден двор“"}
{"url": "http://www.focus-news.net/news/2019/08/27/2692970/veliko-tarnovo-sluzhitelite-na-bibliotekata-pri-pbnch-elenka-i-kiril-d-avramovi-planirat-sreshti-s-vsichki-parvoklasnitsi-ot-uchilishtata-v-svishtov.html", "text": "Служителите на библиотеката при Първо българско народно читалище (ПБНЧ) „Еленка и Кирил Д. Аврамови“ планират срещи с всички първокласници от училищата в Свищов. Инициативата се организира ежегодно, а целта й е да запознае бъдещите читатели с културната институция. Това каза за  Радио „Фокус“ – Велико Търново  Веселина Спасова, библиотекар в читалището. Тя уточни, че проявата среща голямо съдействие от всички педагози, които работят с малчуганите. Освен това Спасова коментира, че работата на библиотеката не е прекъсвала през летните месеци, дори напротив. Детският отдел се оказва един от най-посещаваните. Младежите четат основно детективски, мистериозни и приключенски романи. „Хари Потър“ се чете, „Училище за добро и зло“ на Соман Чейнани – роман, пуснат в три тома. Децата харесват и Стивън Стивънсън – един италиански  писател, който написа „Детективите Агата и Лари“. Продължава да се чете „Лили Чудото“ на Книстер. Тук трябва да спомена и българските автори, сред които Катя Антонова, Александър Торофиев и Неделчо Богданов с „Малкият Българ“, обобщи Веселина Спасова. Сред най-взиманите, разбира се, са книгите, включени в задължителните училищни списъци. \r\nЛуиза ТРАНЧЕВА", "date": "2019.08.27", "title": "Велико Търново: Служителите на библиотеката при ПБНЧ „Еленка и Кирил Д. Аврамови“ планират срещи с всички първокласници от училищата в Свищов"}
{"url": "http://www.focus-news.net/news/2019/08/27/2692973/pazardzhik-katastrofa-mezhdu-dva-leki-avtomobila-e-stanala-v-rayona-na-58-km-na-avtomagistrala-trakiya-nyama-postradali-hora-pri-intsidenta.html", "text": "Катастрофа между два леки автомобила е станала в района на 58 км на автомагистрала „Тракия“, съобщи за  Радио „Фокус“ – Пазарджик  говорителят на ОДМВР в Пазарджик Мирослав Стоянов. Той уточни, че при инцидента няма пострадали хора. Нанесени са само материални щети на автомобилите. „Причина за катастрофата е неспазването на дистанция. Поради натоварения трафик в посока София, а и ремонти, в района на 45 км на магистралата се е образувала тапа. Автомобилите се движат, но с ниска скорост. Катастрофиралите коли са отстранени от пътното платно и не са пречка за движението“, допълни Стоянов. \r\nВаня НИКОЛОВА", "date": "2019.08.27", "title": "Пазарджик: Катастрофа между два леки автомобила е станала в района на 58 км на автомагистрала „Тракия“, няма пострадали хора при инцидента"}
{"url": "http://www.focus-news.net/news/2019/08/27/2692974/sport-nay-bogatiyat-britanets-kupi-nitsa.html", "text": "Най-богатият британец Джим Ратклиф се сдоби с контролния пакет акции на френския футбол клуб Ница чрез \"Инеос\", съобщиха от енергийната компания. \"Инеос\", която е собственик и на швейцарския втородивизионен тим Лозана от ноември 2017-а насам, ще включи Ница под шапката на \"Инеос Футбол\", ръководена от Боб Ратклиф. Надеждите на компанията са Ница да се задържи трайно в Европа в близко бъдеще. Компанията притежава и колоездачния отбор \"Скай\".", "date": "2019.08.27", "title": "Спорт: Най-богатият британец купи Ница"}
{"url": "http://www.focus-news.net/news/2019/08/27/2692975/plovdiv-v-grada-beshe-otkrit-nov-tsentar-za-krizisno-nastanyavane-na-semeystva.html", "text": "С един месец предсрочно беше открит новоизграден Център за временно настаняване на лица и семейства в Пловдив, предаде репортер на  Радио „Фокус“- Пловдив . Центърът се изгражда по проект „Подобряване на социалната инфраструктура в община Пловдив“ по договор за БФП №BG16RFOP001-1.003-0003-C01 по Процедура „BG16RFOP001-1.003 – Изпълнение на интегрирани планове за градско възстановяване и развитие 2014-2020-Пловдив“ на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие. Лентата прерязаха заместник-кметът Георги Титюков, ръководителят на проекта арх. Амада Колчева и директор дирекция „Социално подпомагане“ Веселина Ботева. Основната цел на този проект е да допринесе за осигуряването на по-качествена социална инфраструктура в община Пловдив. С това ще се създадат предпоставки за предоставяне на ефективни социални услуги в общността и последващо намаляване на съществуващите форми на социално изключване. „С изградения център добавяме още една социална услуга на община Пловдив. До момента можехме да настаняваме в центровете или деца, или възрастни, но виждахме затруднения, когато трябваше да настаняваме цели семейства. Днес вече е възможно“, каза заместник-кметът Георги Титюков. „По този начин те няма да бъдат разделяни“, допълни той. \r\nКапацитетът на центъра е 26 души, сградата е 5-етажна, по 3 стаи на етаж. От 1 септември в него ще работят 4 души персонал, а от 1 октомври ще може да бъдат приемани и самите потребители. Според критериите кандидатстващите не трябва да имат собственост никъде в страната и да се намират в положение на крайна нужда. „Вече сме разговаряли с колеги от Кризисния център за жени, жертви на домашно насилие и Звено „Майка и бебе“, където престоят е кратък. След това родителите могат да намерят подслон в новия център до 6 месеца, за да се разреши техният проблем“, конкретизира Веселина Ботева. Става въпрос за кризисни настанявания, като кандидатстването става в община Пловдив, уточни тя. \r\nВече е ремонтирана и сградата и дворът на Кризисния център за жени, жертви на домашно насилие. Обновеният и изграденият кризисни центрове дават повече и подобрени възможности за защита, социална сигурност, задоволяване на ежедневните потребности, консултиране и информиране на различни целеви групи, сред които жени, жертви на домашно насилие и техните деца, бездомни, деца на улицата, социално слаби лица и безработни, деца от социално слаби семейства, лица с физически увреждания и лица от ромски произход, попадащи в обхвата на предходните категории целеви групи. Общата стойност на проекта е 2 120 718.42 лева, като от тази сума 2 017 900.32 лева представлява безвъзмездна финансова помощ, а 102 818.10 лева представлява собствен принос.", "date": "2019.08.27", "title": "Пловдив: В града беше открит нов център за кризисно настаняване на семейства"}
{"url": "http://www.focus-news.net/news/2019/08/27/2692971/kyustendil-kmetat-na-selo-bistritsa-e-signaliziral-institutsiite-za-otkriti-trupove-na-kravi-v-rila.html", "text": "Кметът на село Бистрица е сигнализирал институциите за открити трупове на крави в Рила планина. Пред  Радио „Фокус” – Кюстендил  кметът Кирил Огненски съобщи, че сигналът за откритите умрели животни е подаден от туристи. Той е отишъл на място – в местността Пазар дере, където е открил седем трупа на крави. Своевременно е сигнализирал отговорните институции, сред които Община Дупница, ветеринарната служба в града, Вик – Дупница и Национален парк „Рила”. „Имам уверението от институциите, че животните вече са загробени, че е извършена дезинфекция на мястото. В момента на място има екипи”, отбеляза Кирил Огненски. Той посочи, че няма информация чия собственост са животните. \r\nВенцеслав ИЛЧЕВ", "date": "2019.08.27", "title": "Кюстендил: Кметът на село Бистрица е сигнализирал институциите за открити трупове на крави в Рила"}
{"url": "http://www.focus-news.net/news/2019/08/27/2692976/kyustendil-malniya-e-prichina-za-smartta-na-sedem-kravi-v-rila.html", "text": "Паднала мълния е причина за смъртта на седем крави в Рила планина. Това каза пред  Радио „Фокус” – Кюстендил  д-р Емил Гъгнев, началник на отдел „Здравеопазване на животните” към Областна дирекция по безопасност на храните – Кюстендил. По думите му сигналът е подаден от кмета на село Бистрица Кирил Огненски към официалния ветеринарен лекар. Става въпрос за открити трупове на животни в района на местността Пазар дере, която е и водосборна зона на река Бистрица. Своевременно е докладвано на Областна дирекция по безопасност на храните, а институцията е сезирала Национален парк „Рила”, както и собствениците на животните.  \r\n„Сигналът беше за намерени трупове на животни, открити на едно и също място по едно и също време. Това ни говореше, че става дума за смърт в резултат на мълния. Това са и твърденията на собствениците”, заяви д-р Емил Гъгнев. По думите му поради тази причина е разпоредено наемодателите на пасищата и собствениците на животните да определят място за загробване, да извършват загробване на труповете и да извършат дезинфекция на мястото. Тези действия вече са приключили. Изготвени са съответните протоколи. Има информация, че едно животно е останало незагробено. Поради тази причина утре на място ще бъде екип на Областната дирекция по безопасност на храните, както и представител на националния парк. Ще бъде извършена проверка на място. По думите на д-р Гъгнев става въпрос за седем мъртви животни. \r\nВенцеслав ИЛЧЕВ", "date": "2019.08.27", "title": "Кюстендил: Мълния е причина за смъртта на седем крави в Рила"}
{"url": "http://www.focus-news.net/news/2019/08/27/2692965/pazardzhik-izgotveni-sa-spisatsite-za-podpomagane-na-stopanite-izvarshili-dobrovolno-klane-na-prasetata-v-stopanstvata-tip-zaden-dvor-v-oblastta.html", "text": "Изготвени са списъците за подпомагане на стопаните, извършили доброволно клане на прасетата в стопанствата тип „заден двор“ в област Пазарджик, съобщи за  Радио „Фокус“ – Пазарджик  Мария Ловчинова от Областната администрация. Тя уточни, че няма регистрирани нови случаи на заболяването африканска чума по свинете (АСЧ) в област Пазарджик, което е станало ясно по време на днешното заседание на Областната епизоотична комисия.  \r\n„След регистрираните две положителни проби за АЧС при диви прасета в землището на община Велинград, в Областна дирекция по безопасност на храните – Пазарджик няма новопостъпили сигнали. За периода от 19 до 25 август, служителите на Регионална дирекция по горите – Пазарджик са извършили около 450 проверки в горските територии, при които не са  не са констатирали нови огнища на АЧС. Областният управител Стефан Мирев съобщи, че са изготвени списъците за подпомагане на стопаните, извършили доброволно клане на прасетата в стопанствата тип „заден двор“ в област Пазарджик. Закланите прасета са над 3 700 в 75 населени места в 2 242 лични стопанства тип „заден двор“ на територията на област Пазарджик. Списъците са заверени от кметовете на населените места, официалните ветеринарни лекари, областния управител и са изпратени в Министерството на земеделието, храните и горите. В област Пазарджик извън 20 км санитарни зони, са постъпили списъци от Панагюрище, Поибрене, Оборище и Стрелча. Не са постъпили списъци от Велинград, Белово и село Славовица, въпреки решението на Областната епизоотична комисия за подпомагане на стопаните и в тези населени места“, обясни Ловчинова.  \r\nТя каза също, че след 1 септември 2019 година ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Право на обезщетение имат стопанствата в 20 км санитарни зони около индустриалните ферми и тези, определени с висок епизоотичен риск от Областните епизоотични комисии. За по-голямо улеснение на собствениците на прасета, представители на областните дирекции по безопасност на храните (ОДБХ) ще посетят населените места за изплащане на подпомагането, за което кметът предварително ще обяви деня и часа. Средства ще се превеждат и по банков път. \r\nВаня НИКОЛОВА", "date": "2019.08.27", "title": "Пазарджик: Изготвени са списъците за подпомагане на стопаните, извършили доброволно клане на прасетата в стопанствата тип „заден двор“ в областта"}
{"url": "http://www.focus-news.net/news/2019/08/27/2692955/tass-prezidentat-na-turtsiya-postavi-zadacha-za-dovezhdane-na-stokooborota-s-rusiya-do-100-miliarda-dolara.html", "text": "Президентът на Турция Реджеп Таийп Ердоган постави задача да се увеличи в пъти стокооборота с Русия и да бъде доведен до 100 милиарда долара. „Стокооборота между нашите страни вече превишава 25 милиарда долара, но задачата е да се достигнат 100 милиарда долара“, заяви държавният глава на церемонията по откриването Международното авиокосмическо изложение МАКС-2019, предава  ТАСС . \r\nТурският лидер подчерта, че Турция с всяка година увеличава авиационно-космическата си продукция. „За 2018 година обемът на износа в авиационно-космическия отрасъл е 0,5 милиарда долара“, уточни той. \r\nГоворейки за икономическото сътрудничество с Русия, Ердоган отбеляза дълбоките му корени. Освен това турският лидер придава особено значение на туристическия поток от Русия. \"Рекордите за посещаемост от руски туристи у нас продължават да се надминава. Тази година очакваме посещения на около 6 милиона руски туристи у нас.\" \r\nВ заключение Ердоган заяви, че според него сътрудничеството с Русия ще даде нов тласък в развитието на сътрудничеството както в авиационния сектор, така и в областта на космическите технологии. \r\n \r\nПревод и редакция:", "date": "2019.08.27", "title": "ТАСС: Президентът на Турция постави задача за довеждане на стокооборота с Русия до 100 милиарда долара"}
{"url": "http://www.focus-news.net/news/2019/08/27/2692979/shumen-parvi-mezhdunaroden-folkloren-festival-shumla-shte-se-provede-na-6-i-7-septemvri.html", "text": "Първи Международен фолклорен фестивал „Шумла“ ще се проведе на 6 и 7 септември в Шумен. Организацията за събитието, което ще се състои на поляната до Стария град, беше представена на брифинг с участието на Красимир Савов, експерт в отдел „Култура, младежки дейности и спорт“ на община Шумен и Албена Стоянова, председател на Занаятчийската камара в Шумен. предаде репортер на  Радио „Фокус“ - Шумен . „Идеята е фестивалът „Шумла“ да стане традиционен, като се провежда на всяка нечетна година, а всяка четна да се организира  Карнавалът на плодородието“, каза Красимир Савов.  Наред с народните песни и танците, фестивалните дни ще бъдат съпътствани с изложение на занаяти, дефиле с традиционни фолклорни костюми, спортни игри и забавления. 13 майстори от шуменската занаятчийска камара ще представят художествено плетиво, дърворезба, изработка на накити, художествена обработка на кожа, шекерджийство. Демонстрации на занаята тъкачество ще предложи майстор от Враца, майстор от Сирия ще покаже художествена обработка на кожа, ще участва и скулптор иконописец от Русе. Предвидено е и ревю с част от личната колекция от народни носии на Албена Стоянова. Облеклата са автентични, на по 50-100 години, от почти всички фолклорни области на страната. Сред и смядовска носия, спечелила първо място в Жеравна. Възстановяването и е дело на Албена Стоянова и съпругът и.  \r\nМеждународният фолклорен фестивал „Шумла“ ще започне от 10.00 часа на 6 септември с преглед на пенсионерските клубове, в който ще се включат 35 състава. В 16.30 ще започне концертът на гостите от Румъния, Гърция и Северна Македония, а от 20.00 часа Жулиета и Румен Иванови от Разград ще представят обичая „Нестинарство“.  \r\nНа 7 септември, от 10.00 до 16.00 часа, фестивалът ще продължи с изпълнения на фолклорни  състави от България. В 16.00 часа започват концерти на танцовите състави от Румъния, Гърция и Северна Македония. От 17.00 часа е предвиден концерт на Ансамбъл за народни песни и танци „Пирин“ – Благоевград. В двата дни е осигурен безплатен транспорт.  \r\nНа 6 септември автобусите ще тръгват от паркинга пред Общината в 08.30 ч., 09.15 ч., 10.00 ч. и 15.00 ч. На връщане ще тръгват от комплекс „Стъклото“ в 17.00 ч., 17.45ч., 18.30 ч., 20.30 ч., 21.00 ч. и 21.30 ч. На 7 септември - тръгване от Общината в 08.30 ч., 09.15 ч., 10.00 ч., и 15.00 ч. Връщането е от к-с „Стъклото“ в часовете 18.45, 19.15 и 19.45 ч.", "date": "2019.08.27", "title": "Шумен: Първи Международен фолклорен фестивал „Шумла“ ще се проведе на 6 и 7 септември"}
{"url": "http://www.focus-news.net/news/2019/08/27/2692978/emanyuel-makron-vizhdame-kraya-na-zapadnata-hegemoniya-po-sveta.html", "text": "Епохата на западната доминация по света завършва заради геополитическите промени. Това заяви във вторник президентът на Франция Еманюел Макрон на съвещание с посланиците на републиката, предава  ТАСС . \r\n„Виждаме края на западната хегемония по света“, отбеляза той. „Обстоятелствата се променят“. По неговите думи, това се случва заради „укрепването на нови държави“. „Китай се издигна сред лидерите, а Русия постига големи успехи със своята стратегия“. \r\n \r\nПревод и редакция:", "date": "2019.08.27", "title": "Еманюел Макрон: Виждаме края на западната хегемония по света"}
{"url": "http://www.focus-news.net/news/2019/08/27/2692981/burgas-rayonnata-prokuratura-v-grada-protestira-pred-sada-myarkata-parichnata-garantsiya-na-grazhdanin-na-kuveyt-prichinil-katastrofa.html", "text": "Районна прокуратура в града протестира определение на съда, с което е наложена мярка за неотклонение „парична гаранция“ спрямо Мустафа А. от Емирство Кувейт, обвинен в причиняване по непредпазливост на телесна поведа на мъж, настъпила след допуснато от обвиняемия пътнотранспортно произшествие, съобщиха от  Районна прокуратура – Бургас . \r\nРайонна прокуратура – Бургас протестира определение на Районния съд в града, с което е наложена мярка за неотклонение „парична гаранция“ в размер на 6000 лева спрямо Мустафа А. от Емирство Кувейт. Той е обвинен за това, че на 20.08.2019 г. в гр. Бургас, на кръстовището на бул. „Янко Комитов“, ул. „Даме Груев“ и ул. „Лазар Маджаров“, при управление на лек автомобил, нарушил правилата за движение по пътищата, като при преминаване през кръстовище предприел маневра – завой наляво, без да пропусне движещия се с предимство мотоциклет, управляван от пострадалия, на който пасажер е била и жена, при което допуснал пътнотранспортно произшествие и по непредпазливост причинил средна телесна повреда на водача на мотоциклета – престъпление по чл.343, ал.1, б.„б“, вр. чл.342, ал.1 от НК. \r\nЗаседанието по внесения протест е насрочено за 28.08.2019 г. пред Окръжен съд – Бургас.", "date": "2019.08.27", "title": "Бургас: Районната прокуратура в града протестира пред съда мярката  „паричната гаранция“ на гражданин на Кувейт, причинил катастрофа"}
{"url": "http://www.focus-news.net/news/2019/08/27/2692972/korneliya-ninova-bsp-dali-bsp-shte-podkrepi-kandidat-za-kmet-na-sofiya-ili-shte-izdigne-svoy-ne-izklyuchvayte-ednoto-i-drugoto.html", "text": "Дали БСП ще подкрепи кандидат за кмет на София или ще издигне свой -  не изключвайте едното и другото. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . На въпрос дали за местните избори в София БСП ще издигне свой кандидат, както е предложил премиера, Нинова коментира: „Това не е предизвикателство. Това е абсолютно неуместна намеса в работите на БСП. Нямаме навика да слушаме препоръки, нареждания или каквото и да е от премиера Борисов. Тези неща си ги решаваме ние вътре в партията. Целта е ясна най-широк фронт и обединение на всеки, който иска да промени модела на управление на общините и на държавата, при това вече изпитан модел. Както вече казах – тези думи едно към едно са дежавю от предишна кампания. Резултатът – катастрофална загуба за ГЕРБ“, заяви още Нинова. Тя посочи, че БСП ще търси подкрепа от хора, на които им е омръзнало да се правят ремонти на ремонтите и да газят в кал. „Тези, които искат това да се промени към по-добро, са добре дошли да се обединяваме“, допълни още Нинова.  На въпрос дали да се разбира, че Мая Манолова е кандидат на БСП, лидерът на партията коментира: „Не разбирайте нищо до градската организация софийската, когато е в началото на септември“.  \r\nДеница КИТАНОВА", "date": "2019.08.27", "title": "Корнелия Нинова, БСП: Дали БСП ще подкрепи кандидат за кмет на София или ще издигне свой -  не изключвайте едното и другото"}
{"url": "http://www.focus-news.net/news/2019/08/27/2692982/gerb-i-bsp-na-praga-na-kampaniyata-za-mestnite-izbori-v-sofiya-obzor.html", "text": "Във вторник двете големи партии ГЕРБ и БСП обърнаха внимание върху подготовката за предстоящите местни избори. Отделно лидерите на партиите влязоха в задочен спор през медиите. Тази сутрин председателят на управляващата партия ГЕРБ Бойко Борисов и председателят на СДС Румен Христов подписаха рамково политическо споразумение. В споразумението се казва, че в общините, районите и населените места, където двете партии имат отделни кандидатури за кмет – взаимната подкрепа на втори тур е задължителна. ГЕРБ и СДС изразиха своята взаимна увереност в победата на десницата на местните избори и заявиха намеренията си за продължаване на партньорството за пълен цикъл от избори, започнал с европейските през месец май тази година. „Със СДС имаме обща ценност и това е ЕНП. Специално за София очаквам местните избори да са много подли. Колегите отляво нека да излъчат свой кандидат, щом имат претенции, че са алтернатива. Техният подход досега е ясен – подкрепят някого и ако той успее да спечели, си приписват победата, а ако загуби – бягат от него. Има опасност избирателите да бъдат подведени от нашите партньори, които се имат за част от ЕНП, но не подкрепиха председателя на Европейската комисия“, посочи  председателят на ГЕРБ и министър-председател на България Бойко Борисов . По думите му ГЕРБ и СДС са длъжни в големите градове да издигнат общи кандидати, за да може коалицията от европейския вот да продължи да работи. „София се преобрази. Метро, пътища, детски градини, градски транспорт, много работни места. Строим непрекъснато, като в същото време се съобразяваме с екологичните норми. Хората обаче искат още и държат на качеството. Затова контролът трябва да бъде завишен“, отбеляза Борисов и напомни, че докато опонентите на ГЕРБ са управлявали София е била задръстена и мръсна. „Промяната няма да дойде с тях. Ще противопоставим направеното от нас срещу техния популизъм“, категоричен бе председателят на ГЕРБ.  \r\nОт най-голямата опозиционна партия отговориха на изявленията на ГЕРБ на своя пресконференция.  Лидерът на БСП Корнелия Нинова  заяви, че не трябва да се изключва възможността БСП да подкрепи кандидат за кмет на София или да издигне свой. Нинова коментира, че премиерът изглежда много нервен и обречен за София. „По-спокойно, пилците се броят на есен“, объран се Корнелия Нинова към Бойко Борисов.  По думите й премиерът тича доста пред вятъра. „Ние още не сме обявили кандидат за София, още не сме приели платформата си за София, а той вече ни определи като популисти, без да знае какво предлагаме и като едни хора, които ще правят подла кампания в София. Защо всичко това, защото БСП не издига свой кандидат. Искам да припомня на Борисов, че тези думи сме ги чували, че не му се свършиха добра работа в едни други избори, които загуби катастрофално, със същите упреци към БСП“, подчерта Нинова. Тя призова премиерът да си гледа своите дела. \"Много отговори ще се дават за досегашното управление. Да запазим спокойствие и самообладание и да проведем една хубава, позитивна и аргументирана кампания, която ще имате\", подчерта лидерът на БСП. \r\nДеница КИТАНОВА", "date": "2019.08.27", "title": "ГЕРБ и БСП на прага на кампанията за местните избори в София (ОБЗОР)"}
{"url": "http://www.focus-news.net/news/2019/08/27/2692980/do-sredata-na-2020-godina-tryabva-da-priklyuchi-stroitelstvoto-na-noviya-dneven-tsentar-v-kazanlak-za-podkrepa-na-litsa-s-razlichni-formi-na-dementsiya-i-tehnite-semeystva.html", "text": "До средата на 2020 година трябва да приключи строителството на новия Дневен център за подкрепа на лица с различни форми на деменция и техните семейства, каза за  Радио „Фокус”  заместник-кметът Лилия Цонкова. Тя поясни, че проектът, който се изпълнява в момента третира само първия етаж, цялостно преустройство, реконструкция и съхраняване на първия етаж, като се включват стени, дограма и изграждане на покрив. Вече е възложено и проектиране за цялостна реконструкция на втория етаж, благодарение на който през 2020 година Общината ще може да финансира и преустройството на втория етаж, където ще бъдат преместени и мъжете от сега съществуващия дом в новата сграда. \r\nПроектът включва изграждането на дневен център за лица с различна форма на деменция, като ще бъдат изградени различни кабинети, спални помещения, трапезария, кухня, кабинети за консултация и рехабилитация. Ще бъде преустроено и дворното пространство, за да може и то да бъде използвано от посещаващите Дневния център и извършване на различни терапии извън сградата. \r\nКапацитетът на новата сграда е 40 лица, като е включена и почасова дневна грижа. „Но дейностите, които касаят този проект, са само изграждане на самата сграда, а след приключването му ще трябва да бъде разработен друг, по Оперативна програма „Човешки ресурси”, чрез който ще се финансира реално предоставянето но услугата”, подчерта Цонкова и поясни, че изграждането и разкриването на такъв дневен център ще бъде нова социална услуга, която ще се предоставя на територията на община Казанлък и на този етап единствената за Югоизточния регион. \r\nОбщата стойност на проекта е 586 000 лв., като 33 хил. лв. е собственият принос на Община Казанлък.  \r\n„В продължение на 8 години Община Казанлък много усилено търсеше финансиране, за да можем да я съхраним и да пребазираме домуващите от сега съществуващия дом”, каза заместник-кметът. \r\nЦонкова бе категорична, че всяка година Община Казанлък успява да реализира изключително много инициативи в социалната сфера и според нея може да се каже, че тя е една от приоритетните сфери, с много големи постижения. Като пример Цонкова посочи разширяването на капацитета на Центъра за обществена подкрепа през 2019 година от 60 на 80 лица и разкриването на Дневен център за деца с множествени увреждания. „Сега много усилено работим по подготовка на проектното предложение за реалното предоставяне на услугата. Изготвена е писмена мотивация тази услуга да не бъде само за деца с увреждания, а целевата група да бъде разширена и за младежи с увреждания.”, заяви тя. \r\nКато важен Лилия Цонкова определи и проекта за патронажна грижа, който ще стартира от месец септември - една изцяло нова услуга не само за община Казанлък, но и за цялата страна, която съчетава в себе си здравни и социални грижи в семейна среда. \r\nСлавяна ГАЙДАРОВА", "date": "2019.08.27", "title": "До средата на 2020 година трябва да приключи строителството на новия Дневен център в Казанлък за подкрепа на лица с различни форми на деменция и техните семейства"}
{"url": "http://www.focus-news.net/news/2019/08/27/2692977/reuters-pregovorite-za-formirane-na-koalitsiya-v-italiya-sa-na-raba-da-se-provalyat.html", "text": "Преговорите за формиране на правителство в Италия са на път да се провалят във вторник, след като ляво-популисткото „Движение 5 Звезди“ (Д5З) и опозиционната Демократическа партия (ДП) си размениха обвинения относно ключовите постове в евентуална коалиция, включително този на вътрешния министър, предава  Reuters . \r\nД5З спря преговорите с лявоцентристите, докато те не се съгласят окончателно на завръщането на подалия оставка прем иер Джузепе Конте. Междувременно, ДП обвини Д5З, че подкопават формирането на новия кабинет, като искат поста вътрешен министър за своя лидер – Луиджи ди Майо. \r\n„За това Луиджи ди Майо не обръща внимание на никого и отправя ултиматуми“, заяви говорител на ДП. \r\nИзточници от Д5З по-късно съобщиха, че Ди Майо, заместник-премиер и министър на икономиката в предишната коалиция с „Лигата“ на Матео Салвини, никога не е искал МВР. \r\n \r\nПревод и редакция:", "date": "2019.08.27", "title": "Reuters: Преговорите за формиране на коалиция в Италия са на ръба да се провалят"}
{"url": "http://www.focus-news.net/news/2019/08/27/2692983/burgas-valya-balkanska-i-gaydarskite-sastavi-100-kaba-gaydi-i-delyo-haydutin-otkriha-47-to-izdanie-na-mezhdunarodniya-folkloren-festival.html", "text": "Феноменалната Валя Балканска и невероятните Янка Рупкина, Калинка Згурова, гайдарските състави „100 каба гайди“ и „Дельо Хайдутин“ откриха 47-то издание на Международния фолклорен фестивал в Летния театър в града. Това съобщиха от пресцентъра на  Община Бургас . В грандиозната церемония специално участие взе гайдаря на Родопа планина Петър Янев. Преди официалното откриване на най-пъстрия и шарен фестивал в морския град, жителите и гостите на града се насладиха на цветното и атрактивно шествие с участието на състави Русия, Кипър, Словакия,Р Румъния,Полша, Сърбия, Грузия и България. Дефилето стартира  от площад „Тройката“ и премина през площад „Атанас Сиреков“ (пред сградата на Община Бургас), през“ Богориди до Летния театър. Освен в Летния театър, фолклорните групи ще зарадват бургазлии с изпълнения на открити сцени, като за първа година те ще бъдат разположени изцяло в центъра на града – Археологическия музей, Компаса, сцена „Охлюва“ и пред Община Бургас.", "date": "2019.08.27", "title": "Бургас: Валя Балканска и гайдарските състави „100 каба гайди“ и „Дельо Хайдутин“ откриха 47-то издание на Международния фолклорен фестивал"}
{"url": "http://www.focus-news.net/news/2019/08/27/2692985/shumen-blizo-300-uchastnitsi-shte-se-vklyuchat-v-sastezanieto-po-sportno-orientirane-za-kupa-shumenska-krepost-siven-2019.html", "text": "Близо 300 участници ще се включат в състезанието по спортно ориентиране за Купа „Шуменска крепост-Сивен-2019”. Подробности за събитието представиха на брифинг Георги Колев, председател на Спортен клуб по ориентиране „Мадарски конник“ - Шумен и Петър Доганов от Спортен клуб „Национална спортна академия - Сивен“, предаде репортер на  Радио „Фокус“ - Шумен . Състезанието ще се проведе от 30 август до 1 септември. Ще се включат участници от 25 клуба от страната на възраст от 5 години до 70 и повече години. През първия ден ще се състои надпреварата на средна дистанция за Купа „Шуменска крепост“ - село Новосел, като стартът ще бъде даден от 16.00 часа.  \r\nВъв втория ден от 11.00 часа започва удължената спринтова дистанция за Купа „Сивен“ – Велики Преслав. От 19.00 часа ще бъде организирана традиционната „Вечер на ориентировъча“, на която ще бъдат връчени наградите на победителите, както и отличие „Змей Горянин“ за най-дълъг престой в гората и за 8-мо място - отзад напред.  \r\nНа 1 септември, от 10.00 часа ще започне смесената щафета за Купа „Сивен“- Велики Преслав. Маршрутите са с дължина от 1000 до 5000 м. Най- голямата денивелация е 190 метра. Щафетното състезание се развива в 4 групи.", "date": "2019.08.27", "title": "Шумен: Близо 300 участници ще се включат в състезанието  по спортно ориентиране за Купа „Шуменска крепост-Сивен-2019”"}
{"url": "http://www.focus-news.net/news/2019/08/27/2692987/zamestnik-ministarat-na-regionalnoto-razvitie-i-blagoustroystvoto-nikolay-nankov-shte-dade-preskonferentsiya.html", "text": "Заместник-министърът на регионалното развитие и благоустройството Николай Нанков ще даде пресконференция. Това съобщиха от пресцентъра на  МРРБ . В нея ще участва и инж. Иван Досев – член на Управителния съвет на Агенция „Пътна инфраструктура“. \r\nСрещата с медиите ще започне от 16.30 часа, в зала „Пресцентър А“ на МРРБ.", "date": "2019.08.27", "title": "Заместник-министърът на регионалното развитие и благоустройството Николай Нанков ще даде пресконференция"}
{"url": "http://www.focus-news.net/news/2019/08/27/2692988/kmetat-na-sofiya-yordanka-fandakova-ne-se-pritesnyavam-ot-sotsiologicheski-prouchvaniya-kogato-vzema-reshenie-dali-da-uchastvam-v-izborite-shte-go-obyavya.html", "text": "Когато съм готова с решението, ще го направя максимално публично и ще поканя всички представители на медиите. Това каза кметът на София Йорданка Фандъкова в отговор на журналистически въпрос дали ще се кандидатира отново за кмет на София, предаде репортер на  Агенция \"Фокус\" . Фандъкова уточни, че е участвала в качеството си на заместник-председател на ГЕРБ в брифинга, на който по-рано през деня бе съобщено, че управляващата партия ще се яви на местния вот, заедно със СДС. Тя посочи, че не се притеснява от резултатите от социологическите проучвания, според които би загубила битката за София, ако се изправи срещу Мая Манолова. „Единственото нещо, което ме притеснява, е това, което правим, да се случи по най-добрия начин. Кампанията предстои, предстои да се обявяват кандидати, това е сериозна кампания, това е сериозно състезание. Винаги съм била мотивирана да участвам в състезания. Когато взема моето лично решение дали да участвам в това състезание, ще го обявя. Работим с колегите от ГЕРБ, колегите от СДС, да представим това, което сме направили, а то не е малко”, заяви тя. \r\nЗорница КОСТАДИНОВА", "date": "2019.08.27", "title": "Кметът на София Йорданка Фандъкова: Не се притеснявам от социологически проучвания, когато взема решение дали да участвам в изборите, ще го обявя"}
{"url": "http://www.focus-news.net/news/2019/08/27/2692990/tass-obuchenieto-na-turskite-voenni-za-rabota-s-zrk-s-400-shte-priklyuchi-do-2-yanuari-2020-godina.html", "text": "Обучението на турските военни за работа със зенитно-ракетните системи (ЗРК) С-400 ще се проведе от 1 септември 2019 г. до 2 януари 2020 г., заявиха във вторник президентите на Русия и Турция Владимир Путин и Реджеп Тайип Ердоган и генералният директор на концерна „Алмаз-Антей“ Ян Новиков, цитирани от  TACC . \r\n\"Обучението на турски военни служители започва на 1 септември и ще продължи до края на годината. 2 януари е планираната дата за приключване на обучението. След това Република Турция ще може да използва системата С-400 по предназначение\", заяви Новиков по време на посещението на изложението на концерна, представено като част от въздушно шоу МАКС-2019. \r\n\"Готови сме за по-нататъшни преговори и доставки\", добави той. \r\n \r\n  Юлиян Марков", "date": "2019.08.27", "title": "ТАСС: Обучението на турските военни за работа с ЗРК С-400 ще приключи до 2 януари 2020 година"}
{"url": "http://www.focus-news.net/news/2019/08/27/2692984/afp-rusiya-i-turtsiya-balansirat-interesite-si-v-siriya-na-fona-na-ofanzivata-v-idlib.html", "text": "Русия и Турция балансират интересите си в Сирия на фона на офанзивата в Идлиб, коментира  AFP .  \r\nОфанзивата на поддържаните от Москва правителствени сили в Северозападна Сирия подкопава споразумението между Русия и Турция за размирната сирийска провинция Идлиб, но техните собствени интереси трябва да предотвратят неговото пълно разпадане, смятат анализаторите. \r\nСирийските правителствени сили започнаха наземна офанзива срещу поддържаната от джихадистите крепост Идлиб в близост до турската граница на 8 август след месеци тежки бомбардировки. \r\nТе завзеха ключовия град Хан Шейхун и поеха контрола върху южната част на провинцията, обграждайки турски наблюдателен пункт там. \r\n\"Идлиб усложнява връзките между Москва и Анкара, тъй като техните интереси там се разминават\", заяви базираният в Русия анализатор Александър Чумилин. \r\n„Проблемът с тази провинция не е от сега, но те бяха успели да намерят компромис“, добави той. \"Днес има по-малко свобода на действие.\" \r\nДамаск и Москва се опитват да премахнат бившия филиал на „Ал Кайда“ в Сирия „Хаят Тахрир ал Шам“, който доминира в района на Идлиб. \r\nОт друга страна, поддържащата бунтовниците  Турция се стреми да избегне по-нататъшна ескалация, която би предизвикала масивна вълна от бежанци към южната й граница. \r\n\"Позицията на Турция в момента е много слаба\", заяви Нихат Али Озкан от базирания в Анкара мозъчен тръст „Тепав“. \r\nМиналата седмица правителствените сили обградиха турски наблюдателен пункт в Морек, след като превзеха града и околните райони. Дни по-рано въздушен удар на сирийската авиация удари турски военен конвой малко след навлизането му в Идлиб по пътя към Хан Шейхун. \r\nПоследните събития подкопаха постигнатото миналата година споразумение между Русия и Турция, която се стреми да създаде буферна зона около Идлиб, за да предотврати изцяло навлизане на силите на сирийския президент Башар Асад. \r\nТурският президент Реджеп Ердоган пристигна в Москва, за да се срещне с руския си колега Владимир Путин във вторник и да обсъдят ескалацията в Сирия. \r\nТой също така ще бъде домакин на Путин и иранския му колега Хасан Роухани на среща на върха в Анкара на 16 септември, за да обсъди последните развития.  \r\n \r\n  Юлиян Марков", "date": "2019.08.27", "title": "AFP: Русия и Турция балансират интересите си в Сирия на фона на офанзивата в Идлиб"}
{"url": "http://www.focus-news.net/news/2019/08/27/2692986/tass-erdogan-e-saglasen-turtsiya-da-izprati-astronavt-na-mks.html", "text": "Ръководителят на държавната корпорация \"Роскосмос\" Дмитрий Рогозин по време на посещение на въздушното шоу МАКС от президентите на Руската федерация и Турция Владимир Путин и Реджеп Тайип Ердоган предложи на турския лидер да организира изпращането на турски астронавт  на борда на международната космическа станция  (МКС), предава  TACC . \r\n\"Имаме съвместно предложение за Вас - да организираме изпращането в орбита на турски астронавт за годишнината от създаването на републиката. Центърът за обучение на космонавтите е готов за тази работа\", каза Рогозин. \r\nЕрдоган отговори на предложението със съгласие: \"Ще се присъединим към вашата свещена работа, както казваме ние. Още веднъж искам да изразя благодарност от името на цялата ни нация. Благодаря Ви много за свършената работа.\" \r\n \r\n  Юлиян Марков", "date": "2019.08.27", "title": "ТАСС: Ердоган е съгласен Турция да изпрати астронавт на МКС"}
{"url": "http://www.focus-news.net/news/2019/08/27/2692992/rumen-hristov-sds-nadyavam-se-s-gerb-da-postignem-dogovorenosti-za-mestnite-izbori-i-v-golemite-i-v-malkite-obshtini.html", "text": "Много се надявам да постигнем договореност в големите общини в България, които са знакови, десни общини – София, Пловдив, Бургас, Стара Загора. Нашите структури имат тази възможност и за всички други по-малки общини. Това каза лидерът на СДС Румен Христов след подписването на рамково политическо споразумение за местните избори с ГЕРБ, предаде репортер на  Агенция \"Фокус\" . „Това споразумение не е централно и национално, то дава възможност на двете структури да търсят съгласие и разбирателство за общо явяване“, допълни Христов.", "date": "2019.08.27", "title": "Румен Христов, СДС: Надявам се с ГЕРБ да постигнем договорености за местните избори и в големите, и в малките общини"}
{"url": "http://www.focus-news.net/news/2019/08/27/2692994/dobrich-zapochva-otsenyavaneto-na-proektite-za-nov-oblik-na-tsentralniya-pazar-na-grada.html", "text": "Общината в сътрудничество с Камара на архитектите в България (КАБ) – колегия Добрич организира открит архитектурен конкурс „Изработване на проект „Нов облик на Централен пазар град Добрич и прилежащата му територия”. За участие в конкурса до изтичането на крайния срок - 20 август са получени 13 конкурсни проекта. Проектантските екипи са само от България - от Добрич, Варна, Бургас, Стара Загора и София.Това съобщиха от пресцентъра на  Община Добрич . \r\nПроектите и съпътстващите ги документи са прегледани от техническа комисия от длъжностни лица на Общината, като бе осигурена анонимността на участниците и са отпечатани таблата, които ще бъдат предадени на професионално жури за оценка и класиране. \r\nЖурито, определено със заповед на кмета на гр. Добрич, се състои от архитекти и урбанисти от България, Унгария, Естония и Италия – 7 основни и двама резервни членове. На 28 август, сряда, в 11.00 ч. журито ще започне своята работа с обход на територията, която е обект на конкурса – централната градска част от бул. „Двайсет и пети септември“ до Автогара Добрич, а техническата комисия ще предаде проектните разработки на председателя на журито - арх. Иван Димчев. \r\nЗаключителното заседание на журито ще се проведе на 30 август. Информация за него ще бъде предварително изпратена до медиите. \r\nСъгласно конкурсните условия ще бъдат отличени три проекта с първа, втора и трета награда. На екипа, спечелил първа награда ще бъде предложен договор за изработка на работен проект въз основа на представената идея.", "date": "2019.08.27", "title": "Добрич: Започва оценяването на проектите за нов облик на Централния пазар на града"}
{"url": "http://www.focus-news.net/news/2019/08/27/2692999/sliven-kmetat-stefan-radev-nagradi-tina-mariya-burova-nositel-na-pochetnoto-otlichie-natsionalna-diploma.html", "text": "Кметът на Сливен Стефан Радев награди носителя на почетното отличие „Национална диплома“ – Тина-Мария Бурова, предаде репортер на  Радио „Фокус“ – Сливен . Преди дни сливенската ученичка Тина-Мария получи отличието образователния министър Красимир Вълчев за отличен успех по всички учебни предмети, вписани в дипломата за средно образование. „С основание можем да се гордеем от факта, че наша съгражданка е показала такива високи и забележителни резултати в обучението си. Пожелавам й да разширява все повече своя кръгозор и да получи най-доброто образование. Тина Мария е пример за млад човек, който благодарение на любовта си към знанието, може да постигне и най-високите цели, които си постави“, заяви Стефан Радев. Той подари на бъдещата студентка „Енциклопедия на България“ и й пожела да сбъдва мечтите си с лекота. Кметът изрази надежда, че един Тина-Мария ще се завърне в родния град, за бъде част от сливенската общност.Тя сподели, че е приета да учи в University College London и ще изучава медицинска химия. Има желание да се занимава с изследователска дейност за разработка на нови медикаменти или с медицина. Тина-Мария Димитрова Бурова е възпитаник на ППМГ „Добри Чинтулов“ и е постигнала пълен отличен успех през гимназиалния етап на обучение, оценки Отличен 6.00 на трите държавни зрелостни изпита, на които се е явила, лауреат е от националната олимпиада по английски език и е с високи резултати от националните олимпиади по биология и химия.", "date": "2019.08.27", "title": "Сливен: Кметът Стефан Радев награди Тина-Мария Бурова – носител на почетното отличие „Национална диплома“"}
{"url": "http://www.focus-news.net/news/2019/08/27/2692995/sport-valeri-bozhinov-shte-igrae-v-bursaspor.html", "text": "Футбол: Валери Божинов се готви да премине във втородивизионния турски отбор Бурсаспор, който чака премахването на забраната за трансфери. Отборът е постигнал споразумение с Божинов, който известно време игра за клубове като Ювентус и Спортинг Лисабон. Очаква се 33-годишният нападател да подпише официално договор с турския клуб. Той ще получава заплата от 300 хиляди евро годишно.", "date": "2019.08.27", "title": "Спорт: Валери Божинов ще играе в Бурсаспор"}
{"url": "http://www.focus-news.net/news/2019/08/27/2692991/d-r-ivan-yordanov-odbh-pleven-kam-dneshna-data-na-teritoriyata-na-oblastta-nyama-ognishta-na-afrikanska-chuma-po-svinete.html", "text": "Към днешната на територията на областта няма огнища на африканска чума по свинете. Това каза за  Радио „Фокус“   д-р Иван Йорданов, директор на Областна дирекция по безопасност на храните (ОДБХ) - Плевен, на заседание на Областната епизоотична комисия. „Анализът на данните показва устойчива тенденция за прекратяване на разпространението“, каза д-р Иван Йорданов. „Провеждаме проверки само на единични случаи  по подадени сигнали за отглеждане на прасета в рисковите зони, които на са доброволно изклани.“, добави д-р Иван Йорданов. Той допълни, че срокът за подаване на документите за финансова помощ за дезинфекция изтече вчера. „От 63 селища в областта, 10 не са спазили срока за подаване на документите и стопаните няма да могат да получат финансовата помощ.  От 1 септември започва изплащането й. Общо 1157 стопани ще получат средства в размер на 300 лв.“, допълни още  още д-р Иван Йорданов. \r\nВиолета КРЪСТЕВА", "date": "2019.08.27", "title": "Д-р Иван Йорданов, ОДБХ - Плевен:  Към днешна дата на територията на областта няма огнища на африканска чума по свинете"}
{"url": "http://www.focus-news.net/news/2019/08/27/2692997/shumen-naznachen-e-sastavat-na-obshtinska-izbiratelna-komisiya-varbitsa.html", "text": "Централна избирателна комисия (ЦИК) е назначила Общинската избирателна комисия (ОИК) във Върбица, в състав от 13 членове, за изборите за общински съветници и за кметове на 27 октомври 2019 г. Това сочи справка в сайта на  ЦИК . Председател на ОИК - Върбица е Борислав Стоянов Георгиев, а негови заместници са Родинка Славова Тодорова и Станислав Атанасов Костадинов. Ахмед Мустафов Капустрев заема секретарското място. Общинската избирателна комисия встъпва в правомощията си на 7 септември.", "date": "2019.08.27", "title": "Шумен: Назначен е съставът на Общинска избирателна комисия - Върбица"}
{"url": "http://www.focus-news.net/news/2019/08/27/2693002/vyara-tserovska-kmet-na-obshtina-pernik-zapochna-tsyalostno-preasfaltirane-na-ul-sofiysko-shose-koyato-e-osnovna-patna-vrazka.html", "text": "Започна цялостно преасфалтиране на ул. „Софийско шосе“, която е основна пътна връзка на южната, западната и централната част на Перник със София и квартал \"Изток\", но и една от най-натоварените в града. Това каза в интервю за предаването „Перничани – потомците на Кракра“ на  Радио „Фокус“  кметът на Община Перник Вяра Церовска. В рамките на реконструкцията ще бъде извършена и подмяна на водопровод. Средства ще бъдат вложени и в реконструкцията на още няколко улици в града, обясни кметът. Изгражда се част от ул. „Марина бара“ в кв. „Ралица“, работи се по преасфалтиране на улиците „Ставропол“, „Златоград“, „Ленински проспект“ и част от „Доспат“ в кв. „Изток“ в града. „В края на тази седмица се очаква да приключи първият етап от преасфалтирането и ще започне вторият етап от проекта в югозападната част на ул. „Юрий Гагарин“ и югоизточната част на ул. „Благой Гебрев“ на новото кръстовище отново в кв. „Изток“, каза още Вяра Церовска. Тя увери, че чрез новата организация на движение в един от най-нетоварните райони на града автомобилният поток ще бъде разтоварен, което ще подобри безопасността на движение както на моторните средства, така и на пешеходците. „В новото кръстовище ще бъде изграден и нов водопровод по ул. „Юрий Гагарин“ с дължина над 280 м. Предвидено е ново улично лед осветление с изграждане на нова тръбна мрежа, нови шахти, нов битов и дъждовен канал“, отбеляза кметът. Вяра Церовска коментира, че ремонтите дейности се движат по план и по отношение на канализацията в махала „Яшарска“ в град Батановци, където до момента не е имало централно водоснабдяване. „Приключи обществената поръчка за избор на изпълнител за изграждане на канализацията в най-голямото пернишко село - Драгичево. Реализацията на проекта, който е на стойност около 2 млн. лева, ще ни позволи на по-следващ етап да се направи канализация в едни от най-красивите села в южната част на Витоша - Рударци и Кладница. С решаване на въпроса с канализацията в Драгичево ще решим въпроса и за възможността за заустване на отпадъчните води в тези две села. Надявам се всичко, което сме планирали, да бъде изпълнено добре и в срок“, подчерта Вяра Церовска. \r\nРосица АНГЕЛОВА", "date": "2019.08.27", "title": "Вяра Церовска, кмет на Община Перник: Започна цялостно преасфалтиране на ул. „Софийско шосе“, която е основна пътна връзка"}
{"url": "http://www.focus-news.net/news/2019/08/27/2692989/d-r-sava-bozukov-odbh-smolyan-nyama-novi-ognishta-na-afrikanska-chuma-v-oblastta-probite-na-otstrelyanite-divi-svine-prez-poslednata-sedmitsa-sa-otritsatelni.html", "text": "Няма нови огнища на африканска чума по свинете (АЧС) в област Смолян. Това заяви на ежеседмичното заседание на Постоянната областна епизодична комисия д-р Сава Бозуков – директор на Областната дирекция по безопасност на храните (ОДБХ) – Смолян, предаде репортер на  Радио „Фокус“ – Смолян . На срещата присъстваха областният управител Недялко Славов, представители на институциите и десетте общини в областта. Над 60 са отстреляните диви прасета през последната седмица, като пробите са отрицателни, но това не означава, че трябва да принизим бдителността и отговорността на хората към заразата, подчерта д-р Бозуков. Той поясни, че въведените ограничения важат и за гъбари, хора, берящи билки, и туристи. Горските стопанства в инфектираните райони на областта са сложили обозначителни табели в терените, в които не бива да се влиза и затова трябва да се проявява гражданска толерантност и ограниченията да се спазват. Основният фактор за разпространение на АЧС е човешкият фактор, подчерта д-р Бозуков. \r\nДиректорът на Регионална дирекция по горите – Смолян, инж. Венцислав Фурлански заяви, че вече са отстреляни 215 диви свине в областта и седмично те са около 50. „Последната седмица броят намаля очаквано, тъй като няма нови инфектирани зони и това занижи изпълнението на отстрела. Призовавам ловните сдружения да продължат да отстрелват по 50-60 животни, за да има актуална информация за състоянието на популацията. Необходимо е спазване на ограничителния режим. Сложени са информационни табели от страна на собствениците на недържавни гори и ограниченията се спазват стриктно. Хората са дисциплинирани и спазват мерките за биосигурност“, посочи инж. Фурлански. Той подчерта, че има проблем с туристите, които не се подчиняват на ограниченията и влизат от различни места в инфектираните зони. Директорът на Регионална дирекция по горите – Смолян допълни, че засега горските служители успяват да ги спират, но те заобикалят. „Всички трябва да появят разбиране и да си пренасочват маршрутите, където няма инфектирани зони. Местното населените и фирмите се съобразяват с ограниченията, но туристие създават неприятности“, каза още инж. Фурлански. \r\nНели ГЕРГЬОВСКА", "date": "2019.08.27", "title": "Д-р Сава Бозуков, ОДБХ – Смолян: Няма нови огнища на Африканска чума в областта, пробите на отстреляните диви свине през последната седмица са отрицателни"}
{"url": "http://www.focus-news.net/news/2019/08/27/2692996/stara-zagora-traditsionniyat-esenen-panair-v-grada-zapochva-na-27-septemvri.html", "text": "Традиционният за града есенен панаир ще започне на 27 септември и ще продължи до 6 октомври. Той ще е разположен на ул. „Иван Вазов“ северно от ул. „Радецки“ до ул. „Хан Аспарух“, както и в югозападната част на парк „Загорка“.  \r\nЗаявления за участие в него ще се приемат от 8.30 часа на 2 септември до 16.30 часа на 13 септември, в сградата на Административно бюро „Изток“, ул. “Ангел Кънчев“ № 70. Това съобщиха от пресцентъра на  Община Стара Загора . \r\nКметът на Община Стра Загора Живко Тодоров издаде заповед, която урежда условията за разрешенията за временно поставяне на преместваеми съоръжения и елементи на градското обзавеждане по време на мероприятието. Те ще се издават от Директор на Дирекция „Административно - правно обслужване“ в Община Стара Загора, по реда на постъпването на заявленията, до запълване на местата по схемата, утвърдена от главния архитект на Общината и след представяне на следните документи: \r\n- заявление за участие по образец;  \r\n- удостоверение за липса на данъчни задължения по чл.87, ал.6, издадено от НАП не по-рано от 30 дни от датата на подаване на документите;  \r\n- декларация за липса на задължения към Община Стара Загора към датата на подаване на заявление за участие;  \r\n- за производители – удостоверение от Камарата на занаятчиите;  \r\n- за атракционни съоръжения - сертификат за произход на съоръженията, технически паспорти за съоръженията, ежегоден технически преглед, сключен договор с лицензирана фирма, която извършва контрол при всяко построяване на съоръженията;  \r\n- квитанция за платена пълна такса за 10 дни за участие в панаира за заявената квадратура по подаденото заявление. За търговците с обекти скара–бира – се прилага квитанция за платена пълна такса за 9 дни за участие в панаира. \r\nОпазването на обществения ред на територията на събитието се възлага на полицейските служители към звено „Общинска полиция“ и служители на звено „Общинска охрана“ при Община Стара Загора. \r\nНа територията на панаира е разрешено разполагането на атракционни съоръжения, произведения на художествените занаяти, обекти за продажба на захарни изделия, детски играчки и скара-бира. \r\nУчастниците заплащат пълната такса за 10 дни за участие в него, съгласно Наредбата за определянето и администрирането на местните такси и цени на услуги на територията на Община Стара Загора, както следва: \r\n- За продажба на детски играчки – 4,00 лв./кв.м. на ден; \r\n- За продажба на захарни изделия – 4,00 лв./кв.м. на ден; \r\n- За скара-бира – 4,00 лв./кв.м. на ден. Участниците, разполагащи обекти за продажба на скара – бира заплащат пълната такса за 9 дни; \r\n- За атракционни съоръжения – стрелбища, панорами, моторни люлки и др. – 1,50 лв./кв.м. на ден; \r\n- За изграждане на циркове – 2,50 лв./кв.м. на ден; \r\n- За художествени занаяти – 4,00 лв./кв.м. на ден. \r\nНа територията на панаира е забранена продажбата на алкохол, с действително алкохолно съдържание по обем, превишаващо 6% vol., тютюн и тютюневи изделия, промишлени стоки /дрехи, обувки, одеяла, килими, текстилни изделия, продукти на химическата промишленост и др./, птици и животни. Обектите за продажба на скара–бира ще работят от 28 септември до 6 октомври включително. \r\nИнкасирането ще се извърши от служители на административните бюра към Община Стара Загора. Настаняването на участниците ще се извърши от служители на Звено „Инспекторат“  и  служители на административните бюра към Община Стара Загора по реда на подадените заявления по определен график.  \r\nПоддържането чистотата на територията на панаира е възложено на Звено „Чистота“ и ДЗЗД \"Грийн Партнърс – БКС“.", "date": "2019.08.27", "title": "Стара Загора: Традиционният есенен панаир в града започва на 27 септември"}
{"url": "http://www.focus-news.net/news/2019/08/27/2692993/zam-oblastniyat-upravitel-na-kyustendil-raycho-tsvetin-kmetovete-na-naseleni-mesta-shte-obyavyat-spisatsite-sas-stopanite-na-svine-podlezhashti-na-obezshtetenie.html", "text": "Кметовете на населени места ще обявят списъците със стопаните на свине, подлежащи на обезщетение. Това каза пред  Радио „Фокус” – Кюстендил  зам. областният управител на Кюстендил Райчо Цветин, който е и председател на Областната епизоотична комисия. Членовете на комисията вече са утвърдили списъците на стопаните на домашни свине, които са приложили мерките за доброволно клане на животните. Те ще получат еднократна помощ от 300 лева за дезинфекция на животновъдните си обекти. Областната епизоотична комисия е задължила кметовете на населените места да обявят утвърдените списъци на стопаните, отглеждащи свине и приложили съответната мярка. Към момента не може да се посочи точен брой на доброволно закланите животни в областта. \r\nВенцеслав ИЛЧЕВ", "date": "2019.08.27", "title": "Зам. областният управител на Кюстендил Райчо Цветин: Кметовете на населени места ще обявят списъците със стопаните на свине, подлежащи на обезщетение"}
{"url": "http://www.focus-news.net/news/2019/08/27/2693001/d-r-hristina-kraeva-psiholog-nay-dobrite-sredstva-za-ogranichavane-na-internet-zavisimostta-sa-rannata-preventsiya-i-sportat.html", "text": "Най-добрите средства за ограничаване на интернет зависимостта са ранната превенция и спортът. Това каза за  Радио „Фокус“-Пирин  психологът д-р Христина Краева. Тя уточни, че интернет зависимостта води до депресия, биполярно разстройство и тревожност. „Ако при другите зависимости човек донякъде има яснота в какво състояние е, тук много трудно се постига степен на осъзнатост и затова трябва близките по принцип да бъдат много внимателни и наблюдателни. Те са хората, които дават индикатор, че нещо се случва“, отбеляза д-р Краева. Тя посочи, че без намесата на специалист преодоляването на тази зависимост би било много трудно. По думите й дори и специалистите по принцип много трудно диагностицират този проблем, тъй като той е съвременен и съществуват много малко методики за ранно диагностициране. „Имала съм такива случаи с майки, които търсят помощ, заради техните деца, които прекарват много време в интернет. Те не могат да се ориентират дали това е интернет зависимост, пристрастеност или някакъв друг проблем. Хубаво е, че съвременните майки вече поглеждат към този проблем“, каза още експертът. \r\n                                Натали СТЕФАНОВА", "date": "2019.08.27", "title": "Д-р Христина Краева, психолог: Най-добрите средства за ограничаване на интернет зависимостта са ранната превенция и спортът"}
{"url": "http://www.focus-news.net/news/2019/08/27/2693000/shumen-naznachena-e-obshtinskata-izbiratelna-komisiya-v-selo-hitrino.html", "text": "Централна избирателна комисия (ЦИК) е назначила Общинската избирателна комисия (ОИК) в село Хитрино, в състав от 11 членове, за изборите за общински съветници и за кметове на 27 октомври 2019 г. Това сочи справка в сайта на  ЦИК . Председател на ОИК - Хитрино е Ганчо Василев Иванов, а негови заместници са Румен Василев Йорданов и Десислав Венелинов Десподов. Петранка Бонева Петрова заема секретарското място. Общинската избирателна комисия встъпва в правомощията си на 7 септември.", "date": "2019.08.27", "title": "Шумен: Назначена е Общинската избирателна комисия в село Хитрино"}
{"url": "http://www.focus-news.net/news/2019/08/27/2693003/za-10-godini-shte-zavarshi-izgrazhdaneto-na-20-novi-fizkulturni-salona-i-uchilishtni-sportni-zali-po-programata-na-fondatsiya-sofiya-evropeyska-stolitsa-na-sporta-obzor.html", "text": "За 10 години ще завърши изграждането на 20 нови физкултурни салона и училищни спортни зали по програмата на Фондация „София – европейска столица на спорта“. По нея в детските градини на София вече са изградени 78 спортни салона и 15 плувни басейна. Това стана ясно на пресконференция за програмата и приоритетите на Фондация „София – европейска столица на спорта“ през 2020 година, която обединява всички активности и събития по инициативата следващата година. Участие в нея взеха кметът на София Йорданка Фандъкова, председателят на Столичен общински съвет и председател на Фондация „София – европейска столица на спорта“ Елен Герджиков и Анатоли Илиев – организационен секретар на „София – европейска столица на спорта“. Фандъкова заяви, че приоритет са осигуряване на повече условия и възможности за активен и здравословен начин на живот, както и изграждане на спортна инфраструктура в града. В рамките на пресконференцията стана ясно, че „София – европейска столица на спорта“ разширява и разнообразява своята дейност. Същевременно Фондацията регистрира още по-многообразен спектър дейности, в синхрон с политиката на Столичния общински съвет и градската управа. Стана ясно, че за 10 години ще завърши изграждането на 20 нови физкултурни салона и училищни спортни зали, а в детските градини на София вече са изградени 78 спортни салона и 15 плувни басейна. Построените стрийт фитнеси са повече от 60, а игрищата на открито 30. Фандъкова благодари на водещите български спортисти за съпричастността към инициативата „Европейска столица на спорта“ през годините, както и на общинските съветници за подкрепата им по този проект. Предстои изграждането на шест многофункционални спортни зали по училищата. В отговор на желанието на спортуващите и на огромната нужда от спортна база Столична община даде ход на мащабен проект за изграждане на тези съоръжения.  \r\n„Ключово за развитието на спорта в София е обновяването на Наредбата за управление и разпореждане с общински спортни обекти. Тя вече е изготвена и подложена на Обществено обсъждане. Няколко годишен експертен труд бе финализиран с цел да запълни една голяма празнина в уреждане отношенията и използване на спортната база в общината. Наредбата се базира на промените в Закона за спорта, като стимулира развитието и управлението на запустелите досега спортни обекти, осигурява ползване на базата от живеещите в района и дава повече възможности за хората със специални нужди“, каза на срещата с медиите Елен Герджиков. \r\nАнатоли Илиев – орг. секретар на „София – европейска столица на спорта“, разказа в подробности приоритетите и основните активности, които предстоят през 2020 г. В Календара са предвидени 97 събития, 23 от тях са в и около планината Витоша. „Активностите през годините непрекъснато се увеличават, но за нас важен е не само броят на събитията, но и тяхното разнообразие. За това в Програмата са включени активности за всички възрасти и социални слоеве от населението – от май-малките, през учениците, хората от третата възраст, деца на бежанци и социално слаби, хора със специални нужди, деца в риск и др.,“ каза още Илиев. \r\n \r\nЗорница КОСТАДИНОВА", "date": "2019.08.27", "title": "За 10 години ще завърши изграждането на 20 нови физкултурни салона и училищни спортни зали по програмата на Фондация „София – европейска столица на спорта“ (ОБЗОР)"}
{"url": "http://www.focus-news.net/news/2019/08/27/2693024/kathimerini-kipar-se-stremi-da-zapochne-da-proizvezhda-elektroenergiya-ot-gaz-do-kraya-na-2021-godina.html", "text": "Кипър има за цел да има изградена инфраструктура за производство на електроенергия от природен газ до края на 2021 година, пише електронното издание на гръцкия вестник  Kathimerini . \r\nПредседателят на публичната компания за природен газ Симеон Касианидис заяви във вторник, че Кипърската електроенергиина агенция и три други лицензирани компании ще произвеждат  електроенергия, използвайки газ. \r\nТой обясни, че договор за развитие на инфраструктурата може да бъде подписан с консорциум, съставен от две китайски, две гръцки и норвежка компания през октомври, когато тръжният процес приключи. \r\nКасианидис информира, че цената на проекта е около 300 милиона, една трета от които ще бъдат финансирани от Европейския съюз. Кипърската електроенергийна агенция ще даде 40 милиона евро, а останалата част ще бъде събрана чрез заеми. \r\nВече се провежда отделен търг за доставка на газ, но газът, открит извън Кипър, може да бъде използван в бъдеще. \r\n \r\n  Юлиян Марков", "date": "2019.08.27", "title": "Kathimerini: Кипър се стреми да започне да произвежда електроенергия от газ до края на 2021 година"}
{"url": "http://www.focus-news.net/news/2019/08/27/2693008/pernik-vazpitanitsi-na-detskata-akademiya-vip-che-v-kv-iztok-se-sreshtnaha-s-kmeta-na-obshtinata-d-r-vyara-tserovska.html", "text": "Възпитаници на  детската академия ВИП-ЧЕ, в кв. \"Изток\", които посещават лятната занималня, се срещнаха с кмета на Общината д-р Вяра Церовска. Това съобщиха от пресцентъра на Община \"Перник\". Малките перничани имаха възможността да седнат на кметска стол и да разгледат с любопитство бюрото на градоначалника,  което ги зареди с много приятни емоции и не скриха любопитството си да питат за различни неща. Те разговаряха с кмета за интересни събития, които се организират в Перник, както и за хубавите моменти през ваканцията.  \r\n„Мили деца, щастлива съм, че днес сте мои гости. За мен е важно да чуя вашите желания и какво искате да се случи в нашия град, защото вие сте нашето бъдеще. Гордея се, че в Перник има такива талантливи деца “, сподели с усмивка кметът Вяра Церовска. \r\nМалките ученици разказаха с много вълнения за това, което учат в момента и кои са любимите им занимания. Те благодариха на кмета за топлото посрещане и заедно с техните ръководители обещаха, че пак ще посетят сградата на Общината.  \r\nНа срещата присъстваха още зам.-кметът Севделина Ковачева и секретарят Радослава Манова.", "date": "2019.08.27", "title": "Перник: Възпитаници на детската академия ВИП-ЧЕ в кв. \"Изток\" се срещнаха с кмета на Общината д-р  Вяра Церовска"}
{"url": "http://www.focus-news.net/news/2019/08/27/2693007/afp-brazilskiyat-prezident-othvarli-pomoshtta-na-g-7-za-pozharite-v-amazoniya.html", "text": "Бразилия в понеделник отхвърли помощта на страните от Г-7 за борба с горските пожари в Амазония, като високопоставен бразилски служител каза на френския президент Еманюел Макрон да се грижи за „дома си и колониите си“, предава  AFP . \r\nНад 80 000 горски пожари са избухнали в Бразилия от началото на годината - малко над половината от тях в басейнa на Амазонка, който регулира част от въглеродния цикъл и климата на Земята. \r\nСтраните от Г7 направиха предложение за помощ в размер на 20 милиона долара за борба с пожарите на срещата на върха в Биариц, след като домакинът Макрон настоя, че те трябва да бъдат обсъдени като основен приоритет. \r\n\"Ние оценяваме (предложението), но може би тези ресурси са по-подходящи за залесяването на Европа\", каза Оникс Лоренцони, началник на кабинета на президента Жаир Болсонаро, за уебсайта G1. \r\n\"Макрон дори не успя да избегне предвидим пожар в църква, която е обект на световното наследство\", добави той, като имаше предвид пожара през април, който опустоши катедралата Нотр-Дам. \"На какво възнамерява да учи страната ни?\" \r\nПо-късно президентството потвърди коментарите пред AFP. \r\n \r\n  Юлиян Марков", "date": "2019.08.27", "title": "AFP: Бразилският президент отхвърли помощта на Г-7 за пожарите в Амазония"}
{"url": "http://www.focus-news.net/news/2019/08/27/2693005/neli-velikova-kmet-na-selo-ovcha-mogila-za-chetiri-godini-uspyahme-da-obnovim-uchilishteto-da-otvorim-apteka-da-postavim-bankomat-i-da-podobrim-znachitelno-zhivota-v-seloto.html", "text": "Ремонти на училището и здравната служба, направени десетки улици, работеща аптека и нов Кризисен център за бедствия и аварии са само част от придобивките в свищовското село Овча могила за последните четири години. Това каза за  Радио „Фокус“ – Велико Търново  кметицата Нели Великова. Тя подчерта, че в посочения период вниманието на местните власти, не само в района, но и в страната е било насочено и към малките населени места, като определи това за много ползотворно. „Благодарение на това ние успяхме да ремонтираме основното си училище, което е и средищно, да създадем Кризисен център, чиито служители помагат много при критични ситуации, да направим нова здравна служба. А млади и инициативни хора от селото откриха и аптека“, допълва още кметицата. Тя подчерта, че в Овча могила се провеждат два фестивала – единият национален, а другият регионален, като и двата се радват на голям интерес. Това са „С песни и танци в Овча могила“ – за детски фолклор и Фестивала на българската погача. В селата от община Свищов за последните 4 години са вложени 500 хиляди лева, с които са ремонтирани редица улици, сгради с обществено значение, площади и паркови зони. \r\nЛуиза ТРАНЧЕВА", "date": "2019.08.27", "title": "Нели Великова, кмет на село Oвча могила: За четири години успяхме да обновим училището да отворим аптека, да поставим банкомат и да подобрим значително живота в селото"}
{"url": "http://www.focus-news.net/news/2019/08/27/2693025/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и отлична видимост, а пътните настилки са сухи. През деня не са получавани сигнали за инциденти по пътищата в областта. \r\nДо 30 август, от 22.00 ч. до 06.00 ч. през нощта се спира движението през тунел „Кричим“ на третокласния път IIІ-866 Михалково – Кричим. Обходният маршрут е по път II-86 Пловдив – Асеновград – Смолян. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.08.27", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/08/27/2693029/ivan-dosev-chlen-na-us-na-api-pochustvahme-edna-podigravka-zashtoto-hvarlihme-usiliya-da-izrovim-i-predostavim-vsichki-tezi-dokumenti-koito-sa-v-ogromen-obem.html", "text": "Почуствахме една подигравка, защото хвърлихме усилия да изровим и предоставим всички тези документи, които са в огромен обем. Това заяви на пресконференция инж. Иван Досев член на УС на Агенция “Пътна инфраструктура”, предаде репортер на  Агенция “Фокус” . “Относно поисканите документи от народни представители тази информация е предоставена. Поради огромния й обем беше направен разчет и тя бе  представена  поетапно за различните обекти. Всяка седмица по няколко обекта. По всички отсечки, по които от БСП поискаха информация беше осигурен пълен достъп до изисканата техническа документация, свързана с проектното решение в частите геология, геодезия, пътен и технологичен ремонт, по които са изпълнявани различни видове строително-монтажни работи. Това е по повод проектите на тези отсечки\", коментира Досев. \"По повод изпълнението са дадени всички части от проектите, обяснителни записки, всички количествени сметки, всички детайли пътна конструкция, допълнителни ведомости и приложения, рецепти на асфалтови смеси, сертификати за вложените материали\", добави още експертът АПИ. \"Ние не можахме да преценим и да се изказваме относно експертиза на колеги, които проверяват това нещо от страна на искащите, поради факта, че такива не дойдоха. За съжаление експерти на срещите не присъстваха, това създава усещане за неползотворност на тази дейност, която извършваме. За мен бе изхабен един голям ресурс на АПИ, ненужно и излишно бяха събирани и предоставени тези документи\", обясни инж. Досев. “АПИ е експертна структура и не е коректно да се използва името на една добре работеща структура  за правенето на недостоверни внушения”, допълни още Иван Досев. \r\nВиолета СИМЕОНОВА", "date": "2019.08.27", "title": "Иван Досев, член на УС на АПИ: Почуствахме една подигравка, защото хвърлихме усилия да изровим и предоставим всички тези документи, които са в огромен обем"}
{"url": "http://www.focus-news.net/news/2019/08/27/2693027/api-na-28-avgust-v-1130-chasa-predsedatelyat-na-us-na-api-georgi-terziyski-shte-dade-brifing.html", "text": "На 28 август в 11:30 ч. в зала 702 на АПИ председателят на Управителния съвет на  АПИ Георги Терзийски  ще обобщи на брифинг резултатите от извършените проверки  на съоръженията за наличие на нерегламентирано използване на пространството под тях и прилежащия сервитут. Това съобщиха от пресцентъра на  Агенция „Пътна инфраструктура“ .", "date": "2019.08.27", "title": "АПИ: На 28 август в 11.30 часа председателят на УС на АПИ Георги Терзийски  ще даде брифинг"}
{"url": "http://www.focus-news.net/news/2019/08/27/2693030/veliko-tarnovo-remontirat-patyat-mezhdu-selata-novgrad-i-vardim-neka-shofyorite-karat-vnimatelno.html", "text": "Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на септември, съобщават за   Радио „Фокус“ – Велико Търново  от  Областно пътно управление. Времето във Великотърновски регион е ясно и слънчево към този час, настилките – сухи. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\n \r\nЛуиза ТРАНЧЕВА", "date": "2019.08.27", "title": "Велико Търново: Ремонтират пътят между селата Новград и Вардим, нека шофьорите карат внимателно"}
{"url": "http://www.focus-news.net/news/2019/08/27/2693006/smolyan-sred-zhitelite-na-zasegnatite-ot-afrikanskata-chuma-po-svinete-obshtini-v-oblastta-ima-naprezhenie-zaradi-vavedenite-ogranicheniya-v-borino-sa-gotovi-na-protesti.html", "text": "Сред жителите на засегнатите от африканската чума по свинете общини в област Смолян има напрежение заради въведените ограничения, в Борино са готови на протести. Това стана ясно на ежеседмичното заседание на Постоянната областта епизоотична комисия в Смолян, предаде репортер на  Радио „Фокус“ – Смолян . Басри Данаджиев от Община Борино заяви, че положението става все по-лошо. „Заповедта за ограничение е от 12 август до 12 октомври. Основният проблем в Борино е заради огнището в съседната община Доспат. Местните жители са създали инициативен комитет и мислят да предприемат стачни действия за проблема с дърводобива. Ако не могат през август и септември да добият дърва за огрев, след това ще е доста трудно“, поясни Данаджиев. Той посочи, че исканията на местните е поне осечената досега дървесина и тази, за която има издадени позволителни да може да се извози при спазване за мерките за биосигурност. „Хората имат намерение да затворят пътя Девин – Борино – Доспат от 1 септември и приканват областната епизоотична комисия да вземе решение. По-малко от 1/3 от тях са си добили дърва за огрев. Почти 90 % от жителите на общината се отопляват на дърва, а забраната за добивът им е до 12 октомври“, отбеляза Данаджиев. \r\nЗаместник-кметът на Община Чепеларе Наталия Каварджиева заяви, че на заседание на общинската епизоотична са излезли с няколко предложения, които са предадени и на зам.-министър Атанас Добрев при посещението му в Смолян. Сред тях са отсечената вече дървесина да бъде извозена при спазване на мерките за биосигурност, да се даде възможност на местните жители да си добият и извозят дърва за огрев, да не се преустановяват санитарните и принудителните сечи, да се разреши прибирането на реколтата от картофи и да не се спират животновъдите, да се разреши достъпа до феноменът Чудните мостове при мерки за биосигурност и други. \r\nЗам.-директорът на Южно централно държавно предприятие – Смолян, инж. Елин Лилов също отбеляза, че проблемът е сериозен и получават обаждания за натрупващото се напрежение. „Традиционно хората от област Смолян се сещат през август и септември да добиват дървата. В инфектираната зона не попада цялата площ на община Борино, както и тази на община Доспат. Създадена е организация в незасегнатите части да се събират дърва за огрев. Проблемът е с хората, които са си подготвили дървата, но не могат да ги извозят. Притесняват се, че след падането на забраната не се знае дали ще успеят да ги извозят навреме. От съседните стопанства сме направили организация и имат готовност да предложат на хората дърва, но пък така разстоянието ще е по-голяма и ще се оскъпят транспортните разходи“, обясни инж. Лилов. \r\nСлед дискусия между институциите и представителите на общини областната епизоотична комисия взе решение при извозване на складирани вече дърва, собствениците да осъществяват това спазвайки мерките за биосигурност и да имат график за транспортиране, който трябва да се изпраща на Регионалната дирекция по горите за осъществяване на контрол. \r\nОбластният управител Недялко Славов заяви, че за неотложна мярка се счита и прибирането на земеделската реколта и бе взето решение това също да се случи при спазване на мерките за биосигурност. „За нас е важно като държава да се справим колкото се може по-бързо с африканската чума по свинете и през следващите години да няма нови огнища на болестта. Получихме информация, че Министерството на земеделието храните и горите планира по-масирана информационна кампания, в който ще бъде включена и област Смолян“, каза още Славов. \r\nНели ГЕРГЬОВСКА", "date": "2019.08.27", "title": "Смолян: Сред жителите на засегнатите от африканската чума по свинете общини в областта има напрежение заради въведените ограничения, в Борино са готови на протести"}
{"url": "http://www.focus-news.net/news/2019/08/27/2693028/blagoevgrad-normalno-intenziven-e-trafikat-po-glaven-pat-e-79-i-am-struma-v-uchastaka-ot-oblastta.html", "text": "Нормално интензивен е трафикът по главен път Е-79 и АМ „Струма“ в участъка от Благоевградска област. Това съобщи за Радио  „Фокус“-Пирин  дежурният служител в Областно пътно управление-Благоевград. Няма въведени ограничения за ремонтни дейности. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.08.27", "title": "Благоевград: Нормално интензивен е трафикът по главен път Е-79 и АМ „Струма“ в участъка от областта"}
{"url": "http://www.focus-news.net/news/2019/08/27/2693004/the-independent-opozitsionnite-partii-vav-velikobritaniya-se-razbraha-da-blokirat-brekzit-bez-sporazumenie.html", "text": "Джереми Корбин и други опозиционни лидери се споразумяха да се опитат да спрат Брекзит без споразумение чрез законодателство, след като усилията за избиране на временен премиер се провалиха, пише британският вестник  The Independent . \r\nВ сянка сър Кийър Стармър каза, че е време да „оставим настрана политиката на фантазиите“ и да намерим стратегия, която да влезе в сила „веднага“, след като парламентът започне работа. \r\nСпоразумението идва на фона на намеренията на Борис Джонсън да избере шест  нови про-Брекзит членове на Камарата на лордовете, за да компенсира привържениците на оставането в ЕС в Камарата на лордовете. През тази седмица премиерът изпраща своя съветник Дейвид Фрост в Брюксел, за да се опита да договори алтернатива на предпазната клауза с ЕС \r\nЛидерът на Либерал-демократите Джо Суинсън заяви, че опозиционните лидери са имали \"много положителна среща\" и са съгласни, че търсенето на законодателни средства за спиране на Брекзит без споразумение трябва да бъде в центъра на вниманието на опозицията.  \r\nИзказвайки се пред  BBC, тя каза: „Ясното е, че има истинско усещане за неотложност. Нямаме време за губене. Искаме да действаме възможно най-скоро. “ \r\nСуинсън заяви, че опозиционните политици не са обсъждали кой да ръководи правителството, ако Джонсън загуби вота на недоверие. \r\nЕто и съвместно изявление на Лейбъристката партия, Шотландската народна партия, либералдемократите, „Плейд Чимру“, Зелената партия и Независимата група за промяна, представено дословно:  \r\n„Лидерите на опозиционните партии проведоха продуктивна и детайлна среща за спиране на Брекзит без споразумение с ЕС.  \r\n„Джереми Корбин очерта правния съвет, който е получил от главния прокурор в сянка Шами Чакрабарти, който нарече плановете на Борис Джонсън да не свика парламента, за да прокара Брекзит без сделка„ най-тежката злоупотреба с власт и нарушаване на конституционния принцип на Обединеното кралство в живата памет “.  \r\n„Присъстващите се съгласиха, че Борис Джонсън е показал, че има намерение да използва антидемократични средства, за да осигури Брекзит без споразумение.  \r\n„Присъстващите се споразумяха за неотложността да действаме заедно, за да намерим практически начини за предотвратяване напускане на ЕС без споразумение, включително възможността за приемане на подходящо законодателство и внасяне на вот на недоверие.  \r\n„Партийните лидери се съгласиха на допълнителни срещи.“ \r\n \r\n  Юлиян Марков", "date": "2019.08.27", "title": "The Independent: Опозиционните партии във Великобритания се разбраха да блокират Брекзит без споразумение"}
{"url": "http://www.focus-news.net/news/2019/08/27/2693033/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.08.27", "title": "Кюстендил: Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/08/27/2693034/pregled-na-mezhdunarodnite-novini-do-18-chasa-agentsiya-fokus.html", "text": "Турция и САЩ продължават да водят дискусии след решението на администрацията на Тръмп да отстрани страната от програмата за F-35, заявиха от Пентагона, предава  „Анадолската агенция“ . \r\nЗаместник-министърът на отбраната на САЩ Елън Лорд отговори на въпрос, дали отстраняването на Анкара от програмата е необратимо, като заяви, че Турция „е наш стратегически съюзник и партньор“. \r\n\"Така че ние винаги продължаваме да говорим\", каза тя, като същевременно посочи, че турската част от 900 части за F-35 \"първоначално\" ще бъде дадено на американските контрагенти за отбрана. \r\n„Ние сме много напреднали, работим по въпроса от близо година“, отбеляза Лорд. „Все още сме на път да бъдем извън Турция до март 2020 г.“ \r\nКоментарите й идват в момент, когато се очаква Турция да купи руски самолети на авиационно изложение в Русия от 11 до 13 септември. \r\nЛорд каза, че американски компании са получили одобрение да започнат производството на стотици компоненти от F-35, които трябваше да бъдат произведени от Руция, „за да бъдат бързи и да продължат програмата“. \r\n„Независимо от това, конкуренцията е наш приятел и винаги търсим по-силни, интегрирани партньори във веригата на доставки, така че винаги има възможност“, каза тя. \r\n*** \r\n \r\n  Транспортният самолет с елементите от втория дивизион от руските зенитно-ракетни системи С-400 се приземи в Анкара, съобщи във вторник Министерството на отбраната на Турция на своя уебсайт, предава  ТАСС . \r\n„От днес започнаха доставките на частите от втората батарея системи С-400 на авиобазата Мюртед в Анкара. Целият процес по предаването на ЗРС ще заеме около месец“, се казва в заявлението на ведомството. \r\nКакто по-рано съобщи телевизионният канал NTV, Турция ще приема по два самолета с елементи на С-400 на ден. \r\nПрез септември 2017 г. Руската федерация обяви договор с Турция за доставка на С-400 на стойност 2,5 милиарда долара. Анкара ще получи полкови комплект (два дивизиона). Договорът предполага частичен трансфер на производствени технологии на турската страна. \r\nКомпонентите на първия дивизион С-400 бяха доставени от 12 до 25 юли.  \r\n*** \r\n \r\n Президентите на Русия и Турция Владимир Путин и Реджеп Таийп Ердоган откриха авиокосмическото изложение МАКС-2019, съобщава  РИА Новости . \r\n„Радвам се да приветствам участниците и гостите на Международното авио-космическо изложение. И преди всичко, нашият скъп приятел, президентът на Турската Република Реджеп Таийп Ердоган“, заяви руският лидер. \r\n„Сред иновациите на МАКС тази година, които ще бъдат интересни на специалистите и зрителите са актуалните и перспективните разработки за безпилотни системи, за малка и делова авиация, както и такива пробивни проекти в сферата на гражданската авиация, като магистралният самолет МС-21 и вертолетите Ми-38 и Ка-62“, отбеляза Путин. \r\n*** \r\n \r\n  Кюрдите в Североизточна Сирия обявиха във вторник, че са започнали да се изтеглят от позициите си по турската граница в съответствие със споразумението между Анкара и Вашингтон за създаване на „зона за сигурност“ в този район, предава  AFP . \r\nТе казаха, че работата е започнала в събота по „първите практически стъпки - в района на Рас ал Айн - за премахване на някои земни могили и изтегляне на тежките оръжия на „Отрядите за народна самоотбрана“. \r\nТака наречената „зона за сигурност“, договорена от САЩ и Турция по-рано този месец, цели да създаде буфер между турската граница и сирийските райони, контролирани от кюрдските въоръжени формирования, които Анкара смята за терористи. \r\n*** \r\n \r\n  Преговорите за формиране на правителство в Италия са на път да се провалят във вторник, след като ляво-популисткото „Движение 5 Звезди“ (Д5З) и опозиционната Демократическа партия (ДП) си размениха обвинения относно ключовите постове в евентуална коалиция, включително този на вътрешния министър, предава  Reuters . \r\nД5З спря преговорите с лявоцентристите, докато те не се съгласят окончателно на завръщането на подалия оставка прем иер Джузепе Конте. Междувременно, ДП обвини Д5З, че подкопават формирането на новия кабинет, като искат поста вътрешен министър за своя лидер – Луиджи ди Майо. \r\n„За това Луиджи ди Майо не обръща внимание на никого и отправя ултиматуми“, заяви говорител на ДП. \r\nИзточници от Д5З по-късно съобщиха, че Ди Майо, заместник-премиер и министър на икономиката в предишната коалиция с „Лигата“ на Матео Салвини, никога не е искал МВР. \r\n*** \r\n \r\n Бразилия в понеделник отхвърли помощта на страните от Г-7 за борба с горските пожари в Амазония, като високопоставен бразилски служител каза на френския президент Еманюел Макрон да се грижи за „дома си и колониите си“, предава  AFP . \r\nНад 80 000 горски пожари са избухнали в Бразилия от началото на годината - малко над половината от тях в басейнa на Амазонка, който регулира част от въглеродния цикъл и климата на Земята. \r\nСтраните от Г7 направиха предложение за помощ в размер на 20 милиона долара за борба с пожарите на срещата на върха в Биариц, след като домакинът Макрон настоя, че те трябва да бъдат обсъдени като основен приоритет. \r\n\"Ние оценяваме (предложението), но може би тези ресурси са по-подходящи за залесяването на Европа\", каза Оникс Лоренцони, началник на кабинета на президента Жаир Болсонаро, за уебсайта G1. \r\n\"Макрон дори не успя да избегне предвидим пожар в църква, която е обект на световното наследство\", добави той, като имаше предвид пожара през април, който опустоши катедралата Нотр-Дам. \"На какво възнамерява да учи страната ни?\" \r\nПо-късно президентството потвърди коментарите пред AFP. \r\n*** \r\n \r\n Съветникът на президента на Съединените щати за национална сигурност Джон Болтън на среща със секретаря на Съвета за национална сигурност и отбрана на Украйна Александър Данилюк в Киев обсъди подкрепата за евроатлантическата интеграция на Украйна и начините за защита на индустрията на страната от „нечестното“ поведение на Китай, съобщи във вторник  пресслужбата на посолството на САЩ в Украйна, цитирана от  TACC . \r\n\"Посланик Болтън обсъди как САЩ могат да подкрепят усилията на Украйна за по-тясно интегриране в евроатлантическата общност, както и да защитят индустрията от нечестното икономическо поведение на Китай\", пише посолството в социалната мрежа „Туитър“. \r\nБолтън пристигна в Киев на официално посещение във вторник и изрази надежда за продуктивни срещи с украинските служители. \r\nThe Wall Street Journal от 23 август, позовавайки се на източници в администрацията на Съединените щати, заяви, че Болтън се стреми да попречи на китайската компания Skyrizon Aircraft да закупи единствения украински производител на двигатели на самолети – „Мотор Сич“ Според нея служители на Съвета за национална сигурност на Белия дом и американското посолство в Украйна работят по среща между Болтън и ръководителя на „Мотор Сич“ в Киев. \r\n*** \r\n \r\n Японският външен министър Таро Коно поиска Иран да спазва условията по ядрената сделка на преговорите в Токио с иранския си колега Мохамад Джавад Зариф във вторник, съобщи японското външно министерство, цитирано от  РИА Новости \r\nКоно е заявил, че \"въз основа на последователна подкрепа за ядреното споразумение, Япония настоява Иран да го спазва и незабавно да се върне към задълженията си по ядрената сделка\". \r\nВ същото време японският външен министър призова Иран „да се въздържа от мерки, които могат да причинят още по-голяма вреда на ядреното споразумение“. \r\nТова изявление идва в отговор на неотдавнашно решение на Техеран да превиши границата за обогатяване на уран от 2015 г. след едностранно оттегляне от ядрената сделка на САЩ през миналата година и налагане на санкции срещу Иран. \r\nКоно увери Зариф, че Токио \"ще продължи да играе възможно най-голяма роля за облекчаване на напрежението в Близкия изток\". Според японското външно министерство Коно и Зариф са се договорили да \"продължат тесните контакти между Япония и Иран, за да облекчат напрежението и да стабилизират ситуацията в региона\". \r\nКакто агенцията Kyodo отчете на свой ред, Зариф подчерта необходимостта от двустранни и регионални консултации в началото на срещата, като заяви, че Иран и Япония „са особено заинтересовани от сигурността на енергийния пазар, както и от сигурността и стабилността в Персийския залив“. \r\nВ сряда се очаква Зариф да се срещне с японския премиер Шиндзо Абе в Йокохама. \r\n*** \r\n \r\n  Започна пресконференцията след преговорите между руския и турския президент в летищния комплекс Жуковски , където се провежда международното авиокосмическо изложение „МАКС-2019“, предава  TACC . \r\nРуският президент обяви, че до края на годината през „Турски поток“ ще започне да тече газ към Турция. \r\nВладимир Путин също така потвърди, че ще посети Анкара в средата на септември, за да присъства на срещата на върха Русия-Иран-Турция за уреждане на конфликта в Сирия. \r\nПо-рано беше съобщено, че по време на срещата лидерите на двете държави планират да обсъдят развитието на руско-турското сътрудничество в политическата, търговската, икономическата, военно-техническата и хуманитарната сфера, ситуацията в Сирия, по-специално в Идлиб, както и въпросите за уреждане на конфликта в Украйна. \r\nПрезидентът на Турция се намира в Русия на кратко работно посещение.", "date": "2019.08.27", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/27/2693031/tass-zapochna-preskonferentsiyata-sled-pregovorite-mezhdu-ruskiya-i-turskiya-prezident.html", "text": "Започна пресконференцията след преговорите между руския и турския президент в летищния комплекс Жуковски , където се провежда международното авиокосмическо изложение „МАКС-2019“, предава  TACC . \r\nРуският президент обяви, че до края на годината през „Турски поток“ ще започне да тече газ към Турция. \r\nВладимир Путин също така потвърди, че ще посети Анкара в средата на септември, за да присъства на срещата на върха Русия-Иран-Турция за уреждане на конфликта в Сирия. \r\nПо-рано беше съобщено, че по време на срещата лидерите на двете държави планират да обсъдят развитието на руско-турското сътрудничество в политическата, търговската, икономическата, военно-техническата и хуманитарната сфера, ситуацията в Сирия, по-специално в Идлиб, както и въпросите за уреждане на конфликта в Украйна. \r\nПрезидентът на Турция се намира в Русия на кратко работно посещение.  \r\n \r\n  Юлиян Марков", "date": "2019.08.27", "title": "ТАСС: Започна пресконференцията след преговорите между руския и турския президент"}
{"url": "http://www.focus-news.net/news/2019/08/27/2693036/sliven-natovareno-e-dvizhenieto-po-patishtata-v-oblastta.html", "text": "Натоварено е движението по  пътищата в Сливенско,  но няма задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  Областно пътно управление . В участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август. \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срокът на двата ремонта  е удължен до края на август.", "date": "2019.08.27", "title": "Сливен: Натоварено е движението  по  пътищата в областта"}
{"url": "http://www.focus-news.net/news/2019/08/27/2693032/pernik-oblastnata-epizootichna-komisiya-s-utochnyavashta-informatsiya-kam-stopanite-i-kmetovete-zaradi-afrikanskata-chuma-po-svinete.html", "text": "В Областна администрация - Перник се проведе заседание на Епизоотичната комисия, председателствано от областния управител Ирена Соколова, съобщиха от пресцентъра на  Областната администрация . \r\nГубернаторът заяви, че към този момент в Пернишка област няма регистриран положителен случай на Африканската чума по свинете, но ситуацията е извънредна, изискваща бърза, превантивна и синхронизирана дейност между всички институции. \r\nДиректорът на Областната дирекция по безопасност на храните (ОДБХ) д-р Елза Драгомирова подчерта, че окончателният срок за доброволно клане на прасета на територията на шестте общини в региона и последващото извършване на дезинфекция на животновъдните обекти тип „заден двор” е 2 септември. \r\nСлед него стопаните на нерегистрирани свине, които не са предприели мярката, подлежат на акт от страна на ОДБХ и предписания за привеждане на стопанствата във вид отговарящ спрямо мерките за биосигурност. \r\nД-р Драгомирова информира, че от 1 септември 2019 г. ще стартира изплащането на първия транш на еднократната помощ в размер на 300 лв. на стопаните, вече извършили санитарно-дезинфекциозни мероприятия на обектите след доброволното клане. \r\nЗа да получат полагащата им се финансова помощ, стопаните на прасета следва да подадат до 2 септември заявление по образец, с което да декларират, че са извършили доброволно клане, почистване и дезинфекция на двора с посочване на наименование и количество на закупения/ите дезинфектант/и и консумативи. Също така се попълва и констативен протокол, подписан от стопанина и съответният кмет/кметски наместник на населеното място. \r\nСписъците се обработват от общинските кметове и се подават за заверка към Областна администрация и Областната дирекция по безопасност на храните. \r\nПо настояване на ОДБХ-Перник списъците ще бъдат изложени на видни места в населените места с цел осъществяване на обществен контрол за тяхната обективност. При сигнали от жители за злоупотреби, хората могат да звънят на указани под самите списъци телефони в Областната дирекция по безопасност на храните, на тел. 112 или в Областна администрация - Перник. Всички сигнали ще бъдат проверявани и ревизирани от компетентните органи.  \r\nЗа по-голямо улеснение на собствениците на прасета, представители на ОДБХ ще посетят населените места за изплащане на подпомагането, за което кметът предварително ще обяви деня и часа. Средства ще се превеждат и по банков път. \r\nОще утре ще бъдат свикани спешни Общински епизоотични комисии с участието на ОДБХ, на които ще бъдат повторно разгледани процедурите и крайните срокове. \r\nСледващото редовно заседание на Областната епизоотична комисия, което областният управител свиква, ще бъде на 3 септември 2019 г. (вторник) от 15:00 ч. в зала \"Струма\" на Областна администрация – Перник.", "date": "2019.08.27", "title": "Перник: Областната епизоотична комисия с уточняваща информация към стопаните и кметовете заради африканската чума по свинете"}
{"url": "http://www.focus-news.net/news/2019/08/27/2693026/ria-novosti-yaponiya-prizova-iran-da-spazva-usloviyata-na-yadrenata-sdelka.html", "text": "Японският външен министър Таро Коно поиска Иран да спазва условията по ядрената сделка на преговорите в Токио с иранския си колега Мохамад Джавад Зариф във вторник, съобщи японското външно министерство, цитирано от  РИА Новости \r\nКоно е заявил, че \"въз основа на последователна подкрепа за ядреното споразумение, Япония настоява Иран да го спазва и незабавно да се върне към задълженията си по ядрената сделка\". \r\nВ същото време японският външен министър призова Иран „да се въздържа от мерки, които могат да причинят още по-голяма вреда на ядреното споразумение“. \r\nТова изявление идва в отговор на неотдавнашно решение на Техеран да превиши границата за обогатяване на уран от 2015 г. след едностранно оттегляне от ядрената сделка на САЩ през миналата година и налагане на санкции срещу Иран. \r\nКоно увери Зариф, че Токио \"ще продължи да играе възможно най-голяма роля за облекчаване на напрежението в Близкия изток\". Според японското външно министерство Коно и Зариф са се договорили да \"продължат тесните контакти между Япония и Иран, за да облекчат напрежението и да стабилизират ситуацията в региона\". \r\nКакто агенцията Kyodo отчете на свой ред, Зариф подчерта необходимостта от двустранни и регионални консултации в началото на срещата, като заяви, че Иран и Япония „са особено заинтересовани от сигурността на енергийния пазар, както и от сигурността и стабилността в Персийския залив“. \r\nВ сряда се очаква Зариф да се срещне с японския премиер Шиндзо Абе в Йокохама. \r\n \r\n  Юлиян Марков", "date": "2019.08.27", "title": "РИА Новости: Япония призова Иран да спазва условията на ядрената сделка"}
{"url": "http://www.focus-news.net/news/2019/08/27/2693039/sport-ani-vangelova-se-klasira-za-vtoriya-krag-na-tenis-turnira-v-tunis.html", "text": "Тенис: Българската тенисистка Ани Вангелова се класира за втория кръг на турнира по тенис на червени кортове в град Табарка (Тунис). Поставената под номер 6 Вангелова елиминира испанката Ноелия Саноти с 6:3, 6:1 за един час и 33 минути. \r\nБългарката спечели осем от последните девет гейма, за да достигне до победата", "date": "2019.08.27", "title": "Спорт: Ани Вангелова се класира за втория кръг на тенис турнира в Тунис"}
{"url": "http://www.focus-news.net/news/2019/08/27/2693038/premierat-boyko-borisov-provede-telefonen-razgovor-s-generalniya-sekretar-na-oisr-anhel-guriya.html", "text": "Министър-председателят Бойко Борисов проведе телефонен разговор с генералния секретар на Организацията за икономическо сътрудничество и развитие (ОИСР) Анхел Гурия, съобщиха от  правителствената информационна служба . В рамките на разговора, който се проведе по искане на Гурия, двамата обсъдиха напредъка по предприсъединителния процес и стъпките, които България реализира, за да задълбочи и структурира сътрудничеството си с ОИСР. Премиерът Борисов и генералния секретар Гурия се обединиха около разбирането, че е налице нова динамика в отношенията, което и двамата одобряват.  \r\nТелефонният разговор на министър-председателят Бойко Борисов с генералния секретар на ОИСР Анхел Гурия е продължение на срещата им през юли тази година в Познан, Полша. В рамките на Срещата на върха на Берлинския процес за Западните Балкани премиерът Борисов връчи на Анхел Гурия Плана за действие на Република България за периода 2019-2020г. Планът отразява решимостта и готовността на българското правителство да ускори действията си по покриване на стандартите и изпълняване на критериите за членство в ОИСР. \r\nГенералния секретар на ОИСР Анхел Гурия отбеляза, че страната ни има добри шансове и с положителна нагласа очаква представянето на плана от министъра на икономиката Емил Караниколов на заседанието на Съвета на ОИСР в Париж през септември месец.  \r\nПремиерът Борисов потвърди, че България продължава активната работа по изпълнение на включените в Плана конкретни дейности. Българският министър-председател подчерта, че след като страната ни получи покана за започване на преговори за членство в ОИСР, сме готови да ускорим още повече работата по покриването на  конкретните стандарти и критерии на Организацията. Премиерът Борисов също така обърна внимание, че като член на ЕС, България е изпълнила огромна част от тези критерии.", "date": "2019.08.27", "title": "Премиерът Бойко Борисов проведе телефонен разговор с генералния секретар на ОИСР Анхел Гурия"}
{"url": "http://www.focus-news.net/news/2019/08/27/2693042/predstoyashti-sabitiya-v-stranata-za-28-avgust-agentsiya-fokus.html", "text": "*** \r\n   \r\nОт 10.00 часа ще се проведе заседание на Министерския съвет.  \r\n \r\n*** \r\n \r\nОт 11.30 часа в зала 702 на АПИ председателят на Управителния съвет на  АПИ Георги Терзийски  ще обобщи на брифинг резултатите от извършените проверки  на съоръженията за наличие на нерегламентирано използване на пространството под тях и прилежащия сервитут. \r\n \r\n*** \r\n   \r\nОт 12.00 часа ще се състои церемонията по рестартиране работата на стадион „Христо Ботев“. На събитието ще присъстват министър-председателят  Бойко Борисов, областният управител Здравко Димитров и кметът на град Пловдив Иван Тотев. \r\n*** \r\n   \r\nОт 11.00 часа в НХА в галерия „Академия“ ще се състои среща с екипа на десетото издание на Лятната академия за деца и ученици. \r\n \r\n*** \r\n   \r\nОт 13.30 часа 11 състав на Специализирания наказателен съд ще гледа делото срещу Георги Сл., Георги С. и Георги М., обвинени в образуване и ръководене на организирана престъпна група.  \r\n \r\n*** \r\n   \r\nОт 17.00 часа в Гьоте-институт и от 18.30 часа в Националния музей „Земята и хората“ ще бъде представена изложба „Свързани със земята“. \r\n \r\n*** \r\n   \r\nОт 15.00 часа в Общината ще се проведе пресконференция по повод проект за изграждане на анаеробна инсталация за разделно събрани биоразградими отпадъци.  \r\n \r\n*** \r\n \r\nВ 18.00 часа на площада пред Операта в Бургас ще започне тематична „Вечер на Египет“, част от новия общински летен фестивал „Заедно в Бургас“  \r\n \r\n*** \r\n   \r\nОт 19.30 часа площадът пред Операта ще се превърне в арена на тематична „Вечер на Египет“. \r\n \r\n*** \r\n \r\nВ 20.00 часа в залата на читалище “Просвета 1888” в Поморие ще бъде представен спектакълът  “Малко комедия”  \r\n \r\n*** \r\n   \r\nОт 11.00 часа пред Аквариума в Морската градина на Варна ще се проведе второто варненско издание на Street food & Art Festival. \r\n \r\n*** \r\n   \r\nОт 19.00 на стадион „Ивайло“ ще се проведе инициативата „Безплатни тренировки на стадиона“.  \r\n \r\n*** \r\n   \r\nОт 20.15 часа в Летния театър в парк „Марно поле“ проект „Лятно кино под звездите“ представя  „Имало едно време.. в Холивуд“.  \r\n \r\n*** \r\n   \r\nОт 10.00 часа в Детски отдел  на РБ „Христо Ботев“ ще се състои Лятна читалня - четене на приказки за деца от 0 до 10 години. \r\n \r\n*** \r\n   \r\nОт 9.30 часа на пресечната точка между улиците „Панайот Цвикев“ и „Хан Крум“ ще бъде направена първа копка за ремонта на част от канализационната мрежа в Горна Оряховица.  \r\n \r\n*** \r\n   \r\nОт 18.30 часа в парк „Детски кът“ ще се проведат състезания с настолни игри на открито. \r\n \r\n*** \r\n   \r\nОт 11.00 часа в сградата на Община град Добрич, ул. „България“ № 12, втори етаж, малка заседателна зала, ще се състои заключителна пресконференция по проект „За моето бъдеще“ по договор за предоставяне на безвъзмездна финансова помощ №BG16RFOP001-5.001-0018-С01 по Оперативна програма „Региони в растеж“ 2014-2020 с бенефициент Община град Добрич. Проекта е на стойност 218 255,82 лева, като  средствата са 100% безвъзмездна финансова помощ и се осигуряват по Оперативна Програма „Региони в растеж“. \r\n \r\n*** \r\n   \r\nОт 19.00 часа в Драматичен театър „Йордан Йовков“ ще бъде представен спектакълът „Редки тъпанари“. \r\n \r\n*** \r\n   \r\nОт 10.30 часа в 9.00 часа ще бъдат разкрити две уникални християнски гробници в Перперикон. \r\n \r\n*** \r\n   \r\nОт 17.30 часа в залата на Общински съвет – Пловдив заместник-кметът Георги Титюков и служители на Община Пловдив ще проведат консултация на граждани и заинтересовани страни по прилагане на Националната програма за достъпна жилищна среда и лична мобилност. \r\n \r\n*** \r\n   \r\nОт 20.00 часа в залата на читалище „Просвета 1888” ще бъде представен спектакълът “Малко комедия”. \r\n \r\n*** \r\n   \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Зелени Балкани  – Стара Загора на гости на Детски отдел: Екоработилничка. Творческо ателие. \r\n \r\n*** \r\n   \r\nОт 10.00 часа в къща музей „Гео Милев“ ще се състои „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n \r\n*** \r\n   \r\nОт 10.30 часа кметът на Неделино Здравко Димитров ще награди млади художници по време на официално откриване на фитнес и шах площадка пред Туристическия информационен център. \r\n \r\n*** \r\n   \r\nОт 17.30 часа Тричков ще открие в Изложбена зала на Регионална библиотека „Стилиян Чилингиров” шестата си поред фотоизложба, с която представя в родния Шумен своите пътешествия и срещи по света. \r\n \r\n*** \r\n   \r\nОт 11.00 часа в залата на Общински съвет ще се проведе пресконференция с кмета на Община Ловеч Корнелия Маринова и представителите на културните институции в града.", "date": "2019.08.27", "title": "Предстоящи събития в страната за 28 август (Агенция „Фокус“)"}
{"url": "http://www.focus-news.net/news/2019/08/27/2693041/mvr-kriminalistite-prodalzhavat-rabota-po-razsledvaneto-na-tezhkoto-kriminalno-prestaplenie-izvarsheno-v-rayona-na-negovan.html", "text": "Криминалистите продължават работа по разследването на тежкото криминално престъпление, извършено в района на Негован, съобщиха от пресцентъра на  МВР . \r\nВъв връзка с разследването на тежко криминално престъпление, извършено на територията на Негован, МВР продължава да търси съдействие за установяването на самоличността на жена, на предполагаема възраст 45-55 години и мъж на възраст между  65 - 75 години. Те са притежавали автомобил – марка „Пежо“ или „Рено“, произведен между 1996 и 2004 г., и на бяло куче.  \r\nАко гражданите свързват предоставените данни със свои познати или близки, които не са виждали в последните месеци, могат да сигнализират на тел. 112 или в най-близкото поделение на МВР.  \r\nАнонимността им е гарантирана.", "date": "2019.08.27", "title": "МВР:  Криминалистите продължават работа по разследването на тежкото криминално престъпление, извършено в района на Негован"}
{"url": "http://www.focus-news.net/news/2019/08/27/2693045/premierat-boyko-borisov-provede-telefonen-razgovor-s-britanskiya-si-kolega-boris-dzhonsan.html", "text": "Премиерът Бойко Борисов проведе телефонен разговор с британския си колега Борис Джонсън. Това съобщиха от  правителствената информационна служба . Изключително доброто сътрудничество в сферата на сигурността беше основна тема на телефонния разговор между министър-председателя Бойко Борисов и премиера на Обединеното Кралство Великобритания и Северна Ирландия Борис Джонсън. В рамките на разговора, който се проведе по искане на британския премиер, беше поставен акцент върху големия брой успешни съвместни операции в борбата срещу престъпността и наркотрафика. Трябва да продължим да работим в тези области, заяви премиерът Борисов. По думите му друга важна сфера на сътрудничество, която трябва да се развива усилено, е образованието. Двамата премиери се обединиха и около значението на опазването на външните граници на Европа.  \r\nПо темата Брекзит министър-председателят Борисов изтъкна, че страната ни ще направи всичко възможно да се стигне до сделка, което според българския премиер ще бъде добре за всички. Премиерът Борисов отбеляза, че има много български граждани,  които живеят в Обединеното Кралство и същевременно много британци живеят в нашата страна. Това по думите му обогатява двете общества.  \r\nВ рамките на разговора министър-председателят Борисов акцентира върху значението на Балканите и Югоизточна Европа. Българският премиер изтъкна, че догодина предстои страната ни и Република Северна Македония да председателстват съвместно Берлинския процес, за което събитие британският премиер ще получи покана.  \r\nБританският премиер Борис Джонсън от своя страна поздрави министър-председателя Бойко Борисов за управлението на държавата и за резултатите от европейските избори. Джонсън отправи покана към премиера Борисов да посети Обединеното кралство. Българският министър-председател също покани британския си колега да посети страната ни.", "date": "2019.08.27", "title": "Премиерът Бойко Борисов проведе телефонен разговор с британския си колега Борис Джонсън"}
{"url": "http://www.focus-news.net/news/2019/08/27/2693043/predstoyashti-mezhdunarodni-sabitiya-za-27-avgust-agentsiya-fokus.html", "text": "*** \r\n  Среща на японския премиер и иранския външен министър \r\n \r\n*** \r\n  Международна конференция за развитие на Африка \r\n \r\n*** \r\n  Саджид Джавид ще произнесе първата си реч като финансов министър \r\n \r\n*** \r\n  Неформална среща на министрите на отбраната на ЕС \r\n \r\n*** \r\n  Дело за отнемане на родителските права на двойка завела бебето си на неразрешен протест \r\n \r\n*** \r\n  Визита на индийския външен министър  \r\n \r\n*** \r\n  Ежегодният фестивал „Томатина“ \r\n \r\n*** \r\n  Преминаване на тропическата буря Дориан \r\n \r\n*** \r\n  Международен търговски панаир \r\n \r\n*** \r\n  Обявяване на състава на преходното правителство \r\n \r\n*** \r\n  Визита на канадския външен министър и разговори за кризата във Венецуела \r\n \r\n*** \r\n  Визита на филипинския президент Родриго Дутерте", "date": "2019.08.27", "title": "Предстоящи международни събития за 27 август  (Агенция \"Фокус\")"}
{"url": "http://www.focus-news.net/news/2019/08/27/2693035/tass-donald-tramp-izrazi-nadezhda-che-dzhuzepe-konte-shte-ostane-premier-na-italiya.html", "text": "Президентът на САЩ Доналд Тръмп смята, че италианският премиер Джузепе Конте перфектно представлява страната си на срещата на върха на групата на седемте (Г7) в Биариц и изрази надежда той да запази поста си, както написа в социалната мрежа „Туитър“, цитиран от  TACC . \r\n\"Изтъкнатият премиер Джузепе Конте силно представи Италия на Г-7\", написа Тръмп. \r\nНа 20 август Конте подаде оставка от поста на италиански премиер, но продължава да изпълнява текущите задължения. По време на срещата на върха на групата на седемте, Тръмп и Конте отбелязаха, че имат добри лични отношения.  \r\n55-годишният Конте има голям шанс да запази поста премиер, тъй като Движението „5 звезди“, което преговаря с Демократическата партия за алтернативно парламентарно мнозинство, настоява за кандидатурата му, коментира агенцията.  \r\n \r\n  Юлиян Марков", "date": "2019.08.27", "title": "ТАСС: Доналд Тръмп изрази надежда, че Джузепе Конте ще остане премиер на Италия"}
{"url": "http://www.focus-news.net/news/2019/08/27/2693048/gd-granichna-politsiya-intenziven-e-trafikat-na-gkpp-kalotina-na-gkpp-lesovo-i-na-gkpp-dunav-most-ruse.html", "text": "Интензивен е трафикът на ГКПП „Калотина“, на ГКПП „Лесово“ и на ГКПП „Дунав мост – Русе“. Това съобщиха от  ГД „Гранична полиция“ . Информацията за трафика е към 18.00 часа. \r\nНа границата с Република Сърбия на ГКПП Калотина трафикът е интензивен на изход за леки автомобили. \r\nНа границата с Република Северна Македония и с Република Гърция трафикът е нормален на всички гранични контролно-пропускателни пунктове.  \r\nНа границата с Република Турция трафикът е интензивен на изход на  ГКПП Лесово за товарни автомобили, а на границата с Румъния на  ГКПП Дунав мост-Русе на изход трафикът е интензивен за товарни автомобили.", "date": "2019.08.27", "title": "ГД „Гранична полиция“: Интензивен е трафикът на ГКПП „Калотина“, на ГКПП „Лесово“ и на ГКПП „Дунав мост – Русе“"}
{"url": "http://www.focus-news.net/news/2019/08/27/2693047/d-r-hristina-kraeva-psiholog-internet-zavisimostta-e-kato-vsichki-ostanali-zavizimosti.html", "text": "Интернет зависимостта е като всички останали зависимости, наред с хазарта, наркотиците, алкохолът, и много се доближава до тях по степента на откъснатост от реалността, защото зависимостта е бягство от реалността. Това каза за  Радио „Фокус“-Пирин  психологът д-р Христина Краева. Тя уточни, че както и при останалите зависимости – всичко се отразява на човека, както на химично и биологично ниво, така и на физическо и психическо ниво. Психологът подчерта, че интернет зависимостта и интернет пристрастеността са 2 различни понятия. „В този аспект можем да разграничим двете понятия: интернет зависимите са хора, които използват интернет пространството като средство, което им помага в тяхната работа – комуникация, покупка на различни стоки, и т.н.; докато интернет пристрастените са тези хора, които смятат компютъра за неизменна част от живота – те изпитват хронична потребност към компютъра и без него чувстват празнота“, обясни експертът. \r\nНатали СТЕФАНОВА", "date": "2019.08.27", "title": "Д-р Христина Краева, психолог: Интернет зависимостта е като всички останали завизимости"}
{"url": "http://www.focus-news.net/news/2019/08/27/2693046/burgas-politseyski-sluzhiteli-neutraliziraha-osashtestvyavaneto-na-vatreshen-trafik-na-10-momicheta-v-erotik-bar-v-slanchev-bryag.html", "text": "На 26 август  2019 г.  около 23.15 часа служители от отдел „Криминална полиция” при ОДМВР – Бургас и Специализираните полицейски сили провели полицейска операция, при която неутрализирали осъществяването на вътрешен трафик. Това съобщиха от пресцентъра на  ОДМВР – Бургас . \r\nПроверен е еротик-бар, разположен в централната част на Слънчев бряг, в който са установени десет момичета на възраст над 18 години от цяла България. Някои от тях работели на трудов договор, като танцьорки, но при проведените процесуално-следствени действия е констатирано, че основната цел на момичетата и заведението е предоставяне на сексуални услуги срещу заплащане. Намерени са помещения, специално оборудвани за целта, разположени в заведението, в които по време на специализираната полицейска акция са установени и клиенти, ползващи сексуални услуги от момичета. Установено е, че минималната сума за сексуална услуга е 100 лв., но същата е могла да се промени по преценка на момичето в по-голям размер. \r\nЗа срок от 24 часа са задържани : 50 годишен пловдивчанин, визиран според обясненията на потърпевшите от трафика, като съдържател на заведението и лице, което набира и приема момичета, предоставящи сексуални услуги срещу обещания и даване на парични облаги, както и 33 годишна поморийка, работеща официално, като барман в заведението, но управляваща дейността и занимаваща се също с набиране и приемане на момичета за сексуални услуги. Тя отчитала паричните суми, заработени от момичетата на 50 годишния пловдивчанин. Част от работещите в еротик-бара момичета са разпитани в качеството на пострадали от трафик пред съдия от Несебърския районен съд. \r\nНа 50 годишния пловдивчанин е повдигнато обвинение по чл. 159 А ал. 2 т. 6 от НК / трафик на хора/, по който е предвидено от 3 до 10 години лишаване от свобода и глоба в размер от 10 000 до 20 000 лв., като срока на задържането му е удължен на 72 часа.", "date": "2019.08.27", "title": "Бургас: Полицейски служители неутрализираха осъществяването на вътрешен трафик на 10 момичета в еротик бар в Слънчев бряг"}
{"url": "http://www.focus-news.net/news/2019/08/27/2693050/foreign-policy-irak-se-prevrashta-v-nova-frontova-liniya-mezhdu-izrael-i-iran.html", "text": "Ирак се превръща в нова фронтова линия между Израел и Иран, пише американското списание  Foreign Policy \r\nИзраелският въздушен удар от 1981 г. върху ядрения реактор \"Осирак\" в Ирак беше исторически, тъй като стана прецедент за „Доктрината Бегин“,наречена на тогавашния израелски премиер Менахем Бегин, тя предвижда Израел да нанесе превантивни удари срещу държава, която се готви да придобие ядрени оръжия. \r\nПланът през 1981 г. беше да запази ударът в тайна и Израел не трябваше да поема отговорност. Но минаха само седмици преди изборите в Израел и поемането на отговорност се оказа твърде примамливо за Бегин. Израелската операция предизвика значително раздразнение във Вашингтон, а американският отговор беше да осъди удара и да наложи ембарго на доставката на трета ескадрила F-16 в Израел. \r\nСега, 38 години по-късно, изглежда, че Израел отново е извършил атака на иракска територия. Ударът на 20 август в близост до въздушна база Балад в Ирак беше четвъртият от серия от скорошни експлозии на бази, контролирани от подкрепяните от Иран иракски милиции. Взривовете са насочени към ирански ракетни пратки, както и комплекти за тяхното подобряване. \r\nИзраелският премиер Бенямин Нетаняху е само на три седмици от изборите, а неговият десен блок изглежда изостава в проучванията. На въпрос дали Израел ще нанесе удари по ирански цели в Ирак, ако е необходимо, той заяви: „Ние действаме - не само ако е необходимо, ние действаме в много области срещу държава, която иска да ни унищожи. Разбира се, дадох свобода на силите за сигурност и ги инструктирах да направят всичко необходимо, за да осуетят плановете на Иран. ”Ако не поемам изрично отговорност за ударите от миналата седмица, то съм доста близо до подобно твърдение.“ \r\nРеакцията на Вашингтон на последните събития също беше подобна на реакцията му към ударите през 1981 г .: изтичане на информация относно отговорната страна и мълчаливо осъждане. Президентът на САЩ Доналд Тръмп не е направил това директно можем да предположим, че той не е бил изненадан от ударите и че те са били координирани с висши фигури в неговата администрация, но други елементи в правителството на САЩ изглеждат недоволни от предполагаемата израелска активност в Ирак, която те смятат за риск за американските войници, разположени там. \r\n \r\n  Юлиян Марков", "date": "2019.08.27", "title": "Foreign Policy: Ирак се превръща в нова фронтова линия между Израел и Иран"}
{"url": "http://www.focus-news.net/news/2019/08/27/2693049/prodalzhavat-sporovete-mezhdu-gerb-i-bsp-na-tema-patishta-obzor.html", "text": "На пресконференция днес от БСП обърнаха внимание, че все още нямат информация от АПИ относно състоянието на пътищата. Преди 9 месеца от опозицията поискаха от АПИ и МРРБ да издадат решение за проверка на 46 точки от българските магистрали. Според  депутата от БСП Георги Свиленски  в продължение на 9 месеца МРРБ и АПИ са търсили какви ли не поводи, за да откажат БСП от това им искане. Той коментира, че АПИ отказва и отговорът се намира в изказване на прокурор Николова преди два дни по повод трагедията в Своге. Според прокурор Николова е установена фалшификация в пробите на асфалт при ремонта на отсечката преди три години. Въпросът, които повдигна Свиленски е дали в тези 46 точки или участъци, които искат да бъат извършени проверките не са отново променени пробите, не са положени фалшиви подписи под тези протоколи. Той посочи, че има трима сменени министри. Свиленски цитира критиките на премира, че асфалт не се яде. Той се обърна към Борисов с думите \"Да, асфалт не се яде, но асфалт се краде. По думите това, че се краде асфалт се доказва от състоянието на българските пътища, които прави правителството. Свиленски коментира, че трябва да се спре изграждането на тези опасни за българските граждани пътища. По думите му е доказано и от прокуратурата, че качеството на асфалтовата смес  не е това, което трябва да бъде. Той добави, че управляващата партия подменя пробите, лъже и европейските си партньори, които дават пари за тези магистрали и българските граждани, които пътуват по тези опасни пътища.  \r\nПо-късно през деня  зам.-министърът на регионалното развитие и благоустройството Николай Нанков  и членът на УС на АПИ инж. Иван Досев, коментираха изказването на опозицията. Според Нанков АПИ никога не е отказвала достъп до информация по отношения на проверката, която от БСП искаха да се инициира. В рамките на месец, от 30 май до 27 юни, на опозицията им е предоставена възможност да се запознаят с купищата документация по отношение на 46 републикански пътища, на които им се извършва проверка. Зам.-министърът на регионалното развитие е категоричен, че Агенцията не е отказвала независима експертиза, има нормативи и процедури, които трябва да се спазват, дори от депутатите на БСП. По отношение на духовития коментар, че асфалт не се яде, а се краде, Нанков заяви, че Свиленски трябва да потвърди обвиненията си с факти. Зам. – министърът припомни други обективни факти и обстоятелства. През 2007 г., управлява Тройната коалиция, първата година, когато стартират европейски фондове. По ОПРР 8 пътни отсечки, разпределени в 6 лота, 170 км са търгувани за малко над 113 млн. лв. Договорите са сключени през 2009 г., в края на мандата на Тройната коалиция. Прекратяват се от първото правителство „Борисов“. И за същите участъци, плюс нови 10 км добавени, търгувани 2010 и 2011 г. и сключени договори след това, при по-скъпи цени на асфалта, работната сила, инфлация и т.н. – 63 млн.лв. за над 180 км. Николай Нанков представи Георги Свиленски като литературен герой променяйки стихотворението на Славейков „Пенчо бре, чети“. “Георги бре чети, Георги не чете, Георги работи, Георги пак не ще\". Зам. – министърът коментира, че Георги трябва отново да отиде, да прочете и да открие пропуските.  \r\n Инж. Иван Досев, член на УС на АПИ  коментира, че с колегите му от агенцията са почувствали една подигравка, след всички хвърлени усилия за предоставяне на всички тези документи, които са в огромен обем. Той отбеляза, че агенцията е експертна структура и не е коректно името ѝ да се използва за правене на недостоверни внушения. По отношение на поисканата от народни представители от левицата технически справки той коментира, че е осигурен пълен достъп до тях -, обяснителни записки, количествени сметки, сертификати за вложени материали и др. Инж. Досев допълни, че ненужно е изхабен голям ресурс на АПИ за подготовка на огромен обем информация, която никой от поискалите я не я е използвал.", "date": "2019.08.27", "title": "Продължават споровете между ГЕРБ и БСП на тема пътища (ОБЗОР)"}
{"url": "http://www.focus-news.net/news/2019/08/27/2693053/linka-mihova-dvizhenie-rusofili-klon-pleven-uchastnitsite-ot-pilotnoto-izdanie-na-initsiativata-svecha-pamyati-posetiha-i-panorama-plevenska-epopeya.html", "text": "Участниците от пилотното издание на инициативата „Свеча памяти  посетиха и  Панорама ,,Плевенска епопея“. Това каза за  Радио „Фокус“  Линка Михова, движение ,,Русофили“, клон Плевен по повод гостуването на руски младежи в рамките на инициативата. ,,Участниците в мероприятието ще нощуват в изграден от тях палатков лагер, за който материалната база е осигурена от Младежката академия за детско-юношески туризъм и краеведство – клон България. По време на пребиваването си в „Лавров парк“ участниците в мероприятието ще почистват отпадъци и суха растителност, почистване на каменната облицовка и възстановяване на надписите, засаждане на цветя и многогодишни растения, боядисване на пейки и ремонт на детската площадка“, каза Линка Михова. ,,Руските гости и участниците в Националната кампания „Има и по-добро решение” – 50 юноши и девойки от различни страни, разгледаха Панорама”Плевенска епопея 1877 г.”, след това имаха възможност да се разходят в „Парк Скобелев” и да разгледат централната градска част на Плевен. В програмата на младите хора е предвидена среща с Васил Копчев от Общонароден комитет „Васил Левски”, който ще ги запознае с патриотичните инициативи, в които участват младите хора. Вечерта всички участници в пилотното мероприятие нощуват в „Парк Лавров”, където са изградили своя палатков лагер“, допълни Линка Михова. \r\nВиолета КРЪСТЕВА", "date": "2019.08.27", "title": "Линка Михова, движение ,,Русофили“, клон Плевен: Участниците от пилотното издание на инициативата „Свеча памяти  посетиха и  Панорама ,,Плевенска епопея“"}
{"url": "http://www.focus-news.net/news/2019/08/27/2693051/plovdiv-novi-plastmasovi-konteyneri-za-smet-sa-razpolozheni-v-tsentralnata-gradska-chast.html", "text": "Нови пластмасови контейнери за смет тип „Бобър“ за смесен битов отпадък са разположени в централната градска част, съобщи за  Радио „Фокус“- Пловдив  директорът на ОП „Чистота“ Иван Стоянов. Новите съдове са 86 на брой и 67 от тях са на улиците „Иван Вазов“, „Найден Геров“, „Дондуков“, „Петко Каравелов“, „Алцеко“, „Стефан Веркович“, „Фредерик Жолио Кюри“, „Йоаким Груев“, „Софроний Врачански, „Никола Палаузов“, „Свети Климент“ и на бул. „Шести септември“ до подлеза на площад „Съединение“. „Надяваме се сметосъбирането от пластмасовите контейнери да е по-безшумно. Много е важно гражданите да ги пазят, особено през зимата, когато не трябва да изхвърлят в тях сгурия и пепел от печките за твърдо гориво“, коментира Иван Стоянов. Новите „бобри“ са доставени след обществена поръчка и са много по-евтини от металните.", "date": "2019.08.27", "title": "Пловдив: Нови пластмасови контейнери за смет са разположени в централната градска част"}
{"url": "http://www.focus-news.net/news/2019/08/27/2693040/tass-putin-schita-za-osnovna-zadacha-v-siriya-stabilizatsiyata-na-obstanovkata-na-myasto.html", "text": "Основната задача в Сирия е да стабилизира ситуацията и да гарантира напредването на процеса на политическо уреждане, заяви руският президент Владимир Путин след разговори с турския президент Реджеп Тайип Ердоган, цитиран от  TACC . \r\n\"Ключовото внимание, разбира се, беше обърнато на ситуацията в Сирия. Русия и Турция си сътрудничат тясно във Астанския формат с участието на Иран. Според нас този формат е най-ефективният механизъм за решаване на сирийската криза. Ние вярваме, че на този етап най-важното е да се съсредоточим върху окончателната стабилизация на условията на място и напредване на процеса на политическо уреждане\", каза Путин. \r\nТой отбеляза, че по време на срещата той е обсъдил с турския си колега въпроси, свързани с формирането и стартирането на Сирийския конституционен комитет. Путин изрази надежда, че този комитет ще може да започне работата си в Женева в съвсем близко бъдеще. \r\nПрезидентът потвърди, че през септември ще посети Анкара, за да участва в срещата на върха Русия-Иран-Турция за разрешаване на ситуацията в Сирия. \r\n \r\n  Юлиян Марков", "date": "2019.08.27", "title": "ТАСС: Путин счита за основна задача в Сирия стабилизацията на обстановката „на място“"}
{"url": "http://www.focus-news.net/news/2019/08/27/2693052/sport-stan-vavrinka-prodalzhava-napred-v-otkritoto-parvenstvo-na-sasht.html", "text": "Тенис: Швейцарският тенисист Стан Вавринка победи италианеца Янек Синер с 3:1 сета (6:3, 7:6, 4:6, 6:3)   за два часа и 53 минути. В следващия кръг Вавринка ще играе срещу Жереми Шарди, който победи поляка Хуркач с 3:2 сета. Напред продължава и Роджър Федерер, който победи индиеца Сумит Нагал също с 3:1 сета. В следващия кръг Федерер ще играе срещу босненеца Дамир Джумхур.", "date": "2019.08.27", "title": "Спорт: Стан Вавринка продължава напред в Откритото първенство на САЩ"}
{"url": "http://www.focus-news.net/news/2019/08/27/2693044/vladimir-putin-predi-kraya-na-godinata-po-turski-potok-shte-poteche-gaz-kam-turtsiya.html", "text": "Руският президент Владимир Путин заяви, че руският газ ще започне да тече през \"Турски поток\" към Турция преди края на тази година, предава  TACC . \r\n„Изграждането на„ Турски поток “е в ход. Предполагаме, че до края на годината руският газ ще започне да постъпва към турските потребители. И след увеличаване на капацитета на„ Турски поток “, втората тръба за доставка ще пренася през Турция газ към Европа“, каза той по време на съвместна пресконференция с турския президент Реджеп Тайип Ердоган. \r\nВладимир Путин отбеляза като цяло, че Русия и Турция си сътрудничат тясно в енергийния сектор. Той припомни, че „Росатом“ строи първата АЕЦ „Аккую“ в Турция. Първият енергиен блок трябва да бъде пуснат в експлоатация през 2023 г. по случай сто-годишнината на Република Турция. „Подчертавам, че и двата проекта - и АЕЦ„ Аккую “, и„ Турски поток “- отговарят на най-високите екологични и технологични изисквания и ще станат ключови елементи за осигуряване на регионална и европейска енергийна сигурност“, заключи Путин. \r\n \r\n  Юлиян Марков", "date": "2019.08.27", "title": "Владимир Путин: Преди края на годината по „Турски поток“ ще потече газ към Турция"}
{"url": "http://www.focus-news.net/news/2019/08/27/2693037/erdogan-turtsiya-shte-predprieme-vsichki-neobhodimi-merki-za-da-zashtiti-svoite-voynitsi-v-siriya.html", "text": "Турция ще предприеме всички необходими мерки, за да защити своите войници в Сирия, заяви  турският президент Реджеп Тайип Ердоган на пресконференцията след преговори с руския президент Владимир Путин на международното аерокосмическо шоу MAKS-2019 на летище Жуковски, предава  TACC . \r\n\"Тук (в Идлиб) ситуацията стана толкова сложна, че в момента нашите войски са в опасност. Не искаме това да продължи. Всички необходими стъпки ще бъдат предприети навреме, ако е необходимо\", каза той. \r\nЕрдоган каза още, че действията на сирийската правителствена армия, която извършва бомбардировки, включително на граждански цели в зоната за деескалация в Идлиб, възпрепятстват прилагането на меморандума, подписан в Сочи. \r\n„Според меморандума от Сочи, който подписахме миналия септември, успяхме да постигнем относителна стабилност, но, за съжаление, от май насам правителството (на Сирия), извършвайки бомбардировки над цивилни цели, прекъсна това относително спокойствие. Това усложнява прилагането на меморандума от Сочи\", каза Ердоган. \r\n \r\n  Юлиян Марков", "date": "2019.08.27", "title": "Ердоган: Турция ще предприеме всички необходими мерки, за да защити своите войници в Сирия"}
{"url": "http://www.focus-news.net/news/2019/08/27/2693056/nimh-prez-noshtta-shte-e-predimno-yasno-utre-otnovo-slanchevo.html", "text": "През нощта ще е предимно ясно, утре отново слънчево. Това съобщи за   „Агенция Фокус\"   дежурният синоптик Георги Цеков от  Националния институт по метеорология и хидрология (НИМХ)  .  През деня ще духа слаб, в Източна България - до умерен, предимно източен вятър. След обяд ще е горещо с максимални температури между 30° и 35°, в крайните югозападни райони и малко по-високи. Над Черноморието ще е предимно слънчево. Ще духа умерен североизточен вятър. Максимални температури на въздуха: 27-30°. Температурата на морската вода е 26-27°. Вълнението на морето ще е 2-3 бала. \r\nНад планините ще е предимно слънчево, след обяд с незначителна купеста облачност. Ще духа слаб до умерен изток-североизточен вятър. Максимална температура на височина 1200 метра около 25°, на 2000 метра – около 17°. През следващите три дни времето ще се задържи без съществена промяна - предимно слънчево, в следобедните часове в петък и събота с временни увеличения на облачността, но с много малка вероятност за превалявания. Ще остане горещо, с максимални температури над 30°, на места ще достигат 35°-36°. Вятърът от изток-североизток ще се запази, ще е слаб до умерен, в Източна България - по-често умерен и с него в събота температурите временно и слабо ще се понижат.", "date": "2019.08.27", "title": "НИМХ: През нощта ще е предимно ясно, утре отново слънчево"}
{"url": "http://www.focus-news.net/news/2019/08/27/2693055/rumen-radev-reshavaneto-na-tezhkite-problemi-na-balgariya-iziskva-silno-liderstvo-i-realni-deystviya-a-ne-samohvalstvo-i-skalapeni-intrigi.html", "text": "„Генерал Дяков е изключително стойностен професионалист и човек. Получи много добро предложение за работа след толкова много години в системата за сигурност. Нямам право да го задържа“. Това коментира днес пред журналисти в Гълъбово държавният глава Румен Радев, попитан каква е истината за напускането на началника на НСО ген. Данчо Дяков и за възникналото напрежение между институциите, съобщиха от прессекретариата на  държавния глава . Президентът е в Гълъбово по случай тържественото отбелязване на 50-годишнината на града. „Необяснимо и недопустимо обаче е нахвърлянето на премиера на президентската институция без повод и с измислени доводи. Притеснително за всички ни е, че премиерът очевидно губи самообладание“, посочи още Румен Радев. Държавният глава добави, че решаването на тежките проблеми, пред които е изправена най-бедната държава в ЕС, изисква силно лидерство и реални действия, а не самохвалство и скалъпени интриги с цел бягство от отговорност. В отговор на въпрос за изнесената информация за силното замърсяване на въздуха в град Гълъбово президентът заяви, че това системно обгазяване означава или че държавата е слаба и не може да изпълни контролните си функции, или зависимост от частни корпоративни интереси.", "date": "2019.08.27", "title": "Румен Радев: Решаването на тежките проблеми на България изисква силно лидерство и реални действия, а не самохвалство и скалъпени интриги"}
{"url": "http://www.focus-news.net/news/2019/08/27/2693057/afp-izbyagala-kobra-terorizira-germanski-grad.html", "text": "Смъртоносна кобра избяга на свобода в германския град Херне във вторник, като местните жители бяха предупредени да държат прозорците си затворени и да се пазят далеч от  тревата, предава  AFP . \r\nДългата един метър змия, чието ухапване може да бъде фатално, липсва от неделя, след като е избягала от собственика си в западния град Херне. \r\nЧетири сгради в района, където змията е видяна за последен път, са евакуирани, а жителите в околността са предупредени да затворят всички врати и прозорци. \r\nМестните власти заявиха, че евакуираните сгради ще \"остават заключени и редовно ще проверяваме за следи от змията\". \r\n\"Разбира се, това не е приятно за жителите, но сигурността трябва да бъде на първо място\", добави говорител на града. \r\n„Предполагаме, че най-вероятно змията ще остане в сградата“, където живее нейният собственик. \r\nЕдин от методите за проследяване на кобрата включва разпръскване на брашно в сградите под наблюдение с надеждата змията да остави следа. \r\n \r\n  Юлиян Марков", "date": "2019.08.27", "title": "AFP: Избягала кобра тероризира германски град"}
{"url": "http://www.focus-news.net/news/2019/08/27/2693062/kazanlak-dve-novi-skulpturni-kompozitsii-byaha-otkriti-v-park-rozarium.html", "text": "Две нови скулптурни композиции бяха открити в парк „ Розариум”, предаде кореспондент на  Радио „ Фокус” . Пластиките са избрани измежду 11 творби, участвали в обявения конкурс от Община Казанлък. Те са дело на Велин Дечков – „Пламък” и на Светослав Недев – „ Вечно зелената клонка”. Авторите им получиха премия, къответно от по 1000 и 800 лв. Творбите са класирани от петчленно жури с председател арх. Георги Стоев, главен архитект на община Казанлък и бивш заместник - министър на културата. В петчленното жури участваха трима художници и един дизайнер. \r\nКонкурсът за пластики в парковата на „ Розариум” е национален и е за общо шест произведения на изкуството. През 2018 година в парка бяха поставени две скулптури: на Кирил Георгиев – „ Роза” и на Светослав Недев „ Розов цвят”. Предстои да бъде обявена трета сесия за оставащите два постамента. Конкурсът за творби в парк „ Розариум” е част от инициативите на Община Казанлък за утвърждаването на Града на розите като съвременен европейски град, познат не само с културно-историческото си наследство, но и с високите си съвременни изисвания към пластичното изкуство.  \r\nПарк „Розариум“ съществува от 20-те години на ХХ век и е сред знаковите за града места. През последните години той и парк „Тюлбето” бяха реновирани по проект на стойност 4,7 млн лв, финансиран от Европейския фонд за регионално развитие по Оперативна програма „Регионално развитие“.  \r\nПрез 2016-а в парка бе изградена новата сграда на Музея на розата върху площ от над 1200 квадратни метра, на стойност 1 млн лв. \r\nСлавяна ГАЙДАРОВА", "date": "2019.08.27", "title": "Казанлък: Две нови скулптурни композиции бяха открити в парк „ Розариум”"}
{"url": "http://www.focus-news.net/news/2019/08/27/2693060/dobrich-izlozhba-na-detski-risunki-s-ochite-si-vidyah-bedata-e-predstavena-v-regionalna-biblioteka-dora-gabe.html", "text": "Изложба на детски рисунки „С очите си видях бедата” е представена в Регионална библиотека „Дора Габе“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ , предаде кореспондентът на  Радио „Фокус” – Варна . Организатори на областния кръг са Регионална дирекция ”Пожарна безопасност и защита на населението” в Добрич, Регионална библиотека “Дора Габе” и Регионално управление на образованието в добруджанския град. Тази година по темата са работили деца и младежи от 6 до 16-годишна възраст от общините: Тервел, Добрич, Шабла, Балчик, Крушари и Каварна. Допуснатите до областния кръг рисунки са 69. Четиридесет и една от тях са класирани за участие в Международния кръг, който ще се проведе през месец октомври 2019 г. в София. От класираните рисунки е експонирана изложба във фоайето на Регионална библиотека „Дора Габе”. В своите рисунки участниците са изразили придобитите знания за оцеляване при различните бедствия. Те са нарисували образа на пожарникари и спасители, които всеки ден се борят с „бедата”, помагат на пострадали и спасяват човешки живот. Експозицията е посветена на 14 септември – Ден на пожарната безопасност и защитата на населението в Република България. Конкурсът за детска рисунка „С очите си видях бедата” се провежда за първи път през 2002 г. по инициатива на Държавна агенция „Гражданска защита”. По-късно името на конкурса е променено и гласи: „Мисия Спасител”, а през 2012 година отново се връща първоначалното име като по-точно и емоционално. От 2006 година конкурсът прераства в Международен под егидата на Секретариата на Частичното споразумение за големите рискове към Съвета на Европа. \r\nЖулиета НИКОЛОВА", "date": "2019.08.27", "title": "Добрич: Изложба на детски рисунки „С очите си видях бедата” е представена в Регионална библиотека „Дора Габе“"}
{"url": "http://www.focus-news.net/news/2019/08/27/2693058/ombudsmanat-maya-manolova-absolyutno-vsichki-moi-imoti-sa-deklarirani-i-nyamam-pritesnenie-da-predostavya-informatsiya.html", "text": "Абсолютно всички мои имоти са декларирани и нямам притеснение да предоставя информация. Това написа в профила си във  „Фейсбук“  омбудсманът Мая Манолова по повод появила се информация за имот, собственост на дъщеря й. „Приятели, ще дам отговор във връзка с появили се информации и некоректни внушения за имот, собственост на дъщеря ми, тъй като държа на истината и пълната прозрачност, която, убедена съм, публичните лица дължим на Вас, гражданите. През 2007 г. закупих адвокатска кантора от 100 кв.м в идеални части на петия етаж в сградата на ул. „Алабин“ 56 в София. Покупката е записана на дъщеря ми - Ралица Миленова, защото ми предстоеше развод. Заплатих имота с кредит, в размер на 100 000 евро. Този кредит е деклариран през 2008 г., както изисква законът, пред Сметната палата. Изплащах този кредит в продължение на 10 години, какъвто беше и договорът ми с банката, т.е. приключих изплащането през 2018 г. Как намалява кредитът през годините може да бъде проследено по години в декларациите ми пред Сметната палата. Обръщам внимание, че в тази от 2008 г., не пише 100 000 евро, а 93 000 евро, защото в декларацията се изписва дължимата сума към 31 декември, а междувременно вече бях платила вноски. Имотът не е апартамент, а адвокатска кантора, повтарям, 100 кв.м идеални части от етаж с кантори и офиси и на други лица. От 1997 г. до 2015 г. аз съм адвокат и доходи, освен като народен представител от 2005 г., имам и като адвокат, които са надлежно декларирани пред НАП, платени са данъци и са отразени в декларациите ми пред Сметната палата. От 2013 г. до настоящия момент в тази кантора има наематели, които ползват една част от помещенията за офис и плащат наем. Този наем също е деклариран надлежно пред данъчната служба и са платени данъците върху него от дъщеря ми, защото тя е собственик. А аз, след избора ми на омбудсман, замразих адвокатската си практика. В момента част от кантората се ползва от неправителствената организация на съпруга ми – Ангел Найденов – Център за изследване на отбраната и сигурността. И мисля, че е естествено да не плаща наем на доведената си дъщеря. В другата част наематели, които плащат наем и този наем е деклариран в данъчното и са платени дължимите данъци. Лично аз одобрявам интереса към имотното състояние на публичните лица, каквато съм и аз от 14 години. Винаги надлежно съм декларирала имотното си състояние, доходите си и всяка една промяна в тях. Нямам никакъв проблем с това и съм готова да предоставя всякаква информация свързана с моето и на семейството ми имотно състояние. Но не разбирам желанието на медии, близки до властта, да градят кампанията си на тази основа. Не прави чест на властта. Не прави чест на властта да използва подобен подход само от страх, че ще се кандидатирам за кмет на София. Защото ако наистина се интересуваха от имотното ми състояние, можеха да ме попитам миналата или по-миналата година. Абсолютно всичко е декларирано и нямам никакво притеснение да предоставя информация“, написа омбудсманът Мая Манолова.", "date": "2019.08.27", "title": "Омбудсманът Мая Манолова: Абсолютно всички мои имоти са декларирани и нямам притеснение да предоставя информация"}
{"url": "http://www.focus-news.net/news/2019/08/27/2693061/sport-igrayat-se-tri-macha-ot-shampionska-liga.html", "text": "Футбол: От 22:00 часа се играят три мача-реванш от плейофния кръг за влизане в групите на шампионската лига. Най-голям интерес предизвиква мачът Цървена звезда – Йънг Бойс (Швейцария), защото първият мач завърши при резултат 2:2. Останалите два мача са Краснодар – Олимпиакос  (4:0 за Олимпиакос в първия мач)и Розенборг – Динамо Загреб (2:0 за Динамо Загреб в първия мач). В сряда се играят другите три мача от тази фаза.", "date": "2019.08.27", "title": "Спорт: Играят се три мача от Шампионска лига"}
{"url": "http://www.focus-news.net/news/2019/08/27/2693063/blagoevgrad-na-svoe-zasedanie-obs-bansko-aktualizira-byudzheta-na-obshtinata-i-prie-reditsa-vazhni-resheniya.html", "text": "На днешното заседание Общинският съвет гласува предложението на кмета Георги Икономов „Топлоснабдяване Банско” ЕООД да придобие правото на собственост върху централата за изгаряне на дървесини отпадъци, чрез дарение, в полза на дружеството от страна на „ТЕВНО” ЕООД, съобщиха от пресцентъра на  Община Банско . \r\nПо случай 10 годишнината на танцова формация „Бански фукли” и техният юбилеен концерт, Общински съвет Банско отпусна финансови средства за закупуване на фолклорни костюми. Танцова формация „Бански фукли“ са една от групите популяризиращи местното културно богатство в България и в чужбина.  \r\nКметът Георги Икономов представи и отчет за изпълнението на бюджета на Община Банско към 31 декември 2018 г., както и текущото му изпълнение към 30 юни 2019 г. Съветниците приеха отчета и гласуваха актуализацията на бюджета. \r\nПо предложение на кмета Икономов, бяха актуализирани нормите за пълняемост на групите в ДГ „Здравец” – Банско. Приет бе Годишен план на дейностите за подкрепа за личностното развитие на децата и учениците на територията на Общината за 2019 г. \r\nВ допълнение бяха отпуснати и средства за участие на ученици от Банско в „Космически лагер Турция 2019“. Финансово подпомогнат бе и биатлонистът Благой Тодев. \r\nОтпуснаха се и финансови средства за участие на Радостина Кехайова и Иван Джолев на фестивала „Детски Пирин фолк” в Сандански. Сред приетите решения са и точките за светещи рекламни кутии на уличните стълбове и отдаване под наем на терени – общинска собственост, за разполагане на рекламни съоръжения.  \r\nОбщинският съвет гласува погасяване на такса „Битови отпадъци” на стадион „Свети Петър”, както и продължаване на договора за ползване на стадиона „Свети Петър” от Общината. \r\nНа заседанието съветниците подкрепиха предложението на кмета Георги Икономов за закупуване на автомобил за нуждите на Заведение за социални услуги.", "date": "2019.08.27", "title": "Благоевград: На свое заседание ОБС Банско актуализира бюджета на Общината и прие редица важни решения"}
{"url": "http://www.focus-news.net/news/2019/08/27/2693064/kazanlak-izlozhba-izbrano-patuvashta-selektsiya-ot-shestiya-mezhdunaroden-foto-salon-plovdiv-2019-be-otkrita-v-muzeya-na-fotografiyata.html", "text": "Изложба „Избрано” - пътуваща селекция „ от Шестия Международен фото салон Пловдив – 2019 бе открита в Музея на фотографията, предаде кореспондент на  Радио „Фокус” . Изложбата има своята премиера в края на юни в Пловдив като част от десетото юбилейно издание на Европейския месец на фотографията - 2019, организиран от Фотографската академия. Експозицията е показана и в Габрово и Пазарджик. Над четири хиляди фотографии постъпват за селекция в шестте раздела на тазгодишното издание на конкурса. „През годините сме обиколили много галерии и арт пространства, но тази покана е една от най-ценните за нас досега. В Музея на фотографията се показват и организират много стойностни фотографски събития точно затова, тази покана е огромен комплимент за нас“, поясни Антон Савов от Международния фото салон в Пловдив. Той коментира като изключително успешно присъствието в конкурса на българската фотографска общност. Българските фотографи тази година бележат най-силното си участие в Салона от всички негови издания до сега - 38 автори печелят общо 62 награди. Отличени в Салона са фотографи от София, Велико Търново, Бургас, Шумен, Русе, Стара Загора, Павликени и Асеновград. В Казанлък са показани отличените фотографии на Юлий Василев и Христо Димитров, Соон Сенг Леонг от Малайзия, Хари Даймен от Люксембург – най-добър в раздел „Природа“, Валтер Габертуел – Италия, Светлин Йосифов. Участничката в тазгодишния пленер „В Долината на розите“ Таня Маркова се представя в Салона също със златен медал. Нейната фотография е част от избраните за експозицията в Казанлък, която показва и местни автори от национална величина, като Пламен Петков, Николай Тенев и Ениз Караджа. Изложбата е част от програмата на Празници в Долината на тракийските царе.  \r\nСлавяна ГАЙДАРОВА", "date": "2019.08.27", "title": "Казанлък: Изложба „ Избрано” - пътуваща селекция „ от Шестия Международен фото салон Пловдив – 2019 бе открита в Музея на фотографията"}
{"url": "http://www.focus-news.net/news/2019/08/27/2693054/nezavisimaya-gazeta-poseshtenieto-na-turskiya-lider-redzhep-tayip-erogan-v-rusiya-beshe-predshestvano-ot-ostavki-v-ramkite-na-turskata-armiya.html", "text": "Посещението на турския лидер Реджеп Тайип Ердоган в Русия беше предшествано от оставки в рамките на турската армия. Това съобщават специализираните издания, пишещи за  Близкия изток, позовавайки се на своите информирани източници, коментира руският ежедневник  “Независимая газета“ . \r\nВъпреки факта, че в структурите на армията се случиха сериозни кадрови смени, все още не се знае какво ги е провокирало. Наблюдателите имат различни версии. \r\nСпоред британския портал за Близкия изток, оставки са подали командирите на турската мотострелкова група в сирийската провинция Идлиб, която остава в ръцете на сирийските бунтовници и продължава да се счита за отговорност на Турция. Източници на изданието обръщат внимание на факта, че оставките са станали в действителност след въздушния удар от сирийските правителствени сили върху турски конвой, тръгнал към 9-ия наблюдателен пост в Идлиб. \r\nИнцидентът на 19 август постави официална Анкара в задънена улица: от една страна, е необходимо да се демонстрира решителността й в отговор на подобни атаки, от друга, за нея е изключително неизгодно да се конфронтира с Руската федерация, която е най-важният партньор на сирийското правителството и гарантът за неговата сигурност. В тази връзка Ердоган бе принуден да замине за Москва предсрочно. \r\nЕдна от възможните причини за напускането на влиятелни генерали би могло да бъде споразумението на Турция и САЩ за създаването на „зона за сигурност“ в Северна Сирия. Министърът на отбраната Хулуси Акар обаче заяви на 27 август, че оставката на военните ръководители се дължи единствено на \"края на службата им\" и нямат други причини. \r\nИзданието Ahval съобщава, че пет генерали са подали оставки, което показва високата степен на несъгласие в турската армия срещу политиката на Ердоган в Сирия. Вероятно военният елит отново се превръща във взривоопасна сила срещу турския президент. \r\n \r\n  Юлиян Марков", "date": "2019.08.27", "title": "„Независимая газета“: Посещението на турския лидер Реджеп Тайип Ероган в Русия беше предшествано от оставки в рамките на турската армия"}
{"url": "http://www.focus-news.net/news/2019/08/27/2693065/izvestiya-rusiya-pokaza-neobichayniya-iztrebitel-su-47.html", "text": "Перспективният палубен  изтребител Су-47 \"Беркут\" бе показан на въздушното изложение МАКС-2019, което се провежда от 27 август в близост до Москва на летище Жуковски, пише руският вестник  \"Известия\" \r\nИзтребителят Су-47 на дизайнерското бюро „Сухой“ се счита за един от най-необичайните самолети в света. Характерно за него е обратната стреловидност на крилото, което подобрява управляемостта на самолета при ниски скорости и влияе положително на характеристиките му за излитане и кацане. \r\nЕксперименталното копие е построено през 1997г. Сега то се съхранява в музея на Летателния изследователски институт. \r\nПо-рано беше съобщено, че руският президент Владимир Путин по време на MAKS-2019 обсъди с турския си колега Реджеп Тайип Ердоган съвместното производство на руски самолети, включително изтребителите от пето поколение Су-57. \r\nВъздушното шоу МАКС-2019 ще продължи до 1 септември. В него ще вземат участие около 30 държави. Очаква се събитието да бъде посетено от около 500 хиляди души. От 30 август до 1 септември над 300 допълнителни влака ще пътуват към аерокосмическото изложение. \r\n \r\n  Юлиян Марков", "date": "2019.08.27", "title": "„Известия“ : Русия показа необичайния изтребител Су-47"}
{"url": "http://www.focus-news.net/news/2019/08/27/2693066/pazardzhik-bezplatna-kastratsionna-kampaniya-za-kucheta-i-kotki-shte-se-provede-ot-28-do-30-avgust-vav-velingrad.html", "text": "Безплатна кастрационна кампания за кучета и котки ще се проведе от 28 до 30 август във Велинград, съобщиха от  Общината . От 28 до 30 август 2019 г. Animal Welfare Bulgaria (Анимал Уелфеър България) и Община Велинград организират безплатна кастрационна кампания и регистрация на бездомни и домашни кучета и котки. Собствениците могат да заведат домашните си любимци на адрес: кв. „Индустриален”, ул. „ Георги Кирков“, където ще се извършват процедурите.  На място служителите ще информират стопаните кога ще могат да си приберат животните след кастрацията. Включването в кампанията е напълно безплатно за домашните кучета и котки – стопаните им не дължат нищо, единствено трябва да носят ветеринарно- медицинския паспорт.  На основание чл. 175, ал.2, т.5 от Закона за ветеринарномедицинската дейност – кастрираните кучета се освобождават завинаги от данък. Стопанинът е длъжен да регистрира своето домашно куче, което е логично и необходимо за доброто на града и хората. Регистрацията става чрез попълване на Въпросник в деловодството на общината или в стая № 40 в новата сграда на Община Велинград. За да докаже, че кучето му трябва да бъде освободено от облагане с данък, стопанина представя ветеринарно заверен паспорт на домашния си любимец, съдържащ номера на идентификационния чип, стикери за поставени ваксини и отбелязана кастрация.", "date": "2019.08.27", "title": "Пазарджик: Безплатна кастрационна кампания за кучета и котки ще се проведе от 28 до 30 август във Велинград"}
{"url": "http://www.focus-news.net/news/2019/08/27/2693068/39-tochki-sa-vklyucheni-v-predvaritelniya-dneven-red-na-obshtinski-savet-blagoevgrad-za-redovnoto-mu-zasedanie-na-30-avgust.html", "text": "39 точки са включени в предварителния дневен ред на Общински съвет – Благоевград за редовното му заседание на 30 август. Това съобщиха за  Радио „Фокус“ – Пирин  от Общински съвет – Благоевград. Сесията ще се проведе в петък от 09.30 часа в зала „22 септември“. На нея се очаква съветниците да обсъждат различни въпроси, както и да дадат своите решения по точки, сред които: кандидатстване на Община Благоевград с проектно предложение „Ремонт, обновяване и въвеждане на мерки за енергийна ефективност в сградата на Камерна опера и Народно читалище „Н.Й.Вапцаров-1866“ – Благоевград“ по Оперативна програма „Региони в растеж” 2014 – 2020 и Фонд за устойчиви градове; предоставяне на права на Кмета на Община Благоевград да издаде нов запис на заповед за авансово плащане по изпълняван договор от Община Благоевград по проект „Обновяване и модернизация на образователната инфраструктура в Благоевград“. \r\nЛивия НИНОВА", "date": "2019.08.27", "title": "39 точки са включени в предварителния дневен ред на Общински съвет – Благоевград за редовното му заседание на 30 август"}
{"url": "http://www.focus-news.net/news/2019/08/27/2693069/nimh-ekstremalen-indeks-za-pozharoopasnost-e-v-sila-na-mesta-v-21-oblasti-na-stranata-za-28-avgust.html", "text": "Екстремален индекс за пожароопасност е в сила на места в 21 области на страната. Това сочи справка в сайта на   Националния институт по метеорология и хидрология (НИМХ) . Индексът обхваща територии от областите София, София-град, Видин, Монтана, Враца, Плевен, Ловеч, Велико Търново, Русе, Силистра, Добрич, Варна, Бургас, Ямбол, Хасково, Сливен, Стара Загора, Пазарджик, Благоевград, Кюстендил и Перник. \r\nЕкстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.", "date": "2019.08.27", "title": "НИМХ: Екстремален индекс за пожароопасност е в сила на места в 21 области на страната за 28 август"}
{"url": "http://www.focus-news.net/news/2019/08/27/2693070/rumen-radev-kato-darzhava-i-obshtestvo-tryabva-da-rabotim-taka-che-energetikata-da-se-razviva-ekologichno-i-da-ima-perspektiva.html", "text": "Трябва всички заедно като държава и общество да работим така, че енергетиката да се развива чисто, екологично, да има перспектива, държавата да не абдикира. Това каза държавният глава Румен Радев в Гълъбово в приветствието си по повод 50 години от обявяването на населеното място за град, съобщиха от  прессекратариата на държавния глава . Президентът призова държавата да се възползва от силните програми на Европейския съюз за въглищни региони в преход, за да може младите да избират родното място за живот и реализация и да предначертават бъдещето на Гълъбово и на региона. Румен Радев отбеляза, че през изминалия половин век Гълъбово се е утвърдил като безспорен български енергиен център и център на въгледобива в страната. По думите му и до днес секторът се развива и модернизира, а предприятията гарантират независимостта на българската енергетика. Предприятията тук ни гарантират нещо много важно – независимост на нашата енергетика от външни фактори, посочи държавният глава. „Всичко се добива тук – и въглищата са тук, суровините, и мощностите са тук, и най-важното – хората са тук. Защото това достижение на енергетиката в Гълъбово е благодарение на всички вас – хората от Гълъбово и региона. С вашето трудолюбие и упоритост, с тежкия и достоен труд на миньора и енергетика, без който няма икономика, няма перспектива за страната“, отбеляза президентът. Предприятията в региона дават възможност не само за работа, но те дават много възможности за социални програми, за допълнителни инвестиции в инфраструктурата и обществени дейности. Държавният глава подчерта обаче, че икономическото развитие на региона не бива да се извършва за сметка на екологията и здравето на хората. Румен Радев изрази увереност, че положителните практики на спазване на екологичните норми, на модернизацията на инсталациите ще продължат. Според президентът държавата трябва да бъде на мястото си и да бъде по-силна в подкрепата на хората и в безкомпромисното налагане на всички екологични стандарти за региона. В тържествената церемония в парк „Младежки център“ участваха кметът на Гълъбово Николай Тонев, областният управител на Стара Загора Гергана Микова, представители на местната власт, депутати, стотици граждани и гости на Гълъбово. Водосвет за града отслужи Негово Високопреосвещенство Старозагорският митрополит Киприан.", "date": "2019.08.27", "title": "Румен Радев: Като държава и общество трябва да работим така, че енергетиката да се развива екологично и да има перспектива"}
{"url": "http://www.focus-news.net/news/2019/08/27/2693071/razgrad-vavezhda-se-obhoden-marshrut-zaradi-remonta-na-patya-razgrad-kubrat.html", "text": "От 28 август от Областно пътно управление - Разград затварят за движение участъка от пътя Разград – Кубрат, в който се извършват ремонтни дейности. Това съобщиха от пресцентъра на  Областната администрация в Разград . От ОПУ-Разград уведомиха Областна администрация-Разград, че това се налага заради изкопни работи в границите на село Каменово. Уточниха още, че е въведен обходен маршрут от разклона за село Побит камък през село Побит камък – село Острово – село Брестовене – село Медовене – Кубрат и обратно. През обходния маршрут ще се преминава до 10 октомври, ако се наложи удължаване на този срок, пътуващите в този участък ще бъдат информирани своевременно.  Ремонтът на 9 км. и 20 м. от пътя Разград – Кубрат започна в началото на миналата седмица. Той стартира в изпълнение на ангажимент на Областния управител Гюнай Хюсмен, поет пред жителите на Община Кубрат на срещи с тях и благодарение на активната дейност на правителството на Бойко Борисов за подобряване на пътната инфраструктура в страната. Стойността на ремонта е 7 371 108 лв. с ДДС, средствата са от бюджета на Агенция „Пътна инфраструктура“. Ремонтът се извършва от Консорциум „ТРП-Разград 2014“, в който влизат три фирми: „Пътно строителство“-Разград, „Строймонтаж“-Разград“ и „Инфраексперт“-Варна.  Ремонтът включва: фрезоване на стария асфалт, полагане на нов трошен камък и на 3 пласта асфалт, оформяне на банкети и сервитутни зони.", "date": "2019.08.27", "title": "Разград: Въвежда се обходен маршрут заради ремонта на пътя Разград – Кубрат"}
{"url": "http://www.focus-news.net/news/2019/08/27/2693072/tass-brazilskiyat-prezident-blagodari-na-g-7-za-obsazhdaneto-na-pozharite-v-amazoniya.html", "text": "Бразилският президент Жаир Болсонаро благодари на страните от Г-7 за обсъждането на ситуацията около пожарите в горите на Амазония. Държавният глава каза това във вторник по време на среща с членове на правителството и губернаторите на региона, която беше излъчена в социалната мрежа „Фейсбук“, предава  TACC . \r\n\"Благодарим на Г-7 за свършената работа. Говорих с президента на САЩ Доналд Тръмп и още двама лидери, поканени на срещата -изпълняващия длъжността испански премиер Педро Санчес и чилийския президент Себастиан Пиниера, за да ги успокоя и да внеса сериозно настроение в работата на такъв важен субект като Г-7 “, каза бразилският президент. Той също така заяви, че не е против диалога по този въпрос с Франция, като изрази увереност, че „решение на този проблем, който ще устройва целия свят“, ще бъде намерено благодарение на общите усилия. \r\nВ понеделник вечерта директорът на кабинета на Болсонаро Оникс Лоренцони заяви, че бразилското правителство ще откаже помощта от 7 милиона евро, обявена от френския президент Еманюел Макрон за гасене на пожарите в Амазонка. Във вторник бразилският лидер заяви, че може да обмисли приемането на подобна помощ едва след като Макрон се откаже от обвиненията по негов адрес. \r\nМиналата седмица Болсонаро подписа указ, позволяващ на армията да се използва за гасене на амазонските гори. Според Министерството на отбраната в противопожарните мерки участват над 43 хиляди военнослужещи, които изцяло контролират ситуацията. За тези цели военните отпуснаха 38,5 милиона реала (над 9 милиона долара), въпреки факта, че по-рано беше заявено, че властите не разполагат с  необходимите ресурси. \r\nСпоред бразилския Национален институт за космически изследвания от януари до август пожарите са унищожили повече от 1,8 милиона хектара амазонски гори. \r\n \r\n  Юлиян Марков", "date": "2019.08.27", "title": "ТАСС: Бразилският президент благодари на Г-7 за обсъждането на пожарите в Амазония"}
{"url": "http://www.focus-news.net/news/2019/08/27/2693059/tass-rusiya-i-turtsiya-obsadiha-savmestna-rabota-po-su-57.html", "text": "Руският президент Владимир Путин обсъди с турския президент Реджеп Тайип Ердоган съвместното производство на руски самолети. Руският лидер каза това на пресконференцията след преговорите с турския му колега Реджеп Тайип Ердоган, отговаряйки на въпрос на  ТАСС . \r\n\"Говорихме за сътрудничество по отношение на Су-35 и за възможната работа дори и върху новия Су-57\", каза Путин. \"Имаме много възможности, демонстрирахме нови оръжейни системи и нови системи за електронна война.\" \"Много от тях според мен заинтересоваха нашите турски партньори, и то не само от гледна точка на придобиването, но и от гледна точка на съвместното производство\", добави той. \"Между другото, ние сме готови за това и сега активно ще обсъждаме сътрудничеството в определени области.\" \r\nПутин отбеляза, че Русия се гордее с обещаващите си разработки в областта на военната и гражданската авиация. Според него турските партньори са успели да видят на МАКС-2019 новия руски самолет МС-21. \"Както разбирам, президентът (Ердоган) го хареса, той наистина хареса хеликоптерната технология, включително леките вертолети Ми-38, които също се използват за медицински цели\", заяви руският лидер. Той припомни, че Ердоган планира да изпълни цяла програма за развитието на въздушни линейки в Турция. \"Имаме и такива планове на дневен ред в Русия\", добави Путин. \r\n \r\n  Юлиян Марков", "date": "2019.08.27", "title": "ТАСС: Русия и Турция обсъдиха съвместна работа по Су-57"}
{"url": "http://www.focus-news.net/news/2019/08/27/2693073/kyustendil-nov-sluchay-na-tuberkuloza-e-registriran-v-oblastta.html", "text": "Нов случай на туберкулоза е регистриран в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. От началото на месец август това е третият случай на заболяването в региона. По данни на Дирекция „Надзор на заразните болести” от началото на годината броят на заболелите от туберкулоза е 38, което е малко повече в сравнение със същия период на миналата година. През изминалата седмица са установени общо 15 случая на заразни болести. Освен туберкулоза има девет случая на ентероколит и петима заболели от варицела. \r\nВенцеслав ИЛЧЕВ", "date": "2019.08.27", "title": "Кюстендил: Нов случай на туберкулоза е регистриран в областта"}
{"url": "http://www.focus-news.net/news/2019/08/27/2693074/plovdiv-zatvarya-se-za-dvizhenie-chast-ot-bul-aleksandar-stamboliyski-v-grada-avtobus-1-promenya-marshruta-si.html", "text": "Затварят се за движение двете платна на бул. „Александър Стамболийски“ в Пловдив, в участъка от ул. „Люсиен Шевалас“  до  ул. „Стефан Стамболов“ . Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. Ограничението за движение ще е валидно за времето от 09.00 до 16.30 часа утре. Причината е ВиК ремонт. Променя се двупосочно маршрутът на  автобусна линия  №1 от вътрешноградския транспорт.", "date": "2019.08.27", "title": "Пловдив: Затваря се за движение част от бул. „Александър Стамболийски“ в града, автобус №1 променя маршрута си"}
{"url": "http://www.focus-news.net/news/2019/08/27/2693075/sport-sdelkata-za-neymar-zasega-se-otlaga.html", "text": "Футбол: Пари Сен Жермен и Барселона не постигнаха договореност за трансфера на Неймар. Представители на двата клуба се срещнаха в Париж, за да обсъдят параметрите по евентуалното завръщане на бразилеца на \"Камп Ноу\", но не успяха да стигнат до споразумение. Каталунците се надяват до 2 септември за завършат сделката, тъй като тогава затваря трансферният прозорец. В информациите се посочва, че Неймар е уведомил ръководството на ПСЖ за желанието си да се завърне в Барселона.", "date": "2019.08.27", "title": "Спорт: Сделката  за Неймар засега се отлага"}
{"url": "http://www.focus-news.net/news/2019/08/27/2693078/kathimerini-balgarin-na-37-godini-e-ubit-na-ostrov-rodos.html", "text": "Български гражданин на 37 години беше убит в сбиване с четирима мъже рано във вторник сутринта на югоизточния егейски остров Родос, пише електронното издание на гръцкия вестник Kathimerini . \r\nСпоред полицията инцидентът в централна част на град Родос се развил в две фази. \r\nЖертвата и неговият 38-годишен полски приятел първоначално са били нападнати от 53-годишен грък и украински гражданин на 52 години. Въпреки това, след като веднъж са били разтървани, нападателите се завърнали с бухалки, като украинецът е нанесъл смъртоносен удар по българина. \r\nПолицията заяви, че спорът е възникнал поради незначителен проблем. \r\nНападателите са арестувани. \r\nВ материала не се уточнява дали става дума за постоянно пребиваващ български гражданин или за турист. \r\n \r\n  Юлиян Марков", "date": "2019.08.27", "title": "Kathimerini: Българин на 37 години е убит на остров Родос"}
{"url": "http://www.focus-news.net/news/2019/08/27/2693067/global-times-kakva-e-istinata-za-honkongskata-avtonomiya.html", "text": "Каква е истината за хонконгската автономия, пише китайското англоезично издание  Global Times  в материал, представен без редакторска намеса. \r\nБезредиците в Хонконг продължават повече от десет седмици и повечето медии от града и китайския континент отразяват конкретни инциденти и свързаните с тях теми. Global Times смята, че е време да поставим на фокус високата степен на автономност на Хонконг. Такъв преглед е необходим за успокояване на ситуацията. \r\nПърво, трябва да се поддържа високата степен на автономност в Хонконг. Това е политически прагматичен и единствен изпълним принцип. В момента подходът „една страна, една система“ е напълно нереалистичен. Китайската континентална част няма директни политически и юридически ресурси за управление на Хонконг. Ако се премахне високата степен на автономност на града, цялата логика на социалната функция на Хонконг ще бъде пренаписана, което би донесло огромни управленски рискове, включително възможността градът да загуби статута си на международен финансов център. Подобни рискове не са в съответствие с националните интереси на Китай. \r\nКато се казва, хонконгците трябва да има доверие в придържането на страната към високата степен на автономия на града и в политиката на „хората от Хонконг, управляващи Хонконг“. \r\nВторо, високата степен на автономност на Хонконг не трябва да води до политически антагонизъм между града и континента. Това е най-долният ред на принципа \"една държава, две системи\" и се отразява в основния закон и в избирателната система на Хонконг. Кандидат, който е против китайското централно правителство, не може да бъде избиран за управител на града. Някои протестиращи, причиняващи смущения в Хонконг не са съгласни с правителството на специалния административен район в Хонконг, което може да доведе хонконгското общество до конфронтация с централното правителство. \r\nОпозиционните сили в Хонконг трябва да разберат политическата основа. Те не трябва да се опитват да нарушават основния закон и конституцията на Китай. Позицията на страната е твърда в това отношение. Опозицията е обречена да се провали, независимо колко подкрепа получават от САЩ и западния свят. \r\nТрето, китайският континент се надява Хонконг да поддържа социалната си култура, основана на капиталистическа система. Добре е на китайска земя да има град в западен стил. Защо да си правим труда да го направим в китайски стил? \r\nЧетвърто, поради различни политически системи в Хонконг и китайския континент, някои хонконгци са склонни към политическо недоверие по адрес на континентален Китай. Това доведе до радикално поведение в Хонконг и усилията на централното правителство да ограничи подобни радикални инциденти. Опозицията в града обикновено се стреми да засили това недоверие в полза на техните политически интереси, докато ситуацията не излезе от контрол.  \r\nНе на последно място, но Хонконг и континенталната част на Китай са общност от споделени интереси. Съществуват прилики и различия в ценностите на двете общества. Но китайският континент най-искрено се надява на всичко най-добро за Хонконг и ще скърби най-много, ако градът претърпи социални сътресения. Това се определя от споделените интереси и силната културна връзка между двете страни. Надяваме се хонгконгците да разберат това и да не бъдат изкушени от заблуда. \r\n \r\n  Юлиян Марков", "date": "2019.08.27", "title": "Global Times: Каква е истината за хонконгската автономия"}
{"url": "http://www.focus-news.net/news/2019/08/27/2693077/smolyan-uvelichavat-se-sluchaite-na-ostri-respiratorni-zabolyavaniya-v-grada-prez-poslednata-sedmitsa.html", "text": "В периода 19.08.2019 г. до 25.08.2019 г. в РЗИ – Смолян са регистрирани 13 случая на остри респираторни заболявания, при 6 за предходната седмица. Това съобщиха от  Регионалната здравна инспекция – Смолян . Осем са случаите във възрастовата група от 0 до 4 години, 3 случая във възрастовата група от 5 до 14 години и 2 случая във възрастовата група от 30 до 64 години. Заболяемостта е 46.49 на 10 000 и е под епидемичните стойности. През отчетния период са регистрирани и заразни заболявания. От въздушно-капковите инфекции има 3 случая на варицела и 1 случай на салмонелоза. При чревните инфекции са регистрирани 3 случая на ентероколит и 2 случая на хепатит тип Е.", "date": "2019.08.27", "title": "Смолян: Увеличават се случаите на остри респираторни заболявания в града през последната седмица"}
{"url": "http://www.focus-news.net/news/2019/08/27/2693076/kyustendil-znachitelno-sa-se-uvelichili-pozharite-ot-nachaloto-na-godinata-v-oblastta.html", "text": "Значително са се увеличили пожарите от началото на годината в областта. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. От началото на 2019 година броят на възникналите пожари в региона е 841, а за същия период на 2018 година пожарите са били 304 броя. Само за последните 24 часа екипи на районните служби „Пожарна безопасност и защита на населението” в областта са гасили 8 пожара, материални загуби не са допуснати. Всички пожари са причинени поради небрежност. За днешния ден е обявен висок риск от пожари в местности с гори и храсти в областта. Има трайно задържане на високи температури и повишен риск от възникване на запалвания в полски и горски територии, трудни за овладяване. Индексът за пожароопасност показва висока степен (червена) за части от областта. Населението трябва да бъде внимателно, когато извършва дейности сред природата. Не трябва да се пали огън на открито и да не се изхвърлят незагасени цигари. \r\nВенцеслав ИЛЧЕВ", "date": "2019.08.27", "title": "Кюстендил: Значително са се увеличили пожарите от началото на годината в областта"}
{"url": "http://www.focus-news.net/news/2019/08/27/2693079/bonka-ichkova-sbu-blagoevgrad-prez-uchebnata-2019-2020-g-tryabva-da-se-reshi-problemat-s-lipsata-na-normativna-yasnota-na-koyato-da-stapi-zavarshvashtiyat-parvi-gimnazialen-etap.html", "text": "Това, което трябва да се реши през учебната 2019 – 2020 година и което поставих като проблем пред министъра на образованието и науката Красимир Вълчев през пролетта, когато беше в Благоевград е, че няма нормативна яснота, на която да \"стъпи“ завършващият първи гимназиален етап. Това каза за  Радио „Фокус“ – Пирин  Бонка Ичкова, председател на Синдиката на българските учители в Благоевград. По думите ѝ тази година по новия закон няма излезли документи, които да дадат отговори на въпроси като – Как ще завършват учениците?; Ще има ли външно оценяване?; Как става проводимостта, която е записана в закона? и други. „Тоест за втори гимназиален етап, ако ученикът иска да смени профил, такава уредба няма, а и време няма,  защото есента те ще започнат да питат, тъй като имат една учебна година. Учениците трябваше да са наясно с това още като започват 8-ми клас. Така е редно, така е във всяка държава.  Със закона се избърза, защото към него няма никакви стандарти, никаква нормативна база“, каза още Ичкова. Според нея всички предмети се слагат до 10 клас, което не е по вкуса на децата и ги демотивира още в основните училища, защото се натрупва много материал. Тя отбеляза, че профилираните предмети остават за 12 клас, което от своя страна създава стресови ситуации в образователната система. \r\nЛивия НИНОВА", "date": "2019.08.27", "title": "Бонка Ичкова, СБУ – Благоевград: През учебната 2019 – 2020 г. трябва да се реши проблемът с липсата на нормативна яснота, на която да ,,стъпи“ завършващият първи гимназиален етап"}
{"url": "http://www.focus-news.net/news/2019/08/27/2693082/ministar-boil-banov-poseti-dvoretsa-na-imperator-konstantin-veliki-skretiska-kray-kostinbrod.html", "text": "Министър Боил Банов посети изключително важния за Община Костинброд археологически обект – двореца на император Константин Велики - “Скретиска“. Това съобщиха от  Министерство на културата . Той разгледа останките по покана на ръководството на община Костинброд, придружаван от кмета Трайко Младенов, заместник-кмета по култура в общината Александър Ненов и Борислав Борисов, кмет на село Петърч. Археологическите останки на територията на община Костинброд са открити през 1973 година. Комплексът на резиденцията е най-значителният сред известните сродни по предназначение комплекси на днешната българска територия. Нещо повече – той е един от най-големите резиденциални комплекси, известни в Римската империя. Дължината му възлиза на около 140 м, максималната му ширина е не по-малка от 110 м, общата му площ надхвърля 20 дка. В момента усилията на община Костинброд са насочени към получаване правото на управление на имотите, върху които се намира дворецът на император Константин Велики - “Скретиска”. Според кмета Трайко Младенов, общината има визия за опазването и популяризирането на обекта като значим паметник на европейското и световно културно и историческо наследство. Министър Банов от своя страна увери, че ще вземе необходимите мерки от неговата компетентност имотите, в които е разположен археологическият комплекс, да бъдат предадени за управление на община Костинброд.", "date": "2019.08.27", "title": "Министър Боил Банов посети двореца на император Константин Велики - “Скретиска“ край Костинброд"}
{"url": "http://www.focus-news.net/news/2019/08/27/2693084/plovdiv-oshte-530-detsa-sa-klasirani-za-priem-v-detskite-zavedeniya-na-grada.html", "text": "Още 530 деца са класирани за прием в детските заведения на град Пловдив – 416 деца за детските ясли, 34 за първа възрастова група, 25 за втора възрастова група, 15 за трета подготвителна група и 40 за четвърта подготвителна група. Това съобщиха за  Радио „Фокус“ – Пловдив  от Общината. За всички класирани деца следва записване при директорите в определения от Графика на дейностите срок до 5 септември. След настоящото класиране на 27 август остават незаети общо 230 места. Част от кандидатстващите за прием деца вече са записани в детски градини, но желаят преместване. Очаква се на следващите класирания да бъдат обявени повече свободни места и за желаещите да посещават детска ясла. За класирането за прием в детските заведения в Пловдив бяха обявени общо 760 свободни места, като 422 от тях за децата в яслена възраст, 95 – за първа възрастова група, 51 – за втора възрастова група , 60 – за трета подготвителна група и 132 места за четвърта подготвителна група. Общият брой на кандидатстващите е 1332 – 946 деца за детските ясли, 187 за първа възрастова група, 116 за втора възрастова група, 46 за трета подготвителна група и 37 за четвърта подготвителна група. Постъпването на родените през 2013 и 2014 година деца през учебната 2019/2020 г. в подготвителни групи е задължително, съгласно нормативните разпоредби. Освен групи в детските градини, родителите могат да изберат и подготвителни групи в общинските училища на града. Там функционират както полудневни, така и целодневни групи. \r\nСледващото класиране е на 17 септември. При подаване на заявления за него, родителите е добре да се запознаят с обявените свободни места, които ще бъдат публикувани в срок до 9 септември включително.", "date": "2019.08.27", "title": "Пловдив: Още 530 деца са класирани за прием в детските заведения на града"}
{"url": "http://www.focus-news.net/news/2019/08/27/2693086/sport-monpelie-pobedi-olimpik-lion-s-10.html", "text": "Футбол: Отборът на Монпелие победи Олимпик Лион с 1:0 в мач от третия кръг на френската Лига 1. Голът за домакините отбеляза Суке в 42-ата минута, а гостите от Олимпик Лион останаха с човек по-малко, след като съдията изгони Коне за груба игра в 51-ата минута. За Монпелие това е първа победа в новия шампионат, а за гостите първа загуба. Начело във временното класиране е отборът на Рен, който има пълен актив от девет точки.", "date": "2019.08.27", "title": "Спорт: Монпелие победи Олимпик Лион с 1:0"}
{"url": "http://www.focus-news.net/news/2019/08/27/2693083/pazardzhik-obshtina-lesichovo-zapochva-izpalnenieto-na-proekt-za-rekultivatsiya-na-obshtinskoto-smetishte.html", "text": "Областният управител Стефан Мирев присъства на Първа копка на проект „Закриване и рекултивация на съществуващо общинско депо за твърди битови отпадъци в землището на село Лесичово, съобщиха от  областна администрация . Стефан Мирев поздрави ръководството на общината за работата по проекта и допълни, че той е част от цялостния процес по управлението на отпадъците в нашия регион. Процес, който е задължителен за всички общини и държави в ЕС и гарантира спиране на неблагоприятното въздействие на натрупаните отпадъци върху околната среда. Лесичово е една от първите общини в региона, която успешно стартира реализацията на проекта за рекултивация и закриване на общинското си депо, каза областният управител Стефан Мирев и пожела успешна работа на фирмата изпълнител. Благодарности към всички, които имат принос за стартирането на проекта, отправи кметът на Лесичово Серьожа Лазаров. Той допълни, че това е поредният спечелен проект на общинска администрация и се надява фирмата изпълнител да приключи планираните дейности успешно и в срок. Закриването и рекултивацията на съществуващото общинско депо има за цел да преустанови неблагоприятното въздействие на натрупаните отпадъци върху околната среда, след приключване на експлоатацията му. С предвидените рекултивационни мероприятия се цели осигуряването на защита срещу разпространение на вредни емисии, образуване на инфилтрат и подобряване ландшафта на района. Реализацията на предложението не предполага замърсяване на почвите, водите и атмосферния въздух в района, както по време на строителството, така и по време на експлоатацията.  Целта на инвестиционното предложение е възстановяване и рекултивация на нарушена територия от дългогодишната експлоатация на общинското депо за неопасни отпадъци на община Лесичово. Необходимостта от изработване на инвестиционното предложение е във връзка със задължението на Община Лесичово да закрие общинско депо за битови отпадъци след започване експлоатация на „Регионална депо за неопасни отпадъците – регион Пазарджик“. Проектът ще се реализира на четири етапа. Планираната продължителност на работа на строителната площадка е 125 календарни дни. Проектът се финансира от ПУДООС и е на обща стойност над 500 000 лв.", "date": "2019.08.27", "title": "Пазарджик: Община Лесичово започва изпълнението на проект за рекултивация на общинското сметище"}
{"url": "http://www.focus-news.net/news/2019/08/27/2693087/voennoe-obozrenie-sasht-razrabotvat-tank-zadvizhvan-s-vodoroden-dvigatel.html", "text": "Въоръжените сили на САЩ разработват обещаващи бойни превозни средства с водородни горивни клетки. Списъкът включва бойни превозни средства и танкове, а разработката се ръководи от учени от Центъра за управление на бойните способности на армията на САЩ (GVSC) и изследователската лаборатория на сухопътните войски, пише руското електронно издание  „Военное обозрение“ . \r\nСпоред новите данни на Центъра за сухопътни превозни средства американската армия се занимава със задълбочено проучване и оценка на енергийната технология на горивните клетки. Учените очакват, че новите разработки ще осигурят на Вашингтон тактически предимства при използване на сухопътни превозни средства. \r\nГоривните клетки генерират електричество почти безшумно, ефективно и не причиняват вреда на околната среда. Енергийната им ефективност е по-висока от тази на двигателите с вътрешно горене, а водородът, използван като гориво, може да идва от различни източници: може да се произвежда от всякаква течност на водна основа, като кафе, спортни напитки или дори урина. Освен това съществуващите горива като бензин, пропан и природен газ също могат да бъдат използвани за извличане на водород. \r\nВодородът е най-често срещаният елемент на планетата. Потенциално много учени го разглеждат като бъдещ заместител на бензина и дизеловото гориво. \r\nВъпреки че се очаква най-новите технологии за водородни горивни клетки да намалят екологичните щети в дългосрочен план, те са насочени основно към намаляване на зависимостта от петрола. В допълнение, технологията осигурява важен елемент на неоткриваемост - машините, на водород, не произвеждат дим, забележим шум или миризма, не отделят значителни количества топлина. \r\nУчени от търговски компании, работещи за армията, в момента разработват унифицирани водородни платформи за създаване на бъдещи танкове и бойни машини на пехотата. \r\nНовият водороден силов агрегат осигурява редица предимства, включително висок въртящ момент, който трябва да позволи на бъдещия танк да преодолява неравен терен; тиха мобилност; намалени акустични и топлинни характеристики; намаляване на теглото на бойния автомобил; възможността за получаване на гориво от няколко източника. Но в същото време възниква  въпрос, свързан със сигурността. \r\n \r\n  Юлиян Марков", "date": "2019.08.27", "title": "„Военное обозрение“: САЩ разработват танк, задвижван с водороден двигател"}
{"url": "http://www.focus-news.net/news/2019/08/27/2693088/telma-makedoniya-sled-sedemchasovo-zasedanie-otlozhiha-reshenieto-za-osvobozhdavane-na-katitsa-yaneva.html", "text": "След седем часа обсъждания при закрити врати, прокурорският съвет реши да отложи за  четвъртък решението дали да започне процедурата за освобождаване на специалния прокурор Катица Янева, съобщава македонският телевизионен канал  ”Телма“ \r\nПредседателят на Съвета Коле Щериев заяви, че прокуратурата е предоставила много доказателства, така че поради обема на материалите на първото заседание само са четени материали и съветът не е имал време да вземе решение. \r\nТри часа прокурор Вилма Русковска , която е носела цялото досие по аферата „Рекет“ е  отговаряла на въпроси от членове на съвета. \r\nСъветът на прокурорите може да започне процедурата по освобождаване на Янева, ако поне пет от деветимата членове решат в четвъртък да изготвят и изпратят доклад в парламента, със съгласието на четирите най-големи партии и мнозинство от две трети и малцинствен вот. Главният прокурор Любомир Йовевски, който е десетият член на съвета, не дойде на заседанието днес, без да уточни защо. За разлика от своя колега Щериев, Йовевски се позовава на член от специалния закон за Специализираната прокуратура (СП) и твърди, че заместник на Янева може да бъде избран за ръководител на СП до изтичането на мандата й догодина. Щериев твърди, че с края на мандата на Янева като специален прокурор завършват мандатите и на останалите 10 прокурори от СП и съветът не може да назначава заместник. \r\nЩериев също е в края на двегодишния си мандат, който изтича в четвъртък, но ще бъде заменен в петък. Янева се закле преди четири години в същата зала да изпълнява честно задълженията си, а преди седмица беше заподозряна в злоупотреба с власт в случая „Рекет“. \r\n \r\n  Юлиян Марков", "date": "2019.08.27", "title": "„Телма“ (Македония): След седемчасово заседание отложиха решението за освобождаване на Катица Янева"}
{"url": "http://www.focus-news.net/news/2019/08/27/2693080/kyustendil-komisiyata-po-bezopasnost-na-dvizhenieto-e-vzela-reshenie-otnosno-parkiraneto-pred-sgradata-na-obshtinskata-poliklinika.html", "text": "Комисията по безопасност на движението е взела решение относно паркирането пред сградата на общинската поликлиника. Това каза пред  Радио „Фокус” – Кюстендил  председателят на комисията Георги Джоглев. По думите му решението е на база провелото се обществено обсъждане по темата. Решението е да бъдат поставени автоматични бариери от двете страни на паркинга. Престоят трябва да бъде безплатен до един час, а след това ще трябва да се заплаща таксата за паркиране, която важи и към момента за останалите платени паркинги. Тя е един лев за един час. „Това беше утвърдено на заседание на комисията. Отделно беше взето решение за изграждането на няколко изкуствени неравности по улици в Кюстендил”, каза Георги Джоглев. По думите му изкуствените неравности ще се поставят на места, където въпреки поставените пътни знаци водачите на автомобили преминават с по-висока скорост. Планира се да бъде поставена и осева маркировка по улиците „Цар Освободител” и булевард „Македония”. \r\nВенцеслав ИЛЧЕВ", "date": "2019.08.27", "title": "Кюстендил: Комисията по безопасност на движението е взела решение относно паркирането пред сградата на общинската поликлиника"}
{"url": "http://www.focus-news.net/news/2019/08/27/2693085/tass-turtsiya-e-zainteresovana-ot-savmestno-proizvodstvo-na-voenna-tehnika-s-rusiya.html", "text": "Турция се интересува от съвместното производство на военна техника с Руската федерация; сътрудничеството в тази област може да бъде разширено и във областта на военното самолетостроене, заяви във вторник турският президент Реджеп Тайип Ердоган след преговорите му с руския президент Владимир Путин в кулоарите на авиокосмическото изложение МАКС-2019, предава  TACC . \r\n„Една от най-важните стъпки в отношенията с Русия е съвместното производство на С-400, имаше много приказки по тази тема, но не им обърнахме ни най-малко внимание. Нашата солидарност в тази област - искаме да я разширим и във всички останали области на отбранителна промишленост. Може да става дума и за военни самолети \", каза той. \r\nЕрдоган отбеляза, че в момента тече втория етап на доставки на системите С-400, както и продължаващо обучение на персонала. \"Най-важното е да поддържаме атмосфера на солидарност в тази област и да я разширим до ракети и до различни области на отбранителната промишленост. Това, което можем да направим, го обсъдихме по време на преговорите и ще започнем да работим бързо\", завърши той. \r\nНа пресконференция след руско-турските преговори руският президент Владимир Путин заяви, че е обсъдил с турския си колега съвместното производство на руски самолети. По-конкретно, каза той, става дума за сътрудничество по отношение на Су-35 и дори за евентуалната съвместна работа по новия самолет Су-57. \r\n \r\n  Юлиян Марков", "date": "2019.08.27", "title": "ТАСС: Турция е заинтересована от съвместно производство на военна техника с Русия"}
{"url": "http://www.focus-news.net/news/2019/08/27/2693081/afp-razgovorite-za-nova-koalitsiya-v-italiya-sa-vazstanoveni.html", "text": "Сложните преговори между италианското Движение „Пет звезди“ и лявоцентристката Демократическа партия (ДП), които бяха на ръба на срив, бяха съживени в последния момент във вторник, предава  AFP . \r\nДвижението „Пет Звезди“ беше заплашило да прекрати разговорите, като настояваше, че изборът му за премиер е червена линия. \r\nПартиите се опитват да създадат нова работеща коалиция след срива на популисткото правителство на страната, въпреки че доскоро бяха политически противници. \r\nПрезидентът на Италия Серджо Матарела в понеделник даде един допълнителен ден за преговори, интерпретиран от някои като надежден знак, че сделката може да бъде постигната. \r\nНо по-рано във вторник от „Пет звезди“ направиха остро изявление, в което обвиниха Демократическата партия , че отхвърля искането настоящият премиер Джузепе Конте да ръководи новото коалиционно правителство. \r\nСамо няколко часа по-късно, след като ключови фигури от ДП се срещнаха в централата на партията, за да обсъдят тактиката, депутатът от ДП Андреа Маркучи каза пред журналисти, че \"преговорите са възобновени\". \r\nТой каза, че е \"оптимист\", че споразумението може да бъде постигнато навреме. \r\n \r\n  Юлиян Марков", "date": "2019.08.27", "title": "AFP: Разговорите за нова коалиция в Италия са възстановени"}
{"url": "http://www.focus-news.net/news/2019/08/27/2693089/the-guardian-opozitsionni-deputati-zaplashiha-sas-svikvane-na-alternativen-parlament.html", "text": "Борис Джонсън беше описан като заплаха за самата природа на британската демокрация по време на междупартийна среща на депутатите, които подписаха намерение за свикване на алтернативен парламент в случай, че премиерът блокира заседанията на парламента, за да изведе страната от ЕС без сделка, пише британският вестник  The Guardian . \r\nНа символично събиране в Църковния дом, където депутатите се срещаха по време на Втората световна война, финансовият министър в сянка Джон Макдонъл  излезе на трибуната заедно с бившия депутат от консерваторите Анна Субри, както и лидера на либерал-демократите Джо Суинсън и Керълайн Лукас от партията на Зелените , \r\nВсеки от тях подписа „Декларацията от църковния дом“, която заявява, че закриването на парламента ще бъде „недемократично безобразие в такъв решаващ момент за страната ни и историческа конституционна криза“. \r\nВ него се добавя: „Всеки опит да се попречи на заседанието на Парламента, за да се извърши Брекзит без сделка, ще бъде посрещнат от силна и широко разпространена демократична съпротива.“ \r\nФинансовият министър в сянка, който каза, че Джереми Корбин е ангажиран в срещи, каза на събралите се: „Премиерите идват и си отиват, но не мисля, че сме виждали такъв премиер, който е имал потенциал да заплашва естеството на нашата демокрация. \" \r\nИскам да го предупредя, че няма да позволим и да се случи това, каза Макдонъл, който добави, че депутатите ще използват „какъвто и да е необходим механизъм“, за да осуетят плана на Джонсън. \r\nНад 160 депутати от редица партии заявиха, че са подписали декларацията. \r\nИън Блекфорд, лидерът на Шотландската народна партия в Камарата на общините, заяви, че правителството създава заплаха за сигурността на гражданите, докато депутатката  от зелената партия Керълайн Лукас каза: „Ще блокираме това, което не е нищо по-малко от преврат.“ \r\nСуинсън заяви, че членовете на парламента са се събрали, за да покажат, че няма да седят безучастни, докато правителството доведе страната до „катастрофален Брекзит без сделка“. \r\n \r\n  Юлиян Марков", "date": "2019.08.27", "title": "The Guardian: Опозиционни депутати заплашиха със свикване на алтернативен парламент"}
