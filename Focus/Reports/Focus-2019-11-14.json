{"url": "http://www.focus-news.net/news/2019/11/14/2719661/eksperti-obsadiha-vav-varna-vazmozhnostite-za-preventsiya-i-prosledyavane-na-nedonoseni-detsa.html", "text": "Кръгла маса на тема: „Ползите от ранната детска интервенция. Предизвикателства, подкрепа и постижения“ събра в Карин дом във Варна специалисти в различни сфери, ангажирани с оказването на подкрепа на недоносени деца и техните семейства, предаде репортер на  Радио „Фокус“ – Варна . Събитието се организира по повод наближаването на Световния ден на недоносените деца – 17-ти ноември. Срещата бе отворена дискусия на специалисти за възможностите за превенция при преждевременно родените или родени с ниско тегло бебета, както и необходимостта от тяхното проследяване от раждането до 3-годишна възраст. Според социалния психолог Женислава Сапунджиева, изключително важно е различните институции по-адекватно и навременно да насочат недоносените деца към съответните услуги.  \r\nОт 2013 година във Варна работи Центърът за ранна интервенция. В него подкрепа получават 40 деца с различни нужди и затруднения. Светлана Ангелова, специален педагог, логопед и координатор на екипа за ранна интервенция в Карин дом, допълни, че до момента 897 семейства са били посетени от специалистите през последните шест години. В момента в програмата са включени 41 деца. От тях недоносените са 18, като при осем от малчуганите няма риск от изоставане, но при останалите се наблюдават някакви проблеми. Ролята на специалистите е, ако например детето има изоставане в развитието семейството да бъде подкрепено от рехабилитатор. Ако имат притеснения относно езиково-говорно развитие на детето, в услугата има и включени логопед и специален педагог. Ако притесненията са свързани с поведението на детето и с познавателните му умения и когнитивното развитие, съответно ще бъде посетено от психолог. Има и социален консултант в екипа. Статистиката е повече от стряскаща – при около 60 хиляди раждания в страната ни на година, почти 10% от новородените са недоносени. \r\nДиана СТОЕВА", "date": "2019.11.14", "title": "Експерти обсъдиха във Варна възможностите за превенция и проследяване на недоносени деца"}
{"url": "http://www.focus-news.net/news/2019/11/14/2719663/ministar-boil-banov-zabavyaneto-na-dokumentite-za-obzhalvane-po-deloto-za-largoto-e-s-tsel-uronvane-na-prestizha-mi.html", "text": "Забавянето на документите за обжалване по делото за Ларгото е с цел уронване на престижа ми. Това каза министърът на културата Боил Банов по време на брифинг, предаде репортер на  Агенция \"Фокус\" .  \r\n\"На 12 февруари губим делото за Ларгото на втора инстанция. Срокът за обжалване беше до 12 март. Допреди няколко дни не знаех, че чакаме насрочено дело във Върховния касационен съд (ВКС) за трета инстанция. Дотогава на мен не ми беше съобщено, че има някакво друго развитие по делото. Оказа се, че служителят, който води процесуалните следствия по делото, внася жалбата на 13 февруари и съдът връща отговор, че е изпуснат срокът. Моята гледна точка на това, което се случи е, че този акт е продължение на това, което се случи по повод сигналите на Елена Йончева преди време. Искам пълно разнищване на случая. Считам, че тези действия не са случайни. Те са с цел уронване на престижа на Министерството на културата и на моето име. Ще сезирам Прокуратурата за двама души, от които искам да заявят мотивите си за това изтърване на срока\", посочи министър Банов.  \r\n\"Как е възможно тези дела да не минават през министрите? В продължение на около 6 месеца никой от Министерството на културата не е информиран за хода на делото\", заяви той. Министър Боил Банов допълни, че е назначил дисциплинарен съвет, който да разгледа действията на съответните служители, замесени в тази манипулация. \"Намесването на името ми в някакви хипотези е неприемливо и не отговаря на истината\", подчерта той.  \r\nЗорница КОСТАДИНОВА", "date": "2019.11.14", "title": "Министър Боил Банов: Забавянето на документите за обжалване по делото за Ларгото е с цел уронване на престижа ми"}
{"url": "http://www.focus-news.net/news/2019/11/14/2719665/prezidentat-rumen-radev-shte-poseti-sveta-gora-na-15-i-16-noemvri.html", "text": "Президентът Румен Радев ще бъде на 15 и 16 ноември на посещение в Света гора. Това съобщиха от  прессекретариата на държавния глава . \r\nБългарският президент ще посети административния център на Света гора – Карея, където ще проведе среща с протоепистата йеромонах Стефан и духовното ръководство. В Света гора Румен Радев ще посети и българската духовна и национална светиня православният манастир „Св. Великомъченик Георги Зограф“, който отбелязва на 16 ноември своя  празник.", "date": "2019.11.14", "title": "Президентът Румен Радев ще посети Света гора на 15 и 16 ноември"}
{"url": "http://www.focus-news.net/news/2019/11/14/2719664/evrodeputatat-elena-yoncheva-sluchayat-alo-banov-e-primer-kak-se-bori-koruptsiyata-v-balgariya.html", "text": "Днес в интервю за предаването „12+3“ на радио „Хоризонт“, евродепутатът от групата на Социалистите и Демократите в Европейския парламент, Елена Йончева коментира скандала „Ало, Банов съм”. Да припомним, че в началото на тази година, Йончева пycнa автентични зaпиcи, oт който cтaвa яcнo ĸaĸ, по времето, когато е бил зам.-министър, Боил Банов дaвa ясни инcтpyĸции да се подправят документи, за да се опрости на изпълнителя на ремонта на Ларгото над 750 000 лв. неустойка. Тогава основното оправдание на Банов бе, че не се е опитал да ощети държавата, защото министерството води дело за неустойка по случая и най-вероятно държавата ще го спечели. Както стана ясно вчера, обаче, Министерството изненадващо е изтървало сроковете за обжалване, в резултат на което българският данъкоплатец губи безвъзвратно огромната сума за заради забавянията, а отделно министерството ще трябва да плати и 73 хиляди лева за съдебни разноски. \r\n „Случаят “Ало, Банов“  е пример как се бори корупцията в България, заяви Елена Йончева, „как тези, които са замесени, биват покривани, а тези, които подават сигнали, биват игнорирани. Не говоря за личността на Боил Банов, но този скандал показва как всъщност функционира управляващата система на ГЕРБ, как се печелят обществени поръчки и се правят договорки, които реално са в ущърб на българските граждани“, продължи евродепутатът. Това съобщиха от  пресофиса на евродепутата . \r\nЙончева допълни още, че корупцията не може да се бори от един или няколко човека, а трябва да бъде политика на всички опозиционни партии, на гражданското общество. „Медиите също трябва да имат свободата да провеждат разследвания. Ако в България има свободни медии и свободни разследващи журналисти, тогава ще има и конкретни резултати в битката с корупцията“ допълни тя.  \r\nЕлена Йончева напомни и за своите изказвания, свързани със ситуацията и корупцията в България пред комисарите Вера Юрова и Франс Тимерманс, както и пред представители на Съвета на Европа.  Темата за корупцията Йончева неколкократно коментира  на заседанията на Комисията по граждански свободи, правосъдие и вътрешни работи в Европейския парламент. Във връзка със свободата на медиите и отпадането механизма за сътрудничество и проверка на България, тя наблегна, че България е на първо място по корупция и това се констатира по данни на ОЛАФ, Евростат, Европейската комисия. „Следва да се подчертае и ерозиращата среда на свободата на медиите в България“, продължи евродепутатът и посочи, че за съжаление обществото ни е привикнало към притискането и уволнението на журналисти, като Ани Цолова, Генка Шикерова, Милен Цветков, Миролюба Бенатова, Димитър Стоянов и много други.", "date": "2019.11.14", "title": "Евродепутатът Елена Йончева: „Случаят “Ало, Банов“ е пример как се бори корупцията в България“"}
{"url": "http://www.focus-news.net/news/2019/11/14/2719667/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Заради ремонт е ограничено движението в 14-километров участък от автомагистрала „Струма” в област Кюстендил. Ограничено е движението в посока Дупница - от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79 като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.14", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/11/14/2719660/valeri-simeonov-nfsb-obedinihme-se-okolo-reshenieto-parviyat-den-ot-bolnichnite-da-ne-se-zaplashta.html", "text": "Обединихме се около решението първият ден от болничните да не се заплаща, което е практика в редица европейски държави. Има изключително много данни за злоупотреби в тази посока. Това заяви лидерът на НФСБ Валери Симеонов на брифинг в Народното събрание днес, съобщиха от пресцентъра на  НФСБ .  \r\nЛидерът на НФСБ бе категоричен, че няма да спрат с днешната първа победна стъпка на патриотите: „Ангажиментът ни е минималната пенсия да стане 300 лв. до края на управлението, вървим в тази посока“ \r\n„На заседание на политическия съвет на управляващата коалиция се обединихме около предложението минималната пенсия да стане 250 лв“, каза още Валери Симеонов. \r\n„Както знаете вече сутринта имаше Политически съвет на коалицията, на който обсъдихме въпроси в програмата на коалиционното правителство, заложени още  при съставянето му в началото на 2017 г. Обединихме се около решението за изпълнение на текста, който сме заложили в коалиционната програма за повишаване на пенсиите и в случая се обединихме около решение, което ще внесем между първо и второ четене за повишаване на минималната пенсия на 250 лв“, уточни Валери Симеонов.  \r\n„Ангажиментът ни е минималната пенсия да стане 300 лв. до края на управлението, вървим в тази посока“, категоричен бе в изявление пред медиите по-късно Валери Симеонов. \r\nПо думите му второто решение, което са взели на коалиционния съвет и което ще материализират е за приобщаването на децата от ниски социални слоеве към образователната система. Той подчерта, че идеята е четири, пет и шестгодишните деца да бъдат задължително в детска градина, като държавата поеме разходите за такси на тази група деца. За това ще бъде изработен механизъм като критерий ще бъдат доходите на семейството. \r\n„Третото, около което се обединихме да бъде определен и заделен фонд в размер н 70 млн. лв. за изграждане на нови детски градини и училища, тъй като има градове, в които се отчита сериозен недостиг на детските заведения“, каза още Валери Симеонов.", "date": "2019.11.14", "title": "Валери Симеонов, НФСБ : Обединихме се около решението първият ден от болничните да не се заплаща"}
{"url": "http://www.focus-news.net/news/2019/11/14/2719669/mokri-sa-na-mesta-patnite-nastilki-vav-veliko-tarnovo-i-oblastta.html", "text": "Мокри са на места пътните настилки във Велико Търново и областта. В града и в голяма част от региона превалява слаб дъжд, предаде репортер на  Радио \"Фокус\" - Велико Търново . Трафикът в края на работния ден е интензивен. Движението е натоварено както по главните и второстепенни улици на Търново, така и по основните пътища в областта. Полицейски служители има на входовете и изходите на града, както и в по-натоварените пътища от първокласните и второкласни участъци. За изминалото денонощие не са регистрирани тежки инциденти. Нови затворени отсечки също няма. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до началото на 2020-та. От Областно пътно управление –Велико Търново съобщиха, че обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението и по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 3 януари 2020 година. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през  Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението е началото на 2020 година. \r\nЛуиза ТРАНЧЕВА", "date": "2019.11.14", "title": "Мокри са на места пътните настилки във Велико Търново и областта"}
{"url": "http://www.focus-news.net/news/2019/11/14/2719668/ministar-boil-banov-na-prizivite-na-bsp-za-ostavkata-mi-ne-mislya-da-otgovaryam.html", "text": "На призивите на БСП за оставка не виждам какво да отговарям. Това каза в отговор на журналистически въпрос министърът на културата Боил Банов, предаде репортер на  Агенция \"Фокус\" . \"Ако съм за оставка, аз сам ще я подам. Няма да чакам призиви, още по-малко от тях\", подчерта той. По думите му в развоя на събитията по делото за Ларгото има директна дезинформация. \"Информирах за това премиера Бойко Борисов и той ме посъветва се обърна към гражданите и да кажа каква е реалната ситуация, за да се спре манипулацията\", допълни Банов.  \r\nЗорница КОСТАДИНОВА", "date": "2019.11.14", "title": "Министър Боил Банов: На призивите на БСП за оставката ми не мисля да отговарям"}
{"url": "http://www.focus-news.net/news/2019/11/14/2719670/zam-ministar-lozana-vasileva-shte-uchastva-v-konferentsiya-na-tema-nauchni-izsledvaniya-i-inovatsii-za-transformirane-na-agrohranitelnite-sistemi.html", "text": "Утре заместник-министърът на земеделието, храните и горите д-р Лозана Василева ще участва в конференция на тема: „Научни изследвания и иновации за трансформиране на агрохранителните системи“. Тя се провежда в рамките на програмата „Здравословни храни за силна биоикономика и качество на живот“. Това съобщиха от пресцентъра на  Министерство на земеделието, храните и горите .  \r\nСъбитието ще се състои от 10:00 ч. в Аграрен университет – Пловдив, Аудитория II.", "date": "2019.11.14", "title": "Зам.-министър Лозана Василева ще участва в конференция на тема: „Научни изследвания и иновации за трансформиране на агрохранителните системи“"}
{"url": "http://www.focus-news.net/news/2019/11/14/2719736/vladimir-putin-rusiya-izpalni-zadachite-koito-si-postavi-pri-zapochvane-na-operatsiyata-si-v-siriya.html", "text": "Русия изпълни задачите, които си е поставила, започвайки операцията си в Сирия. Това обяви руският президент Владимир Путин на пресконференция след срещата на върха на страните от икономическия съюз БРИКС, предава  TACC . \r\n„Що се отнася до интересите на самата Русия, те се състояха главно в (предотвратяването) на проникването в територията й на голям брой обучени бойци с опит. В този смисъл не може да се спори, че сме изпълнили изцяло задачите си. Изпълнихме задачата, която си поставихме, започвайки операцията в Сирия“, заяви президентът на Руската федерация. \r\nСпоред него, след като сирийските гранични сили са застанали на сирийско-турската граница, се е появила повече информация за това чии граждани се намират в бежанските лагери и затворите в северната част на страната. \r\n\"Знаем, че има стотици бойци - имигранти от Русия, няколко хиляди от страните от ОНД“, заяви той, като имаше предвид Общността на независимите държави. \r\nТой заяви, че след като Русия започна активни усилия за подкрепа на законното правителство в Дамаск, 90% от територията на страната е била освободена от терористи.  \r\n\"И не просто освободена, а поставена под контрола на законното правителство. Това, към което се стремяхме, това и направихме\", добави президентът на Руската федерация. \r\nПутин заяви, че правителството на САЩ и президентът Доналд Тръмп също са допринесли за борбата срещу тероризма в Сирия, но неутралните наблюдатели са ясни за ролята на Русия в този процес.  \r\n\"Що се отнася до приноса на САЩ в борбата срещу тероризма в Сирия, те имат принос. Трябва да призная това, включително приноса на президента Тръмп. Вярно, преди Русия да дойде и да участва активно, международната коалиция на практика стоеше на едно място в продължение на няколко години\", отметна руският лидер. \r\nТой добави също, че всеки неутрален наблюдател \"ще погледне и ще види каква е ролята на Русия, като се има предвид интензивността на военните действия и техния изход\". \r\nПутин се надява, че с процеса на политическо уреждане в Сирия ще бъде възможно да се установят отношения между властите и опозицията. \r\n\"Много се надявам, че по време на политическия процес в Женева, по време на работата по поправките или приемането на новата конституция на Сирия, ще бъде възможно да се смекчи ситуацията по един или друг начин, ще бъде възможно да се установят отношения между правителството и опозицията, да се стигне до кардинални, общи решения, които да успокоят ситуацията в страната като цяло“, каза държавният глава. \r\nРуският лидер също очаква политическият диалог да бъде в състояние да „възстанови напълно териториалната цялост“ на Сирия. \r\nПутин отбеляза, че се намира в тесен контакт с турския президент Реджеп Тайип Ердоган. \r\n„Знам, че той има притеснения относно някои организации, но по време на последния телефонен разговор се съгласихме с него, че предвид нивото на нашето взаимодействие, турската страна на оперативно и работно ниво ще предаде своите притеснения относно различни ситуации в тази зона, която предизвиква особена загриженост за Турция, на нейните руски колеги. И ако наистина видим, че има нарушения, сме готови да отговорим на това\", каза Путин. \r\nМосква не смята американското военно присъствие в Сирия за законно, отбеляза Путин. \r\n\"Има въпроси с източния бряг на (река) Ефрат, където все още има бойци, и все още има чуждо присъствие, включително американско. Аз много пъти съм казвал, че не го считаме за законно\", заяви руският лидер. \r\nПутин също призова страните да обединят сили в борбата срещу тероризма, тъй като това представлява опасност за всички. \r\n \r\n  Теодор Пенев", "date": "2019.11.14", "title": "Владимир Путин: Русия изпълни задачите, които си постави при започване на операцията си в Сирия"}
{"url": "http://www.focus-news.net/news/2019/11/14/2719672/s-normalna-intenzivnost-e-trafikat-v-oblast-burgas.html", "text": "С нормална интензивност е трафикът в област Бургас е трафикът в област Бургас, предаде репортер на  Радио „Фокус“ – Бургас . Пътищата са сухи и нормално проходими. Движението се осъществява спокойно. \r\nНатоварен е трафикът в областния град. Интензивно е движението около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.11.14", "title": "С нормална интензивност е трафикът в област Бургас"}
{"url": "http://www.focus-news.net/news/2019/11/14/2719673/trima-dushi-sa-postradali-pri-katastrofa-mezhdu-avtobus-ot-gradskiya-transport-i-lek-avtomobil-vav-varna.html", "text": "На 13 ноември т. г., около 08.20 часа, на Аспаруховия мост в град Варна е станал пътен инцидент. Това съобщиха от  ОДМВР - Варна . Водачът на автобус от масовия градски транспорт, по време на движение, при опит да обиколи аварирал в дясна лента ллек автомобил, го блъска. Вследствие на инцидента жената, управлявала леката кола, получава фрактура на пубисна кост и е настанена за лечение в МБАЛ \"Св. Анна\" за наблюдение, без опасност за живота. Пострадали са също двама мъже, пътуващи в автобуса – на 84 г. и на 90 г., които получават съответно фрактура на ребро и контузия на шия, прегледани са и освободени за домашно лечение, без опасност за живота. По случая е образувано досъдебно производство.", "date": "2019.11.14", "title": "Трима души са пострадали при катастрофа между автобус от градския транспорт и лек автомобил във Варна"}
{"url": "http://www.focus-news.net/news/2019/11/14/2719671/dvizhenieto-po-pat-i-4-balgarski-izvor-brestnitsa-se-osashtestvyava-v-edna-lenta-poradi-ptp.html", "text": "Движението по път I-4 Български извор - Брестница се осъществява в една лента поради ПТП. Това съобщиха от  Агенция \"Пътна инфраструктура\" . Трафикът се регулира от \"Пътна полиция\". Шофьорите е необходимо да се движат с повишено внимание и съобразена скорост.", "date": "2019.11.14", "title": "Движението по път I-4 Български извор - Брестница се осъществява в една лента поради ПТП"}
{"url": "http://www.focus-news.net/news/2019/11/14/2719666/ivan-dimitrov-krs-izdali-sme-nakazatelno-postanovlenie-s-koeto-sme-nalozhili-na-bnr-imushtestvena-sanktsiya-v-razmer-na-40-hil-lv.html", "text": "Издали сме наказателно постановление, с което сме наложили на БНР имуществена санкция в размер на 40 хил. лв. Това каза председателят на Комисията за регулиране на съобщенията Иван Димитров по време на заседанието на Временната комисия за БНР, предаде репортер на  Агенция \"Фокус\" . \"В началото на работния ден на 13 септември служители на КРС осъществяват мониторинг на радиочестотния спектър със специализирани технически средства. Установили са, че е спряно разпространението на програма \"Хоризонт\" на БНР на територията на цялата страна. В 9.20 ч. служител на отдел \"Контрол на радиочестотния спектър\" е поискал на лицето за контакти в БНР Валери Николов информация за установеното спиране на програма \"Хоризонт\". Лицето е заявило, че няма информация и е предоставило телефона на техническия директор на БНР Пламен Костов за изискване на информация по случая. В 9.30 ч. служителят на КРС е провела разговор с г-н Костов, като същия е обясинл, че има проблем с оптика и че до няколко минути емисията ще бъде възстановена. Възобновяването е регистрирано в 10.30 ч. Във връзка с констатираните непоследователни обяснения в 10.00 ч. е разпоредена незабавна поверка за установяване на фактите, довели до прекъсването\", допъни още председателят на КРС. \r\nДеница КИТАНОВА", "date": "2019.11.14", "title": "Иван Димитров, КРС: Издали сме наказателно постановление, с което сме наложили на БНР имуществена санкция в размер на 40 хил. лв."}
{"url": "http://www.focus-news.net/news/2019/11/14/2719348/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Визитата на турския президент Реджеп Тайип Ердоган в Белия дом във Вашингтон предизвика остри двупартийни критики от Конгреса, както и протести в столицата на САЩ, пише американското издание Los Angeles Times. \r\nПарламентът и протестиращите осъдиха турската военна операция в Северна Сирия. \r\nДълъг лист от действия на Анкара, съюзник на САЩ в НАТО, тормози Конгреса и организациите за опазване на човешките права. В Сирия, турските сили и подкрепяните от тях милиции често са обвинявани в това, че има възможност да са участвали във военни престъпления и етническо прочистване срещу кюрдите в региона. Кюрдските сили от Северна Сирия по-рано бяха основен съюзник на Вашингтон в борбата с „Ислямска държава“. \r\nПо-рано Ердоган изпрати своите войски в Сирия, след като президентът на САЩ Доналд Тръмп неочаквано обяви, че американските военнослужещи ще се изтеглят от региона. Това решение само по себе си беше посрещнато от яростна съпротива в парламента от страна на представители на демократите и републиканците. \r\nВ Турция, Ердоган вкара в затвора десетки хиляди дисиденти, държавни служители, полицаи, професори и военни, след провалилия се опит за преврат срещу него през 2016 г. Ердоган е обвиняван за това, че е манипулирал изборите, за да остане на власт, според продемократични организации в Анкара. Освен това Турция е на едно от челните места в света по журналисти, озовали се в затвора. \r\nАнкара все повече се доближава до Русия, като наскоро дори закупи системи за противовъздушна отбрана С-400 от Москва, които според ескпертите може да не са съвместими с оборудването на НАТО. \r\nМного представители в Конгреса изискваха поканата към турския лидер да бъде отменена и изразиха притеснения, че Тръмп не разкри съдържанието на телефонния си разговор с Ердоган, в който много хора смятат, че е дал „зелена светлина“ на Анкара да нахлуе в Сирия. \r\n„Непростимо е, че тази визита ще се състои, въпреки нечуваните действия на Ердоган“, заяви сенатор Джиан Шахин. \r\n„Президентът Тръмп още веднъж си сътрудничи с авторитарен лидер и изпраща ужасно съобщение. Призовавам ръководството на Конгреса да търси пълното съдържание на дискусиите им“, добави сенаторът. \r\nНякои депутати от Републиканската партия, чиито член е и Тръмп, се съгласиха с това мнение. \r\n„Визитата на президента Ердоган идва в тревожни времена в нашите двустранни отношения“, заяви Майкъл Маккоул, който е част от Комисията по външните отношения в парламента. \r\n„Ердоган трябва да промени курса и да се посвети отново на НАТО и на нашето двустранно партньорство“, добави още той. \r\nОбщо 17 републиканци и демократи от Конгреса излязоха с общо писмо до Тръмп по-рано, в което го призовават да отмени срещата. \r\n„Пагубните действия на президента Ердоган в Сирия следват дълъг лист от смущаващи стъпки под неговото управление“, написаха те и обвиниха турският лидер в това, че разделя НАТО, наранява националната сигурност на САЩ и предизвиква хуманитарна катастрофа за кюрди и сирийци. \r\nНапрежението между Анкара и Вашингтон все още е високо. Тръмо обаче очевидно иска да използва все още близките си лични взаимоотношения с Ердоган. \r\nИзточници в американската администрация заявиха, че срещата лице в лице между двамата е била нужна, за да се изгладят детайлите за следващите стъпки в Сирия, как ще изглежда турското присъствие там и дали кюрдите ще могат да останат в региона, както и как да се предотврати възраждането на „Ислямска държава“. \r\n„Не гледайте на тези неща като на награди – това е изпълнение на дипломация“, заяви източник на Държавния департамент на САЩ, който пожела да остане анонимен. \r\nПриоритетът в разговорите ще бъде Анкара да бъде убедена да се отдръпне от покупката на руските системи С-400, според източника. Освен това той твърди, че САЩ не са изоставили кюрдите. Тръмп заяви по-рано, че малък брой американски войници ще останат в Сирия и ще пазят нефтените находища. \r\n„Честно е да кажем, че има дразнения и от двете страни“, заяви друг източник от американската администрация. \r\n„И това е причината да смятаме, че тази среща е толкова важна, за да можем ние (…) с нашите турски колеги да разберем къде имаме общи (интереси) и да стигнем до прогрес“, каза той. \r\nПо време на предишната си визита във Вашингтон през 2017 г., бодигардовете на Ердоган нападнаха мирни демонстранти пред резиденцията на турския посланик в САЩ. Повече от десет души, включително американски полицаи, бяха ранени. На четири турски охранители бяха повдигнати съдебни дела, но те бяха изведени от САЩ преди да могат да бъдат задържани. \r\nРепубликанският депутат Лиз Шейни написа в свое писмо до държавния секретар Майк Помпео, че очаква този път полицията да държи под око охраната на турския лидер. \r\n„Режима на Ердоган използва насилие срещу цивилни навсякъде и това е нехуманно, нецивилизиовано и неприемливо“, написа тя. \r\nОсвен това кюрдски, арменски и християнски групи планират да извършат демонстрации в парк „Лафайет“, близо до Белия дом, а по-късно и пред турското посолство. \r\n*** \r\n \r\n  Група от американски сенатори от Републиканската партия ще вземат участие в срещата между турския президент Реджеп Тайип Ердоган и държавния глава на САЩ Доналд Тръмп, пише вашингтонското издание  The Hill . \r\nВ срещата ще участват близките съюзници на Тръмп, помагащи му в решенията свързани с Анкара. Това ще са сенатор Линдзи Греъм и Джим Риш, който оглавява Комисията по международни отношения в парламента.  \r\nБелият дом все още не е изнесъл лист с имената на хората, които ще вземат участие в срещата с Ердоган.  \r\nТя ще се проведе сред атмосфера на напрежение в парламента, след решението на Тръмп да изтегли силите за сигурност на САЩ от Северна Сирия, която беше обект на турска военна операция впоследствие.  \r\nМножество сенатори инициираха и подкрепиха ново законодателство, според което над Анкара да бъдат наложени нови санкции, за нейното участие във военната операция в Северна Сирия. Макар Белият дом да одобри санкциите, законодателството по тях се забави, след като беше внесено в Сената, след като сенатор Мич Макконъл се осъмни за ползата от санкции срещу съюзник от НАТО.  \r\nТой отбеляза, че някои от депутатите са „изразили притеснения“ за това, че на Ердоган му е било позволено да посети Белият дом, но все пак изрази надежда, че Турция ще „се държи по-добре“  този път.  \r\n„Споделям тревогата на моите колеги (от парламента) за това, че президентът Ердоган е приет в Белия дом, но ги призовавам да останат информирани за жизнения интерес на нашата страна в Близкия изток и факта, че напредването на тези интереси ще означава укрепване на отношенията ни с нашия съюзник в НАТО\", добави той. \r\n*** \r\n \r\n  Държавният глава на САЩ Доналд Тръмп е предложил на турския президент Реджеп Тайип Ердоган сделка в размер на 100 милиарда долара с благоприятни условия за страната му, както и помощ при решаването на въпроса за санкциите, които Вашингтон планира да наложи срещу Анкара във връзка с доставката на руски зенитно-ракетни системи С-400, съобщава американският вестник  The Washington Post . \r\nСпоред източници от администрацията на Вашингтон, Тръмп е изпратил писмо до Ердоган миналата седмица, в което е отправил предложението си. Целта на инициативата мъ е подобряване на отношенията между САЩ и Турция. \r\nПо думите на събеседника на изданието, администрацията във Вашингтон отчита, че С-400 не са „пуснати в експлоатация\", за да не може „да имат достъп до средствата за комуникация и отбрана на американския [самолет] F-35\". Така Анкара може да се върне към програмата за производство на многоцелевия изтребител и да избегне ограниченията. \r\nАмериканските законодатели вероятно ще разкритикуват предложенията на американския президент поради факта, че много конгресмени и сенатори подкрепят въвеждането на ограничения срещу Анкара съгласно закона „За противодействие на американските противници чрез санкции“. Според изданието, приблизително същите условия Вашингтон вече предложи на Анкара през октомври, за да спре операцията си в Сирия, но опитът беше неуспешен.", "date": "2019.11.14", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/11/14/2719674/bbc-kradtsi-na-koli-byaha-zaloveni-sled-kato-poziraha-pred-otkradnat-avtomobil-v-sotsialnata-mrezha.html", "text": "Банда крадци, които откраднаха луксозен автомобил в британския град Лийдс бяха заловени, след като публикуваха в социалната мрежа „Инстаграм“ снимки пред колата, предава  BBC . \r\nПолицията в Западен Йоркшир заяви, че снимките са били публикувани в анонимна страница в социалната мрежа, където са се опитали да се „похвалят“ за престъплението.  \r\nЕдиният от заловените е позирал на снимка пред автомобил на стойност 70 хил. евро с гаечен ключ в ръка, а по-късно са публикувани и още две снимки от местопрестъплението.  \r\nВ последствие всички участници в кражбата са били заловени и са признали за престъплението, за което са получили присъди от 2 до 4 години.  \r\nПолицията твърди, че именно снимките са били основното доказателство в разследването на кражби на различни луксозни автомобили на обща стойност стотици хиляди евро.  \r\nКрадците са публикували снимките, като са прикрили лицата си на тях, но по-късно полицията е открила оригиналните изображения.  \r\n \r\n  Теодор Пенев", "date": "2019.11.14", "title": "BBC: Крадци на коли бяха заловени, след като позираха пред откраднат автомобил в социалната мрежа"}
{"url": "http://www.focus-news.net/news/2019/11/14/2719349/predstoyashti-sabitiya-v-stranata-za-14-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.00 часа в заседателната зала в сградата на Висшия съдебен съвет, ВСС ще направи повторно гласуване за кандидата за главен прокурор на Република България. \r\n \r\n*** \r\n \r\nОт 09.00 часа пред ВСС ще се проведе протест срещу избора на Иван Гешев за главен прокурор.  \r\n \r\n*** \r\n \r\nОт 09.00 часа, във фоайето на поликлиниката на Военномедицинска академия (ВМА) лекари от Клиника по ендокринология и болести на обмяната ще извършват безплатно измерване на кръвна захар и холестерол. \r\n \r\n*** \r\n \r\nОт 09.00 часа в хотел „Хилтън“ , зала „Мусала“, посланичката на Швейцария Мюриел Берсе Коен и вицепремиерът Томислав Дончев ще открият конференцията: „Хора  за хората: България и Швейцария“. \r\n \r\n*** \r\n \r\nОт 10.00 часа в зала „Сердика“ на Хотел „Балкан“, ще се проведе на кръгла маса на тема: „Руското влияние в Европа: противодействие на завладяването на държавата\". В кръглата маса ще вземат участие д-р Майкъл Карпентър, директор на Центъра за дипломация и глобална политика „Пен-Байдън“ и външнополитически съветник на бившия вицепрезидент на САЩ Джо Байдън, Росен Плевнелиев, президент на Република България в периода 2012–2017 г., Трайчо Трайков, министър на икономиката, енергетиката и туризма през 2009–2012 г., бившият посланик на България в Русия Илиян Василев, директорът на Икономическата програма на Центъра за изследване на демокрацията Руслан Стефанов и ръководителят на Представителството на Фондация „Конрад Аденауер“ в България Торстен Гайслер. \r\n \r\n*** \r\n \r\nОт 10.30 часа в Представителството на Европейския парламент в България, Български фонд на жените и гражданско обединение „Равни БГ“, организират дискусията: „Демокрация и човешки права днес“. \r\n \r\n*** \r\n \r\nОт 11.00 часа на 14 ноември – денят, в който е извършена първата масирана бомбардировка на София по време на Втората световна война, в Националния военноисторически музей ще бъде открито пространството за изживяване „Белезите на войната: загубеното архитектурно наследство на София“. \r\n \r\n*** \r\n \r\nОт 11.30 часа във фоайето на Народното събрание, под патронажа на Комисията по здравеопазването ще бъде отбелязан Международният ден за борба с диабета. На събитието ще присъстват д-р Даниела Дариткова, председател на Комисията по здравеопазването, народни представители, представители на Министерството на здравеопазването, Националната здравноосигурителна каса, Световната здравна организация, съсловни и пациентски организации и водещи медицински специалисти. \r\n \r\n \r\n*** \r\n \r\nОт 12.30 часа в Зала 2 на хотел „Форум“ (бул. „Цар Борис III“ № 41), ще се проведе пресконференция по повод Световната седмица за правилната употребана антибиотиците. Темата на събитието е: „Антибиотиците: Използвайте отговорно“. \r\n \r\n \r\n*** \r\n \r\nОт 14.00 часа ще се проведе заседание на Комисия по икономическа политика и туризъм. \r\n \r\n \r\n*** \r\n \r\nОт 14.30 часа ще се проведе заседание на Комисия по бюджет и финанси. \r\n \r\n \r\n*** \r\n \r\nОт 14.30 часа ще се проведе заседание на Комисия по отбрана. \r\n \r\n \r\n*** \r\n \r\nОт 14.30 часа ще се проведе заседание на Комисия по правни въпроси. \r\n \r\n \r\n*** \r\n \r\nОт 14.30 часа ще се проведе заседание на Комисия по културата и медиите. \r\n \r\n \r\n*** \r\n \r\nОт 15.15 часа ще се проведе заседание на Временна комисия за проучване на фактите и обстоятелствата, свързани с прекъсване на излъчването на програма \"Хоризонт\" на Българското национално радио, както и на твърденията за политически натиск върху ръководството и журналисти от Българското национално радио.  \r\n \r\n \r\n*** \r\n \r\nОт 16.00 часа ще се проведе заседание на Комисия за наблюдение на приходните агенции и борба със сивата икономика и контрабандата. \r\n \r\n \r\n*** \r\n \r\nОт 18.00 часа в галерия „Академия“ проф. Иван Газдов ще представи пред публика две от своите книги – „Двама в Алабама (Алабала)“ и „Графичествен“. \r\n \r\n \r\n*** \r\n \r\nОт 18.00 часа в зала „Европа“ на Парк-хотел „Москва“, ул. „Незабравка“ № 25, ще проведе концерт по повод 500-годишнината на Хавана. \r\n \r\n \r\n*** \r\n \r\nОт 18.00 часа в залата на Софийска митрополия на ул. „Калоян“-7, ще се проведе представяне на книгата за незрящи „Иконите разказват“. \r\n \r\n \r\n*** \r\n \r\nОт 17.00 часа в Регионалния исторически музей ще бъде открита фотодокументалната изложба „Погромът в Босилеградско 15-16 май 1917 година“, организирана от музея, Културно-информационен център – „Босилеград“ и Македонския научен институт.  \r\n \r\n \r\n*** \r\n \r\nОт 18.00 часа в Градската художествена галерия ще бъде открита изложбата „11.11“.  \r\n \r\n \r\n*** \r\n \r\n \r\nОт 18.30 часа в зала „Временни изложби“ на Регионалния исторически музей ще бъде открита изложбата „Изкуството: Моята гледна точка”. \r\n \r\n \r\n*** \r\n \r\nОт 17.30 часа в зала „Георги Баев\" на Културен център „Морско казино\", Общината организира информационна среща за съобщаване на всички подробности по предстоящата реконструкция на част от централния булевард „Демокрация“. \r\n \r\n \r\n*** \r\n \r\nОт 12.00 часа в зала 816 на Факултета по фармация на Медицинския университет ще се проведе публична лекция на проф. д-р Зорница Златарова на тема: „Диабетна ретинопатия - съвременни аспекти в патогенезата, диагностиката и лечението”. \r\n \r\n \r\n*** \r\n \r\nОт 13.00 часа в зала „Варна“ на Общината ще се проведе пресконференция по повод Международния ден на логопедията.  \r\n \r\n \r\n \r\n*** \r\n \r\nОт 14.00  до 15.30 часа, в конферентната зала на Фондация „Карин дом“ ще се проведе Кръгла маса на тема: “Ползите от ранната детска интервенция. Предизвикателства, подкрепа и постижения“ по повод Световния ден на недоносените деца. \r\n \r\n \r\n*** \r\n \r\nОт 14.00 часа в Музея на Възраждането ще бъде открита изложба на старопечатни книги, което е част от тридневния фестивал на историята. В 15.00 часа ще започне Националната конференция „Нашите будители“. От 17.00 ч. в зала „Пленарна“ на Общината ще бъдат обявени победителите в Националния исторически конкурс „Надежда за свободата”. \r\n \r\n \r\n*** \r\n \r\nОт 18.00 часа в Градска художествена галерия \"Борис Георгиев\" ще бъде официално открит 5-ия международен салон за дигитална и принт арт фотография.  \r\n \r\n \r\n*** \r\n \r\nОт 10.00 часа в парк „Марно поле“ ще се проведе „Клиника на открито“ – безплатни измервания на кръвна захар.  \r\n \r\n \r\n*** \r\n \r\nОт 10.00 часа в конферентната зала на хотел „Премиер“ ще се проведе среща на бизнеса от града и региона.  \r\n \r\n \r\n*** \r\n \r\nОт 12.00 часа в пресклуба на БТА ще се състои пресконференция, на която ще бъде представено списанието „Медии и комуникации на 21 век – мост между теорията и практиката“. \r\n \r\n \r\n*** \r\n \r\nОт 13.00 часа в Регионална библиотека „Петко Р. Славейков“ ще бъде открита официално Национална научна конференция „Библиотеки – четене – комуникации“, посветена на 130-ата годишнина от учредяването на първата обществена библиотека в града.  \r\n \r\n \r\n*** \r\n \r\nОт 18.00 часа в читалище „Искра“ ще бъде представена „Криворазбраната цивилизация“ – постановка на Театър „Весел“ и Театрална група към Езикова гимназия „Проф. д-р Асен Златаров“.  \r\n \r\n \r\n*** \r\n \r\nОт 18.30 часа в МДТ „Константин Кисимов“ ще бъдат връчени награди и ще се състои тържествен концерт за 130-ата годишнина от основаването на Регионална библиотека „Петко Р. Славейков“.  \r\n \r\n \r\n*** \r\n \r\nОт 18.30 часа крепостта „Царевец“ ще бъде обагрена в синьо за Световния ден за борба с диабета.  \r\n \r\n \r\n*** \r\n \r\nОт 19.00 часа в Клуб 7 ще бъде представена дебютната стихосбирка на Марин Маринов - „Такъв съм“.  \r\n \r\n \r\n*** \r\n \r\nОт 10.30 часа в залата на „ЖП Управление“ с празнична програма ще бъдат отбелязани 45 години от създаването на Клуб на пенсионера „Железничар“.  \r\n \r\n \r\n*** \r\n \r\nОт 18.30 часа в Народно читалище „Напредък-1869“ ще бъдат отбелязани 15 години от създаването на „Театър 220“ при ПГЕЕ „М. В. Ломоносов”.  \r\n \r\n \r\n*** \r\n \r\nОт 17.30 часа в Музея на фотографията, ще бъде открита изложбата от Втория салон на казанлъшките фотографи. \r\n \r\n \r\n*** \r\n \r\nОт 17.30 часа в Художествена галерия „Владимир Димитров – Майстора“ се открива изложбата „Богомир Лазов (1906 – 1969) и българският акварел“, която беше представена от Националната галерия, „Квадрат 500“, в периода 30 юли – 29 септември 2019 г. \r\n \r\n*** \r\n \r\nОт 17.30 часа в Художествената галерия ще бъде открит „Есенен салон 2019“  на ловешките художници. \r\n \r\n \r\n*** \r\n \r\nОт 09.00 часа в зала 5 на Окръжния съд ще се проведе заседание по делото срещу Марин К. и Стефан Т., обвинени в производство и съхранение на високорискови наркотични вещества с цел разпространение.  \r\n \r\n \r\n*** \r\n \r\nОт 09.30 часа в зала 10 на Окръжния съд ще се проведе заседание по делото срещу Илиян Р., обвинен в убийството на годеницата си.  \r\n \r\n \r\n \r\n*** \r\n \r\nОт 10.00 часа в зала 1 на Апелативния съд ще се проведе заседание по делото, образувано по жалби на подсъдимите проф. Н. Б. и Д. Д., които са останали недоволни от осъдителните си присъди.  \r\n \r\n \r\n*** \r\n \r\nОт 11.00 часа в зала „Москва“ на Гранд хотел „Пловдив“ ще се проведе Деветото издание на Международния научно-практически семинар „Обучение по преводаческо майсторство“. \r\n \r\n \r\n*** \r\n \r\nОт 18.30 часа в Total Sport на ул. „Екзарх Йосиф” 13 ще се състои официално откриване на изложба на художника Константин.  \r\n \r\n \r\n \r\n*** \r\n \r\nОт 19.00 часа в голямата зала на Доходното здание ще се проведе 44-та Джаз среща-2019. \r\n \r\n \r\n*** \r\n \r\nОт 09.00 часа в зала „П. Р. Славейков“ ще се проведе заседание на Общинския съвет. \r\n \r\n \r\n*** \r\n \r\nОт 18.00 часа в западната зала на Художествена галерия, ще бъде открита изложба с картини на Дечко Узунов. \r\n \r\n \r\n*** \r\n \r\nОт 13.00 часа в сградата на Общината избраният за кмет Димитър Бръчков ще встъпи в длъжност.  \r\n \r\n \r\n*** \r\n   \r\nОт 13.45 часа в Регионална библиотека „Стилиян Чилингиров“ ще се проведе кръгла маса на тема: „Иновациите – предизвикателства и възможности“, организирана от СУ „Панайот Волов“. \r\n \r\n \r\n*** \r\n \r\nОт 14.00 часа в кабинета по музика на Средно училище „Йоан Екзарх Български“ ще се проведе дискусия на тема: „Повишаване на качеството на училищното образование чрез прилагане на иновативни подходи и дигитализиране на учебния процес“ по Национална програма „Иновации в действие“, Модул 1 и 2 „Мобилност за популяризиране и мултиплициране на добри иновации“. \r\n \r\n*** \r\n \r\nОт 10.30 часа на монтажната площадка на новите багери, министърът на енергетиката Теменужка Петкова ще присъства на завършването на монтажа и предаването за функционални проби на роторни багери KWK 400 L и KWK 2000  в Рудник „Трояново-север”. \r\n \r\n*** \r\n \r\nОт 10.00 часа заместник-министърът на земеделието, храните и горите Лозана Василева ще се срещне с ученици от Професионална гимназия по селско стопанство „Проф. Иван Иванов“ в животновъдното стопанство на Галина Мирчева.", "date": "2019.11.14", "title": "Предстоящи събития в страната за 14 ноември (Агенция „Фокус“)"}
{"url": "http://www.focus-news.net/news/2019/11/14/2719353/pregled-na-osnovnite-temi-v-britanskiya-pechat-agentsiya-fokus.html", "text": "Премиерът на Великобритания Борис Джонсън се опитва да се възползва от объркването около позицията на опозиционната Лейбъристка партия, пише лондонското издание  The Independent . \r\nТой заплаши, че коалиция между лидера на лейбъристите Джереми Корбин и ръководителят на Шотландската национална партия (ШНП) Никола Стърджън ще доведе до „коалиция на хаоса“. \r\nВ първия си ден от двудневната си предизборна кампания в Шотландия, Корбин заяви, че ще отхвърли референдум за независимост на британския субект в своя първи петгодишен мандат на власт, ако спечели изборите.  \r\nПо-късно обаче той се поправи, след като ШНП предупредиха, че тези думи рискуват всякакъв шанс за сътрудничество между двете партии.  \r\nДжонсън заяви в своята първа предизборна официална реч, че вот за всяка партия, освен Консервативната на 12 декември рискува „месеци, ако не години от забавяне и разделение“ под алианса между ШНП и лейбъристите, които планират да осъществят референдуми за Брекзит и за независимостта на Шотландия през 2020 г. \r\nПремиерът настоя, че торите са посветени на единството на страната и на това да задържат Великобритания цяла.  \r\nСпоред Джонсън сделката, постигната по-рано с Брюксел е готова за прилагане, ако консервативния кабинет стъпи в длъжност след изборите. \r\nНеговите призиви бяха контрирани от бившия министър в кабинета на Джонсън Дейвид Гоук, който призова праволинейните консерватори да гласуват за либералдемократите, за да предотвратят Брекзит без сделка. \r\nГоук, който беше част от правителството, но Джонсън го освободи от длъжност, заяви че торите не разбират Брекзит и също така, че смята да се бори в изборите като независим кандидат.  \r\nПо-рано лидерът на „Партия Брекзит“ Найджъл Фараж заяви, че няма да оттегля повече свои кандидати и ще „се бори срещу всеки един“ от лейбъристите и торите. \r\nТой освен това разкри, че няма намерение да гласува за консерваторите, както обяви по-рано.  \r\nДжонсън от своя страна призова своите гласоподаватели да гласуват за торите, тъй като според него това е единственият начин да бъде осъществен Брекзит. \r\n„Винаги е много трудно нещо за всеки партиен лидер да оттегли кандидати от изборите и аз разбирам това“, каза премиерът. \r\n„Но всичко което мога да кажа, (…) за да няма съмнения, за да повторя моето основно съобщение, има само един начин да се подсигурим, че ще осъществим Брекзит, че ще завършим този план, ще напуснем, ще постигнем фантастична сделка за свободна търговия и това е да гласувате за нас и за Консервативната партия“, каза още Джонсън. \r\nПред репортери в шотландския град Глазгоу, Корбин излгежда втвърди своето становище за вот за независимост на региона, като заяви, че „няма да има референдум в първия мандат на лейбъристко правителство“, дори ако ШНП спечели мнозинството от шотландските депутатски места в парламента в Лондон.  \r\nПо-късно обаче неговата партия промени становището си и колегите на Корбин казаха, че тази позиция ще се промени, ако Никола Стърджън спечели изборите за шотландски парламент през 2021 г. \r\nКорбин по-късно настоя, че е бил разбран грешно и правителство, оглавено от него няма да позволи провеждането на такъв референдум само в „ранните години“ на власт. \r\nТой освен това заяви, че ШНП възнамеряват да се съюзят с консерваторите, заради изказване на Стърджън, която каза, че няма да помогне на Корбин да се качи на власт. \r\nГоворител на ШНП каза, че „глас за ШНП е вот за Шотландия, която да избяга от Брекзит и да бъде даден шанс на хората за по-добро бъдеще“. \r\n„Няма партия, която има право да стои на пътя на това и последните коментари показват, че точно лейбъристите са наясно, че тяхната недемократична позиция просто да игнорират шотландците (…) е съвършено неустойчива“, допълни той. \r\n*** \r\n \r\n  Премиерът на Великобритания Борис Джонсън отказа да втвърди становището си за Брекзит и по този начин отхвърли призивите за формиране на двустранен пакт с лидера на „Партия Брекзит“ Найджъл Фараж, пише лондонското издание  The Guardian . \r\nФараж по-рано заяви, че неговата партия няма да се противопоставя на кандидатите на торите в областите в Обединеното кралство, където те получиха мнозинство на изборите през 2017 г. Пред крайния срок за подаване на документи и кандидатури за предстоящите избори, който е на 14 ноември, премиерът беше призован от Фараж да върне услугата и да оттегли кандидатите на торите от регионите, където се очаква „Партия Брекзит“ да получи повече гласове. По този начин Фараж се надява да не бъде разделен вота на евроскептиците.  \r\nОсвен това имаше спекулации, че Джонсън може да обещае да осъществи Брекзит без сделка, ако не бъде постигнато търговско споразумение с Брюксел до 2020 г. Според информацията, подобно обещание би трябвало да спечели Фараж на негова страна. \r\nПремиерът отхвърли възможността за удължаване на транзитният период след Брекзит за дата, по-късна от края на 2020 г. Но в интервю по-рано неговият съюзник и депутат на торите Майкъл Гоув настоя, че няма планове за Брекзит без сделка в края на 2020 г. Освен това на въпросите, зададени към него след края на своята първа официална предизборна реч, Джонсън също отхвърли идеите за Брекзит без сделка.  \r\n„Искам да кажа само едно нещо на Найджъл Фараж и „Партия Брекзит“. Винаги е много трудно нещо за всеки партиен лидер да оттегли кандидати от изборите и аз разбирам това“, каза премиерът. \r\n„Но всичко което мога да кажа, (…) за да няма съмнения, за да повторя моето основно съобщение, има само един начин да се подсигурим, че ще осъществим Брекзит, че ще завършим този план, ще напуснем, ще постигнем фантастична сделка за свободна търговия и това е да гласувате за нас и за Консервативната партия“, каза още Джонсън.  \r\nПо-рано Фараж заяви, че след като разгледа предизборната програма на торите, може да гласува за тях. По-късно обаче той се отметна в свое съобщение в социалната мрежа „Туитър“ и заяви, че това вече е „невъзможно“. \r\nЛидерът на опозиционната Лейбъристка партия Джереми Корбин заяви по-рано, че ще се бори срещу алианс между Фараж, Джонсън и американският президент Доналд Тръмп на идните избори. В своята реч, Джонсън отвърна на тези думи и каза, че той от своя страна е изправен пред пакт между опозицията и Шотландската национална партия (ШНП) на Никола Стърджън.  \r\n„Едно нещо е ясно – алиансът между Стърджън и Корбин ще обрече тази страна на месеци, ако не години, от забавяне и разделение. Всеки месец безсмислено бавене (…) коства на тази страна милиарди паундове за нищо“, каза премиерът.  \r\nТой отново повтори, че Корбин и Стърджън планират да проведат два референдума, ако получат властта. Единият референдум според него е идеята на Корбин за допитване за нова сделка за Брекзит, с възможност за оставане в ЕС, а другият за независимостта на Шотландия.  \r\nПо-рано обаче лейбъристите обявиха, че няма да подкрепят нов референдум за независимост до изборите в Шотландия през 2021 г. \r\n*** \r\n \r\n  Ръководителят на „Партия Брекзит“ Найджъл Фараж заяви, че иска да разгледа предизборната програма на консерваторите и да реши дали да не гласува за управляващата партия на премиера Борис Джонсън на изборите на 12 декември във Великобритания, пише вестник  London Evening Standard . \r\nПо-рано лидерът на „Партия Брекзит“ заяви, че ще намали кандидатите, с които формацията му ще участва на изборите. Той ще се откаже от всички избирателни райони, общо 317, спечелени от Консервативната партия на изборите през 2017 г.  \r\nТова означава, че поддръжниците на неговата партия, които живеят в почти половин Великобритания няма да могат да гласуват за кандидат на формацията на Фараж в деня на изборите. \r\nТой заяви, че иска да се подсигури, че промените за Брекзит, които индикира, че ще наложи Джонсън са записани в предизборната програма на торите, преди да им предложи собствения си граждански глас.  \r\nАко тези промени, включително отказът да бъдат удължени търговските преговори с Европейския съюз след 2020 г. и отхвърлянето на бъдещи политически връзки с Брюксел не се появят в предизборния манифест, тогава евродепутатът заплаши, че ще няма да подкрепи споразумението за Брекзит в Европейския парламент.  \r\nПопитан дали той лично би гласувал за консерваторите, Фараж заяви, че иска първо да прегледа предизборния манифест на партията.  \r\n„Ако всичко това е в манифеста, тогава сделката, както беше, ще се промени доста“, добави той.  \r\nФараж допълни, че „никога не би гласувал“ за оригиналната сделка за Брекзит, която според него е „ужасна“.  \r\n„Никога не бих гласувал за оригиналната сделка и не забравяйте, аз още съм евродепутат“, заяви той.  \r\n„Получаваме тези промени, започваме да се движим към Брекзит и е много различно“, допълни Фараж. \r\nПопитан дали би подкрепил сделката с Брюксел след „едностранния“ си пакт с торите, Фараж заяви, че би го направил само с промените, които Борис Джонсън е индикирал, че ще извърши. \r\nТой заяви, че няма да оттегля допълнително кандидати от своята партия и обяви, че ще се бори за всяко депутатско място, принадлежащо на застъпници на ЕС в парламента. \r\nФараж заяви, че е „невероятно“, че Джонсън не е върнал жеста и не е изтеглил своите кандидати в райони, където „Партия Брекзит“ има по-добри шансове и обвини премиера, че „вече той разделя вота“ на поддръжниците на излизането от ЕС.  \r\n„Консерваторите отказаха да ни дадат каквото и да е. Мога да ви уверя, че има широкоразпространено недоволство сред гласоподавателите, които искат да напуснем за това, че моят жест не беше върнат“, заяви Фараж.", "date": "2019.11.14", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/11/14/2719354/pregled-na-mezhdunarodnite-novini-do-6-chasa-agentsiya-fokus.html", "text": "Премиерът на Великобритания Борис Джонсън се опитва да се възползва от объркването около позицията на опозиционната Лейбъристка партия, пише лондонското издание  The Independent . \r\nТой заплаши, че коалиция между лидера на лейбъристите Джереми Корбин и ръководителят на Шотландската национална партия (ШНП) Никола Стърджън ще доведе до „коалиция на хаоса“. \r\nВ първия си ден от двудневната си предизборна кампания в Шотландия, Корбин заяви, че ще отхвърли референдум за независимост на британския субект в своя първи петгодишен мандат на власт, ако спечели изборите.  \r\nПо-късно обаче той се поправи, след като ШНП предупредиха, че тези думи рискуват всякакъв шанс за сътрудничество между двете партии.  \r\nДжонсън заяви в своята първа предизборна официална реч, че вот за всяка партия, освен Консервативната на 12 декември рискува „месеци, ако не години от забавяне и разделение“ под алианса между ШНП и лейбъристите, които планират да осъществят референдуми за Брекзит и за независимостта на Шотландия през 2020 г. \r\nПремиерът настоя, че торите са посветени на единството на страната и на това да задържат Великобритания цяла.  \r\nСпоред Джонсън сделката, постигната по-рано с Брюксел е готова за прилагане, ако консервативния кабинет стъпи в длъжност след изборите. \r\nНеговите призиви бяха контрирани от бившия министър в кабинета на Джонсън Дейвид Гоук, който призова праволинейните консерватори да гласуват за либералдемократите, за да предотвратят Брекзит без сделка. \r\nГоук, който беше част от правителството, но Джонсън го освободи от длъжност, заяви че торите не разбират Брекзит и също така, че смята да се бори в изборите като независим кандидат.  \r\nПо-рано лидерът на „Партия Брекзит“ Найджъл Фараж заяви, че няма да оттегля повече свои кандидати и ще „се бори срещу всеки един“ от лейбъристите и торите. \r\nТой освен това разкри, че няма намерение да гласува за консерваторите, както обяви по-рано.  \r\nДжонсън от своя страна призова своите гласоподаватели да гласуват за торите, тъй като според него това е единственият начин да бъде осъществен Брекзит. \r\n„Винаги е много трудно нещо за всеки партиен лидер да оттегли кандидати от изборите и аз разбирам това“, каза премиерът. \r\n„Но всичко което мога да кажа, (…) за да няма съмнения, за да повторя моето основно съобщение, има само един начин да се подсигурим, че ще осъществим Брекзит, че ще завършим този план, ще напуснем, ще постигнем фантастична сделка за свободна търговия и това е да гласувате за нас и за Консервативната партия“, каза още Джонсън. \r\nПред репортери в шотландския град Глазгоу, Корбин излгежда втвърди своето становище за вот за независимост на региона, като заяви, че „няма да има референдум в първия мандат на лейбъристко правителство“, дори ако ШНП спечели мнозинството от шотландските депутатски места в парламента в Лондон.  \r\nПо-късно обаче неговата партия промени становището си и колегите на Корбин казаха, че тази позиция ще се промени, ако Никола Стърджън спечели изборите за шотландски парламент през 2021 г. \r\nКорбин по-късно настоя, че е бил разбран грешно и правителство, оглавено от него няма да позволи провеждането на такъв референдум само в „ранните години“ на власт. \r\nТой освен това заяви, че ШНП възнамеряват да се съюзят с консерваторите, заради изказване на Стърджън, която каза, че няма да помогне на Корбин да се качи на власт. \r\nГоворител на ШНП каза, че „глас за ШНП е вот за Шотландия, която да избяга от Брекзит и да бъде даден шанс на хората за по-добро бъдеще“. \r\n„Няма партия, която има право да стои на пътя на това и последните коментари показват, че точно лейбъристите са наясно, че тяхната недемократична позиция просто да игнорират шотландците (…) е съвършено неустойчива“, допълни той. \r\n*** \r\n \r\n  Визитата на турския президент Реджеп Тайип Ердоган в Белия дом във Вашингтон предизвика остри двупартийни критики от Конгреса, както и протести в столицата на САЩ, пише американското издание Los Angeles Times. \r\nПарламентът и протестиращите осъдиха турската военна операция в Северна Сирия. \r\nДълъг лист от действия на Анкара, съюзник на САЩ в НАТО, тормози Конгреса и организациите за опазване на човешките права. В Сирия, турските сили и подкрепяните от тях милиции често са обвинявани в това, че има възможност да са участвали във военни престъпления и етническо прочистване срещу кюрдите в региона. Кюрдските сили от Северна Сирия по-рано бяха основен съюзник на Вашингтон в борбата с „Ислямска държава“. \r\nПо-рано Ердоган изпрати своите войски в Сирия, след като президентът на САЩ Доналд Тръмп неочаквано обяви, че американските военнослужещи ще се изтеглят от региона. Това решение само по себе си беше посрещнато от яростна съпротива в парламента от страна на представители на демократите и републиканците. \r\nВ Турция, Ердоган вкара в затвора десетки хиляди дисиденти, държавни служители, полицаи, професори и военни, след провалилия се опит за преврат срещу него през 2016 г. Ердоган е обвиняван за това, че е манипулирал изборите, за да остане на власт, според продемократични организации в Анкара. Освен това Турция е на едно от челните места в света по журналисти, озовали се в затвора. \r\nАнкара все повече се доближава до Русия, като наскоро дори закупи системи за противовъздушна отбрана С-400 от Москва, които според ескпертите може да не са съвместими с оборудването на НАТО. \r\nМного представители в Конгреса изискваха поканата към турския лидер да бъде отменена и изразиха притеснения, че Тръмп не разкри съдържанието на телефонния си разговор с Ердоган, в който много хора смятат, че е дал „зелена светлина“ на Анкара да нахлуе в Сирия. \r\n„Непростимо е, че тази визита ще се състои, въпреки нечуваните действия на Ердоган“, заяви сенатор Джиан Шахин. \r\n„Президентът Тръмп още веднъж си сътрудничи с авторитарен лидер и изпраща ужасно съобщение. Призовавам ръководството на Конгреса да търси пълното съдържание на дискусиите им“, добави сенаторът. \r\nНякои депутати от Републиканската партия, чиито член е и Тръмп, се съгласиха с това мнение. \r\n„Визитата на президента Ердоган идва в тревожни времена в нашите двустранни отношения“, заяви Майкъл Маккоул, който е част от Комисията по външните отношения в парламента. \r\n„Ердоган трябва да промени курса и да се посвети отново на НАТО и на нашето двустранно партньорство“, добави още той. \r\nОбщо 17 републиканци и демократи от Конгреса излязоха с общо писмо до Тръмп по-рано, в което го призовават да отмени срещата. \r\n„Пагубните действия на президента Ердоган в Сирия следват дълъг лист от смущаващи стъпки под неговото управление“, написаха те и обвиниха турският лидер в това, че разделя НАТО, наранява националната сигурност на САЩ и предизвиква хуманитарна катастрофа за кюрди и сирийци. \r\nНапрежението между Анкара и Вашингтон все още е високо. Тръмо обаче очевидно иска да използва все още близките си лични взаимоотношения с Ердоган. \r\nИзточници в американската администрация заявиха, че срещата лице в лице между двамата е била нужна, за да се изгладят детайлите за следващите стъпки в Сирия, как ще изглежда турското присъствие там и дали кюрдите ще могат да останат в региона, както и как да се предотврати възраждането на „Ислямска държава“. \r\n„Не гледайте на тези неща като на награди – това е изпълнение на дипломация“, заяви източник на Държавния департамент на САЩ, който пожела да остане анонимен. \r\nПриоритетът в разговорите ще бъде Анкара да бъде убедена да се отдръпне от покупката на руските системи С-400, според източника. Освен това той твърди, че САЩ не са изоставили кюрдите. Тръмп заяви по-рано, че малък брой американски войници ще останат в Сирия и ще пазят нефтените находища. \r\n„Честно е да кажем, че има дразнения и от двете страни“, заяви друг източник от американската администрация. \r\n„И това е причината да смятаме, че тази среща е толкова важна, за да можем ние (…) с нашите турски колеги да разберем къде имаме общи (интереси) и да стигнем до прогрес“, каза той. \r\nПо време на предишната си визита във Вашингтон през 2017 г., бодигардовете на Ердоган нападнаха мирни демонстранти пред резиденцията на турския посланик в САЩ. Повече от десет души, включително американски полицаи, бяха ранени. На четири турски охранители бяха повдигнати съдебни дела, но те бяха изведени от САЩ преди да могат да бъдат задържани. \r\nРепубликанският депутат Лиз Шейни написа в свое писмо до държавния секретар Майк Помпео, че очаква този път полицията да държи под око охраната на турския лидер. \r\n„Режима на Ердоган използва насилие срещу цивилни навсякъде и това е нехуманно, нецивилизиовано и неприемливо“, написа тя. \r\nОсвен това кюрдски, арменски и християнски групи планират да извършат демонстрации в парк „Лафайет“, близо до Белия дом, а по-късно и пред турското посолство. \r\n*** \r\n \r\n  Германският парламент прие изменения в енергийната директива на Европейския съюз за газта, във връзка със строежа на „Северен поток-2“, пише руското издание  “Коммерсантъ“ . \r\nПо-рано Бундестагът не успя да приеме директивата, тъй като необходимия брой гласове не беше получен при гласуването. \r\nПриемането на директивата означава, че компанията-оператор на \"Северен поток-2\" трябва да бъде независима от руския гигант \"Газпром\", а 50% от капацитета му трябва да бъде запазен за алтернативни доставчици. \r\nСамата директива беше приета през май 2019 г. Сега от държавите-членки на ЕС се изисква да въведат директивата в националните си законодателства до 24 февруари 2020 г. \r\nПо-рано Датската енергийна агенция даде разрешение на руската компания „Газпром“ да завърши участъка от газопровода „Северен поток-2“, който минава през Изключителната икономическа зона (ИИЗ) на страната. \r\n„Газпром\" сега трябва да осигури пълното функциониране на тръбите, което е законово възпрепятствано от измененията в енергийната директива на ЕС.  \r\nНовият законопроект за Бундестага де факто отменя строгите правила на Брюксел. \r\n*** \r\n \r\n  Не сме доволни от решението на Европейския съвет, но не се отказваме, на следващото му заседание Германия ще настоява Скопие да получи дата за начало на преговорите за присъединяване. Това заяви германският външен министър Хайко Маас след срещата си с македонския президент Стево Пендаровски, предава скопския  “Фокус“ . \r\nНа срещата те обмениха мнения относно цялостните двустранни отношения между двете страни, които бяха оценени като приятелски, с доверие и взаимно уважение, се казва в съобщение на македонското президентство. \r\nПрезидентът Пендаровски подчерта, че Северна Македония високо оценява подкрепата на Германия за нейните стремежи за членство в Европейския съюз и НАТО. В този контекст Пендаровски подчерта значението на завършването на процедурата по ратифицирането на протокола за членството на Скопие в НАТО от страна на Германия. \r\nПендаровски благодари на министъра за силната германска подкрепа за започване на преговори за присъединяване на Северна Македония в ЕС. Той още благодари на Маас за солидарността с от страна на Берлин след последния Европейски съвет и за факта, че Германия ще поддържа разширяването на Общността във фокуса на ЕС. \r\n*** \r\n \r\n  Президентът на САЩ Доналд Тръмп ще обсъди с турския държавен глава Реджеп Тайип Ердоган ситуацията с руските зенитно-ракетни системи С-400 и американските изтребители Ф-35. Това заяви самия Тръмп малко преди да започне срещата си с турския президент в Белия дом, предава  TACC . \r\n„Ще говорим за С-400, ще говорим за него, както и за изтребители Ф-35\", каза американският лидер. \r\n\"Можем да ви информираме за това по-късно, защото след известно време ще имаме втора среща\", добави Тръмп, отбелязвайки, че може да засегне тази тема на следващата съвместна пресконференция с турския лидер. \r\n*** \r\n \r\n  Ръководителят на косовското движение „Самоопределение“ отново разкритикува Албания и премиера Еди Рама заради участието му в тройната среща в Охрид, на която се обсъди т.нар. „мини Шенген\" между Тирана, Скопие и Белград, пише македонското издание  ”Независен“ . \r\nКурти каза, че албанският премиер е трябвало да изчака формирането на ново правителство в Прищина, което председателят на „Самоопределение“ вероятно ще оглави.  \r\nТой допълни, че проектът, стартиран в Нови Сад и продължен в Охрид, е не само прибързан и грешен, но и че Албания е трябвало да го започне с Прищина, а не с Белград. \r\n„Нови Сад и Охрид бяха грешка. Не се започва със Сърбия. Започва се с договор между Албания и Косово, продължава се с договор с Хърватия и България, и след това със Сараево, Подгорица и Скопие, а в крайна сметка и с Белград\", каза Курти пред косовски журналисти.  \r\nПо думите му, Сърбия трябва да бъде в дъното на списъка, тъй като не съжалява за \"престъпления, извършени с Москва и Путин“. \r\n\"Ето защо мисля, че срещите в Нови Сад и Охрид бяха грешни стъпки\", каза още Курти. \r\n*** \r\n \r\n  Ръководителят на „Партия Брекзит“ Найджъл Фараж заяви, че иска да разгледа предизборната програма на консерваторите и да реши дали да не гласува за управляващата партия на премиера Борис Джонсън на изборите на 12 декември във Великобритания, пише вестник  London Evening Standard . \r\nПо-рано лидерът на „Партия Брекзит“ заяви, че ще намали кандидатите, с които формацията му ще участва на изборите. Той ще се откаже от всички избирателни райони, общо 317, спечелени от Консервативната партия на изборите през 2017 г.  \r\nТова означава, че поддръжниците на неговата партия, които живеят в почти половин Великобритания няма да могат да гласуват за кандидат на формацията на Фараж в деня на изборите. \r\nТой заяви, че иска да се подсигури, че промените за Брекзит, които индикира, че ще наложи Джонсън са записани в предизборната програма на торите, преди да им предложи собствения си граждански глас.  \r\nАко тези промени, включително отказът да бъдат удължени търговските преговори с Европейския съюз след 2020 г. и отхвърлянето на бъдещи политически връзки с Брюксел не се появят в предизборния манифест, тогава евродепутатът заплаши, че ще няма да подкрепи споразумението за Брекзит в Европейския парламент.  \r\nПопитан дали той лично би гласувал за консерваторите, Фараж заяви, че иска първо да прегледа предизборния манифест на партията.  \r\n„Ако всичко това е в манифеста, тогава сделката, както беше, ще се промени доста“, добави той.  \r\nФараж допълни, че „никога не би гласувал“ за оригиналната сделка за Брекзит, която според него е „ужасна“.  \r\n„Никога не бих гласувал за оригиналната сделка и не забравяйте, аз още съм евродепутат“, заяви той.  \r\n„Получаваме тези промени, започваме да се движим към Брекзит и е много различно“, допълни Фараж. \r\nПопитан дали би подкрепил сделката с Брюксел след „едностранния“ си пакт с торите, Фараж заяви, че би го направил само с промените, които Борис Джонсън е индикирал, че ще извърши. \r\nТой заяви, че няма да оттегля допълнително кандидати от своята партия и обяви, че ще се бори за всяко депутатско място, принадлежащо на застъпници на ЕС в парламента. \r\nФараж заяви, че е „невероятно“, че Джонсън не е върнал жеста и не е изтеглил своите кандидати в райони, където „Партия Брекзит“ има по-добри шансове и обвини премиера, че „вече той разделя вота“ на поддръжниците на излизането от ЕС.  \r\n„Консерваторите отказаха да ни дадат каквото и да е. Мога да ви уверя, че има широкоразпространено недоволство сред гласоподавателите, които искат да напуснем за това, че моят жест не беше върнат“, заяви Фараж. \r\n*** \r\n \r\n  Американските военни влязоха в Сирия през нелегален контролно-пропускателен пункт на границата с Иран и заеха района на нефтените находища в североизточната част на страната, предава  РИА Новости , като се позовава на сирийски правителствени медии. \r\nКонвоят се състои от 22 военни превозни средства и два камиона, които разполагат и с поддръжка на военновъздушните сили.  \r\nОколо 90 процента от производството на петрол в Сирия е съсредоточено на източния бряг на Ефрат. През октомври 2019 г. американският президент Доналд Тръмп обяви изтеглянето на американските войски от териториите на Северна Сирия, но скоро след това обяви, че част от тях ще останат, за да охраняват нефтените кладенци от силите на „Ислямска държава“.  \r\nАмериканският лидер отбеляза, че \"може би е дошло време кюрдите да се преместят в този петролен регион\",  защото \"се нуждаят от пари\". По-рано се появи информация, че печалбите от нефтените находища ще отиват именно за кюрдските сили.  \r\nМинистърът на външните работи на Русия Сергей Лавров от своя страна оцени ситуацията и заяви, че САЩ пречат на уреждането на сирийския конфликт и се опитват да създадат „квази-държава“ за своите съюзници в региона. \r\n*** \r\n \r\n  Група от американски сенатори от Републиканската партия ще вземат участие в срещата между турския президент Реджеп Тайип Ердоган и държавния глава на САЩ Доналд Тръмп, пише вашингтонското издание  The Hill . \r\nВ срещата ще участват близките съюзници на Тръмп, помагащи му в решенията свързани с Анкара. Това ще са сенатор Линдзи Греъм и Джим Риш, който оглавява Комисията по международни отношения в парламента.  \r\nБелият дом все още не е изнесъл лист с имената на хората, които ще вземат участие в срещата с Ердоган.  \r\nТя ще се проведе сред атмосфера на напрежение в парламента, след решението на Тръмп да изтегли силите за сигурност на САЩ от Северна Сирия, която беше обект на турска военна операция впоследствие.  \r\nМножество сенатори инициираха и подкрепиха ново законодателство, според което над Анкара да бъдат наложени нови санкции, за нейното участие във военната операция в Северна Сирия. Макар Белият дом да одобри санкциите, законодателството по тях се забави, след като беше внесено в Сената, след като сенатор Мич Макконъл се осъмни за ползата от санкции срещу съюзник от НАТО.  \r\nТой отбеляза, че някои от депутатите са „изразили притеснения“ за това, че на Ердоган му е било позволено да посети Белият дом, но все пак изрази надежда, че Турция ще „се държи по-добре“  този път.  \r\n„Споделям тревогата на моите колеги (от парламента) за това, че президентът Ердоган е приет в Белия дом, но ги призовавам да останат информирани за жизнения интерес на нашата страна в Близкия изток и факта, че напредването на тези интереси ще означава укрепване на отношенията ни с нашия съюзник в НАТО\", добави той.", "date": "2019.11.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/14/2719355/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n \r\n Метеорологична обстановка: \r\nПрез нощта ще е облачно и на много места в западната половина от страната ще продължи да вали дъжд. На 14.11.2019 г. ще преобладава облачна време, дъждът в западните райони ще спира, по-късно и облачността ще се разкъса. Ще продължи да превалява в централните и източните райони, но до края на деня и там валежите ще спрат. Ще духа слаб до умерен вятър от изток-югоизток. Минималните температури ще са от 8° до 13°, а максималните – между 15° и 20°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението в участъка София – Нови хан от км 0+000 до км 6+000 се осъществява с повишено внимание поради поетапно полагане на маркировка и в двете платна. Участъкът е сигнализиран с пътни знаци. Срок 17.11.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nОбласт Сливен: \r\nДвижението в участъка гр. Кермен – с. Скобелево от км 261+000 до км 263+000 посока Бургас се осъществява в една лента поради ремонтни дейности на дилатационна фуга при км 262+300. Ограничено е движението в активната лента, като движението се осъществява в изпреварващата. Срок до 14.11.2019 г. \r\nОбласт Ямбол: \r\nДвижението в участъка от км 279+025 до км 281+185 посока Бургас се осъществява в една лента поради оборудване на автоматични устройства записващи пътния трафик. Ограничено е движението в активната лента, като движението се осъществява в изпреварващата лента. Участъкът е сигнализиран с пътни знаци. Срок до 14.11.2019 г. \r\n \r\nАМ „Хемус“:  \r\nОбласт София: \r\nДвижението на км 27+700 в района на Чурек се осъществява с повишено внимание, поетапно и в двете платна поради оборудване на електронна система за ползване на републиканската пътна мрежа. Срок до 16.11.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nОбласт Шумен: \r\nДвижението в района на Енево при км 368+300 посока София се осъществява с повишено внимание поради изграждане на автоматично устройство записващо пътния трафик. Участъкът е сигнализиран с пътни знаци. Срок до 15.11.2019 г.  \r\n \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт София:  \r\nДвижението в района на Мало Бучино при км 8+600 се осъществява с повишено внимание в двете платна поради оборудване на електронна система за ползване на републиканската пътна мрежа. Участъкът е сигнализиран с пътни знаци. Срок до 14.11.2019 г.  \r\nОбласт Кюстендил и Перник: \r\nДвижението по 14-километров участък от АМ „Струма“ само в посока Дупница от пътен възел „Долна Диканя“ до пътен възел „Дупница – Север“ се ограничава за ремонт на фуга на съоръжението при 46-ти км. Трафикът за Дупница от п. в. „Долна Диканя“ се осъществява по обходен маршрут по път I-1 /Е-79/ като при пътен възел „Дупница – Север“ се връща обратно на АМ „Струма“ в посока ГКПП „Кулата“. Срок до 29.11.2019 г.; \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; \r\nДвижението в участъка с. Моравица – гр. Антоново при км 175+760 се осъществява с повишено внимание поради монтаж на стационарна контролна единица на електронна система за събиране на таксите. Участъкът е сигнализиран с пътни знаци. Срок до 16.11.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nСтара Загора: \r\nДвижението в участъка с. Ягода – с. Бъдеще от км 213+800 до км 242+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г.; \r\nДвижението в участъка Стара Загора – Казанлък в района на с. Тулово от км 210+500 до км 213+000 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 15.11.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 20.04.2020 г.;  \r\nДвижението в участъка София – Ихтиман при гр. Ихтиман на км 123+600 се осъществява поетапно в една лента поради оборудване на електронна система за ползване на републиканската пътна мрежа. Движението се извършва двупосочно в съседната лента и се регулира от пътни знаци. Срок до 16.11.2019 г. в часовия интервал от 08:30 до 17:00 часа. \r\nОбласт Пазарджик: \r\nДвижението в участъка Момина Клисура – Белово от км 162+100 до км 162+200 се осъществява в една лента изграждане на стационарна контролна единица електронна система за събиране на таксите. Участъкът е сигнализиран с пътни знаци. Срок до 14.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа: \r\n \r\nРемонтни дейности и временна организация на движението /ВОД/: \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.11.2019 г.; \r\nПът II-99: Движението по път II-99 в района на Отманли при км 6+220 се осъществява в една лента поради оборудване на автоматично устройство записващо пътния трафик. Участъкът е сигнализиран с пътни знаци и скоростта е ограничена до 50 км/ч. Срок: 14.11.2019 г. \r\nПът II-99: Движението по път II-99 в района на Приморско при км 38+286 в района на Приморско движението се осъществява в една лента поради оборудване на автоматично устройство записващо пътния трафик. Участъкът е сигнализиран с пътни знаци и скоростта е ограничена до 50 км/ч. Срок: 14.11.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г.; \r\nПът III-843: Движението по път III-843 Велинград – Каратепе от км 6+000 до км 24+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Перник – Брезник в участъка кв. „Радина чешма“ – с. Мещица от км 5+000 до км 8+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 16.11.2019 г.; \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-137: Движението по път III-137 Кнежа – Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г.; \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище, движението се регулира от светофарна уредба, скоростта е ограничена до 50 км/ч. Срок до 13.01.2020 г.; \r\nПът II-18: Движението по път II-18 Софийски околовръстен път Люлин – Нови Искър при км 3+840 се осъществява в една лента и в двете посоки поради оборудване на електронна система за ползване на републиканската пътна мрежа. Срок до 19.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 15.11.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.14", "title": "Актуална пътна обстановка"}
{"url": "http://www.focus-news.net/news/2019/11/14/2719358/nimh-dnes-shte-preobladava-oblachno-vreme-s-prevalyavaniya-ot-dazhd-maksimalnite-temperaturi-shte-sa-mezhdu-15-i-20.html", "text": "Днес ще преобладава облачно време с превалявания от дъжд.  След обяд валежите в западните райони ще спрат, а по-късно и облачността там ще се разкъса. Ще духа слаб до умерен вятър от изток-югоизток. Максималните температури ще са между 15° и 20°. Атмосферното налягане е по-ниско от средното за месеца и през деня ще започне слабо да се повишава. Това съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) .  \r\nНад Черноморието облачността ще е значителна, на места по южното крайбрежие с превалявания от дъжд. Ще духа слаб до умерен изток-югоизточен вятър. Максималните температури на въздуха ще са между 15° и 17°. Температурата на морската вода е 17-18°. Вълнението на морето ще е 2-3 бала. \r\nНад планините ще е облачно с валежи от дъжд, над 2200-2300 метра – от сняг. На места в Рило-Родопския масив количествата на валежа ще са значителни. Южният вятър постепенно ще отслабва и ще е умерен. Максималната температура на височина 1200 метра ще е около 12°, на 2000 – около 5°.", "date": "2019.11.14", "title": "НИМХ: Днес ще преобладава облачно време с превалявания от дъжд, максималните температури ще са между 15° и 20°"}
{"url": "http://www.focus-news.net/news/2019/11/14/2719356/predstoyashti-sabitiya-v-stranata-za-14-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.00 часа в заседателната зала в сградата на Висшия съдебен съвет, ВСС ще направи повторно гласуване за кандидата за главен прокурор на Република България. \r\n \r\n*** \r\n \r\nОт 09.00 часа пред ВСС ще се проведе протест срещу избора на Иван Гешев за главен прокурор.  \r\n \r\n*** \r\n \r\nОт 09.00 часа, във фоайето на поликлиниката на Военномедицинска академия (ВМА) лекари от Клиника по ендокринология и болести на обмяната ще извършват безплатно измерване на кръвна захар и холестерол. \r\n \r\n*** \r\n \r\nОт 09.00 часа в хотел „Хилтън“ , зала „Мусала“, посланичката на Швейцария Мюриел Берсе Коен и вицепремиерът Томислав Дончев ще открият конференцията: „Хора  за хората: България и Швейцария“. \r\n \r\n*** \r\n \r\nОт 10.00 часа в зала „Сердика“ на Хотел „Балкан“, ще се проведе на кръгла маса на тема: „Руското влияние в Европа: противодействие на завладяването на държавата\". В кръглата маса ще вземат участие д-р Майкъл Карпентър, директор на Центъра за дипломация и глобална политика „Пен-Байдън“ и външнополитически съветник на бившия вицепрезидент на САЩ Джо Байдън, Росен Плевнелиев, президент на Република България в периода 2012–2017 г., Трайчо Трайков, министър на икономиката, енергетиката и туризма през 2009–2012 г., бившият посланик на България в Русия Илиян Василев, директорът на Икономическата програма на Центъра за изследване на демокрацията Руслан Стефанов и ръководителят на Представителството на Фондация „Конрад Аденауер“ в България Торстен Гайслер. \r\n \r\n*** \r\n \r\nОт 10.30 часа в Представителството на Европейския парламент в България, Български фонд на жените и гражданско обединение „Равни БГ“, организират дискусията: „Демокрация и човешки права днес“. \r\n \r\n*** \r\n \r\nОт 11.00 часа на 14 ноември – денят, в който е извършена първата масирана бомбардировка на София по време на Втората световна война, в Националния военноисторически музей ще бъде открито пространството за изживяване „Белезите на войната: загубеното архитектурно наследство на София“. \r\n \r\n*** \r\n \r\nОт 11.30 часа във фоайето на Народното събрание, под патронажа на Комисията по здравеопазването ще бъде отбелязан Международният ден за борба с диабета. На събитието ще присъстват д-р Даниела Дариткова, председател на Комисията по здравеопазването, народни представители, представители на Министерството на здравеопазването, Националната здравноосигурителна каса, Световната здравна организация, съсловни и пациентски организации и водещи медицински специалисти. \r\n \r\n \r\n*** \r\n \r\nОт 12.30 часа в Зала 2 на хотел „Форум“ (бул. „Цар Борис III“ № 41), ще се проведе пресконференция по повод Световната седмица за правилната употребана антибиотиците. Темата на събитието е: „Антибиотиците: Използвайте отговорно“. \r\n \r\n \r\n*** \r\n \r\nОт 14.00 часа ще се проведе заседание на Комисия по икономическа политика и туризъм. \r\n \r\n \r\n*** \r\n \r\nОт 14.30 часа ще се проведе заседание на Комисия по бюджет и финанси. \r\n \r\n \r\n*** \r\n \r\nОт 14.30 часа ще се проведе заседание на Комисия по отбрана. \r\n \r\n \r\n*** \r\n \r\nОт 14.30 часа ще се проведе заседание на Комисия по правни въпроси. \r\n \r\n \r\n*** \r\n \r\nОт 14.30 часа ще се проведе заседание на Комисия по културата и медиите. \r\n \r\n \r\n*** \r\n \r\nОт 15.15 часа ще се проведе заседание на Временна комисия за проучване на фактите и обстоятелствата, свързани с прекъсване на излъчването на програма \"Хоризонт\" на Българското национално радио, както и на твърденията за политически натиск върху ръководството и журналисти от Българското национално радио.  \r\n \r\n \r\n*** \r\n \r\nОт 16.00 часа ще се проведе заседание на Комисия за наблюдение на приходните агенции и борба със сивата икономика и контрабандата. \r\n \r\n \r\n*** \r\n \r\nОт 18.00 часа в галерия „Академия“ проф. Иван Газдов ще представи пред публика две от своите книги – „Двама в Алабама (Алабала)“ и „Графичествен“. \r\n \r\n \r\n*** \r\n \r\nОт 18.00 часа в зала „Европа“ на Парк-хотел „Москва“, ул. „Незабравка“ № 25, ще проведе концерт по повод 500-годишнината на Хавана. \r\n \r\n \r\n*** \r\n \r\nОт 18.00 часа в залата на Софийска митрополия на ул. „Калоян“-7, ще се проведе представяне на книгата за незрящи „Иконите разказват“. \r\n \r\n \r\n*** \r\n \r\nОт 17.00 часа в Регионалния исторически музей ще бъде открита фотодокументалната изложба „Погромът в Босилеградско 15-16 май 1917 година“, организирана от музея, Културно-информационен център – „Босилеград“ и Македонския научен институт.  \r\n \r\n \r\n*** \r\n \r\nОт 18.00 часа в Градската художествена галерия ще бъде открита изложбата „11.11“.  \r\n \r\n \r\n*** \r\n \r\n \r\nОт 18.30 часа в зала „Временни изложби“ на Регионалния исторически музей ще бъде открита изложбата „Изкуството: Моята гледна точка”. \r\n \r\n \r\n*** \r\n \r\nОт 17.30 часа в зала „Георги Баев\" на Културен център „Морско казино\", Общината организира информационна среща за съобщаване на всички подробности по предстоящата реконструкция на част от централния булевард „Демокрация“. \r\n \r\n \r\n*** \r\n \r\nОт 12.00 часа в зала 816 на Факултета по фармация на Медицинския университет ще се проведе публична лекция на проф. д-р Зорница Златарова на тема: „Диабетна ретинопатия - съвременни аспекти в патогенезата, диагностиката и лечението”. \r\n \r\n \r\n*** \r\n \r\nОт 13.00 часа в зала „Варна“ на Общината ще се проведе пресконференция по повод Международния ден на логопедията.  \r\n \r\n \r\n \r\n*** \r\n \r\nОт 14.00  до 15.30 часа, в конферентната зала на Фондация „Карин дом“ ще се проведе Кръгла маса на тема: “Ползите от ранната детска интервенция. Предизвикателства, подкрепа и постижения“ по повод Световния ден на недоносените деца. \r\n \r\n \r\n*** \r\n \r\nОт 14.00 часа в Музея на Възраждането ще бъде открита изложба на старопечатни книги, което е част от тридневния фестивал на историята. В 15.00 часа ще започне Националната конференция „Нашите будители“. От 17.00 ч. в зала „Пленарна“ на Общината ще бъдат обявени победителите в Националния исторически конкурс „Надежда за свободата”. \r\n \r\n \r\n*** \r\n \r\nОт 18.00 часа в Градска художествена галерия \"Борис Георгиев\" ще бъде официално открит 5-ия международен салон за дигитална и принт арт фотография.  \r\n \r\n \r\n*** \r\n \r\nОт 10.00 часа в парк „Марно поле“ ще се проведе „Клиника на открито“ – безплатни измервания на кръвна захар.  \r\n \r\n \r\n*** \r\n \r\nОт 10.00 часа в конферентната зала на хотел „Премиер“ ще се проведе среща на бизнеса от града и региона.  \r\n \r\n \r\n*** \r\n \r\nОт 12.00 часа в пресклуба на БТА ще се състои пресконференция, на която ще бъде представено списанието „Медии и комуникации на 21 век – мост между теорията и практиката“. \r\n \r\n \r\n*** \r\n \r\nОт 13.00 часа в Регионална библиотека „Петко Р. Славейков“ ще бъде открита официално Национална научна конференция „Библиотеки – четене – комуникации“, посветена на 130-ата годишнина от учредяването на първата обществена библиотека в града.  \r\n \r\n \r\n*** \r\n \r\nОт 18.00 часа в читалище „Искра“ ще бъде представена „Криворазбраната цивилизация“ – постановка на Театър „Весел“ и Театрална група към Езикова гимназия „Проф. д-р Асен Златаров“.  \r\n \r\n \r\n*** \r\n \r\nОт 18.30 часа в МДТ „Константин Кисимов“ ще бъдат връчени награди и ще се състои тържествен концерт за 130-ата годишнина от основаването на Регионална библиотека „Петко Р. Славейков“.  \r\n \r\n \r\n*** \r\n \r\nОт 18.30 часа крепостта „Царевец“ ще бъде обагрена в синьо за Световния ден за борба с диабета.  \r\n \r\n \r\n*** \r\n \r\nОт 19.00 часа в Клуб 7 ще бъде представена дебютната стихосбирка на Марин Маринов - „Такъв съм“.  \r\n \r\n \r\n*** \r\n \r\nОт 10.30 часа в залата на „ЖП Управление“ с празнична програма ще бъдат отбелязани 45 години от създаването на Клуб на пенсионера „Железничар“.  \r\n \r\n \r\n*** \r\n \r\nОт 18.30 часа в Народно читалище „Напредък-1869“ ще бъдат отбелязани 15 години от създаването на „Театър 220“ при ПГЕЕ „М. В. Ломоносов”.  \r\n \r\n \r\n*** \r\n \r\nОт 17.30 часа в Музея на фотографията, ще бъде открита изложбата от Втория салон на казанлъшките фотографи. \r\n \r\n \r\n*** \r\n \r\nОт 17.30 часа в Художествена галерия „Владимир Димитров – Майстора“ се открива изложбата „Богомир Лазов (1906 – 1969) и българският акварел“, която беше представена от Националната галерия, „Квадрат 500“, в периода 30 юли – 29 септември 2019 г. \r\n \r\n*** \r\n \r\nОт 17.30 часа в Художествената галерия ще бъде открит „Есенен салон 2019“  на ловешките художници. \r\n \r\n \r\n*** \r\n \r\nОт 09.00 часа в зала 5 на Окръжния съд ще се проведе заседание по делото срещу Марин К. и Стефан Т., обвинени в производство и съхранение на високорискови наркотични вещества с цел разпространение.  \r\n \r\n \r\n*** \r\n \r\nОт 09.30 часа в зала 10 на Окръжния съд ще се проведе заседание по делото срещу Илиян Р., обвинен в убийството на годеницата си.  \r\n \r\n \r\n \r\n*** \r\n \r\nОт 10.00 часа в зала 1 на Апелативния съд ще се проведе заседание по делото, образувано по жалби на подсъдимите проф. Н. Б. и Д. Д., които са останали недоволни от осъдителните си присъди.  \r\n \r\n \r\n*** \r\n \r\nОт 11.00 часа в зала „Москва“ на Гранд хотел „Пловдив“ ще се проведе Деветото издание на Международния научно-практически семинар „Обучение по преводаческо майсторство“. \r\n \r\n \r\n*** \r\n \r\nОт 18.30 часа в Total Sport на ул. „Екзарх Йосиф” 13 ще се състои официално откриване на изложба на художника Константин.  \r\n \r\n \r\n \r\n*** \r\n \r\nОт 19.00 часа в голямата зала на Доходното здание ще се проведе 44-та Джаз среща-2019. \r\n \r\n \r\n*** \r\n \r\nОт 09.00 часа в зала „П. Р. Славейков“ ще се проведе заседание на Общинския съвет. \r\n \r\n \r\n*** \r\n \r\nОт 18.00 часа в западната зала на Художествена галерия, ще бъде открита изложба с картини на Дечко Узунов. \r\n \r\n \r\n*** \r\n \r\nОт 13.00 часа в сградата на Общината избраният за кмет Димитър Бръчков ще встъпи в длъжност.  \r\n \r\n \r\n*** \r\n   \r\nОт 13.45 часа в Регионална библиотека „Стилиян Чилингиров“ ще се проведе кръгла маса на тема: „Иновациите – предизвикателства и възможности“, организирана от СУ „Панайот Волов“. \r\n \r\n \r\n*** \r\n \r\nОт 14.00 часа в кабинета по музика на Средно училище „Йоан Екзарх Български“ ще се проведе дискусия на тема: „Повишаване на качеството на училищното образование чрез прилагане на иновативни подходи и дигитализиране на учебния процес“ по Национална програма „Иновации в действие“, Модул 1 и 2 „Мобилност за популяризиране и мултиплициране на добри иновации“. \r\n \r\n*** \r\n \r\nОт 10.30 часа на монтажната площадка на новите багери, министърът на енергетиката Теменужка Петкова ще присъства на завършването на монтажа и предаването за функционални проби на роторни багери KWK 400 L и KWK 2000  в Рудник „Трояново-север”. \r\n \r\n*** \r\n \r\nОт 10.00 часа заместник-министърът на земеделието, храните и горите Лозана Василева ще се срещне с ученици от Професионална гимназия по селско стопанство „Проф. Иван Иванов“ в животновъдното стопанство на Галина Мирчева.", "date": "2019.11.14", "title": "Предстоящи събития в страната за 14 ноември (Агенция „Фокус“)"}
{"url": "http://www.focus-news.net/news/2019/11/14/2719357/gd-granichna-politsiya-trafikat-intenziven-na-izhod-za-tovarni-avtomobili-na-gkpp-kapitan-andreevo-gkpp-lesovo-gkpp-dunav-most-vidin-gkpp-dunav-most-ruse-gkpp-silistra.html", "text": "Трафикът интензивен на изход за товарни автомобили на границата с Турция на ГКПП \"Капитан Андреево\" и на ГКПП \"Лесово\" и на границата с Румъния на ГКПП \"Дунав мост\" - Видин на ГКПП \"Дунав мост\" - Русе и на ГКПП Силистра. Това съобщиха от ГД \"Гранична полиция\". Информация за трафика е към 6.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.11.14", "title": "ГД \"Гранична полиция\": Трафикът интензивен на изход за товарни автомобили на ГКПП \"Капитан Андреево\", ГКПП \"Лесово\", ГКПП \"Дунав мост\" - Видин, ГКПП \"Дунав мост\" - Русе, ГКПП Силистра"}
{"url": "http://www.focus-news.net/news/2019/11/14/2719662/tass-tramp-vyarva-che-e-postignal-napredak-po-otnoshenie-na-sistemite-s-400-v-pregovorite-s-erdogan.html", "text": "Президентът на САЩ Доналд Тръмп е уверен, че е постигнал напредък по въпроса за руските противовъздушни отбранителни системи С-400 в преговорите с турския си колега Реджеп Тайип Ердоган, предава  TACC . \r\nТова съобщи неговият съветник Келиан Конуей в интервю за американски медии, отговаряйки на въпроса дали Тръмп е успял да върне Турция в орбитата на НАТО и да реши проблема със С-400. \r\n\"Президентът вярва, че е постигнал (напредък) и затова смята за важни срещите с лидери на различни държави (...) от НАТО, в частност на Турция“, заяви съветникът на Тръмп. \r\n„Той обсъди с президента Ердоган закупуването от Турция на тази система за противовъздушна отбрана от Русия, а също така обсъди въпроса за съвместното производство на военна техника на стойност милиарди долари и също така въпроса какво е направила Турция, за да победи групировката  „Ислямска държава\", каза още той. \r\n \r\n  Теодор Пенев", "date": "2019.11.14", "title": "ТАСС: Тръмп вярва, че е постигнал напредък по отношение на системите С-400 в преговорите с Ердоган"}
{"url": "http://www.focus-news.net/news/2019/11/14/2719350/byudzhet-2020-g-mina-na-parvo-chetene-obzor.html", "text": "Близо 6 часа и с удължено работно време депутатите разглеждаха проектобюджета на държавата. Парламентът прие Закона за държавния бюджет за 2020 г. със 126 гласа \"за\", 92 „против“ и без нито един „въздържал се“. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им. Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването й през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета.  Министърът на финансите Владислав Горанов  заяви, че балансираният бюджет е удобният инструмент за преминаване през евентуални незгоди. „Чуха се мнения, че твърде оптимистично виждаме развитието на икономиката. Бързам да отговоря на тези опасения“, каза той. Според него и при най-негативният сценарий ще може да се отбележи разумно бюджетно салдо, съобразено с критериите на Банката за развитие и растеж. Според него очакванията, че бюджетната рамка ще извършва структурни реформи са твърде амбициозни.  Депутътът от ГЕРБ Евгения Ангелова  изтъкна, че в бюджет 2020 г. има стабилна финансова и фискална политика. \"Днес ще разгледаме и гласуваме годишният план на държавата за следващата година. Както винаги интересът към държавния бюджет е голям. Това е добре. Показва, че нашето общество свободно и демократично се интересува от финансите на държавата и изразява мнение. Нека обаче преди да се спра на конкретни политики в бюджета за догодина да ви върна назад. Назад към едно време, на едно друго управление. Какво си спомняме оттогава. Заварихме огромен бюджетен дефицит, неизпълнение на приходите, спрени европейски програми, фалирала банка и още и още“, каза още Ангелова.  Лидерът на БСП Корнелия Нинова  определи бюджет 2020 г. като бюджет на  застоя. Тя подчерта, че между първо и второ четене БСП ще внесем своя алтернативен бюджет на развитието. \"Обикновено мнозинството и правителството гледа на бюджета като на счетоводство. Даже определихте бюджета като взел-дал. Предлагаме ви друг подход на дискусия за бюджета. Не този, който каза има х количество пари, нека да видим как да ги раздадем и разпределим, а обратно. Имаме ето тези проблеми в държавата, нека да видим как да ги решим или да им помогнем за решаването през бюджета. Да започнем с най-наболелите въпроси, по някои от които мисля, че сме единодушни\", каза Нинова. Тя посочи, че става въпрос за демографската криза, здравеопазването, решаването на проблема с доходите и бедността. Като четвърти проблем Нинова изтъкна образованието, а като пети въпрос - икономиката. Тя разкритикува правителството, че не само не прави нищо по посока разработване на нови пазари, но свива капиталовите разходи.  Заместник-председателят на ПГ на ДПС Йордан Цонев  изрази мнение по темата с реформите. Според него е трябвало да има реформи, които да бъдат финансирани от бюджета. \"От 1997 г. много държа журналистите това да го запомнят, защото цитират неправилно има традиция всеки бюджет да получава някакво наименование. Да, тогава от тази трибуна нарекохме първия бюджет след правителството на Жан Виденов - бюджет на наследството. След това тази традиция продължи. Съжалявам, че този път ми беше справедливо \"отнето\" правото опозицията да сложи име на този бюджет. Име му сложи председателката на Бюджетна комисия г-жа Стоянова. \"Този бюджет е още от същото, повече от същото\". Сега да видим кое е същото, защото няма лошо да има още от същото и повече от същото, ако това същото всички го искат и ако наистина води до изпълнение на целите, които си поставяме като държава“, каза Цонев. Той посочи, че ДПС няма да подкрепи бюджет 2020 г.и изтъкна, че от групата са добронамерени. От  „Воля – Българските родолюбци“  коментираха, че ще подкрепят бюджет 2020 г. Лидерът на „Воля“ Веселин Марешки определи дебата като 30 епизод от сериала „Безсмислено дърдорене и чешене на езиците“.  \r\nДеница КИТАНОВА", "date": "2019.11.14", "title": "Бюджет 2020 г. мина на първо четене (ОБЗОР)"}
{"url": "http://www.focus-news.net/news/2019/11/14/2719362/narodnoto-sabranie-shte-razgleda-promeni-v-zakona-za-elektronnoto-upravlenie-na-vtoro-chetene.html", "text": "Нaродното събрание ще разгледа промени в Закона за електронното управление на второ четене. Това предвижда седмичната програма за работа на парламента. Законопроектът цели да осигури ефективност и сигурност при предоставянето на електронни административни услуги на гражданите и организациите предвид приетите изменения и допълнения в Административнопроцесуалния кодекс. С първата група изменения се постига гаранция, че гражданите и организациите – потребители на електронни административни услуги, ще разполагат със сигурен, надежден и проследим канал за подаване на електронни документи и заявяване на електронни административни услуги. Втората група изменения и допълнения се отнася до правомощията на председателя на Държавна агенция „Електронно управление“, целящи гарантиране на изпълнението на Стратегията за развитие на електронното управление в Република България, прилагането на архитектури по области на политики и бюджетен контрол върху разходите за е-управление и ИКТ. На вниманието на депутатите се поставя и първото четене на Закона за рибарството и аквакултурите.", "date": "2019.11.14", "title": "Нaродното събрание ще разгледа промени в Закона за електронното управление на второ четене"}
{"url": "http://www.focus-news.net/news/2019/11/14/2719360/vitsepremierat-tomislav-donchev-shte-prisastva-na-zaklyuchitelnoto-sabitie-po-balgaro-shveytsarskata-programa-za-satrudnichestvo.html", "text": "Заместник министър-председателят Томислав Дончев и посланикът на Конфедерация Швейцария у нас Н. Пр. г-жа Мюриел Берсе Коен ще участват в заключителното събитие „Хора за хората“ по Българо-швейцарската програма за сътрудничество. Това съобщиха от  правителствената информационна служба . Ще бъдат представени обобщени резултати и оценка на програмата. Опита си ще споделят организации и институции от всички нива на изпълнението, с фокус върху създадените партньорства. Събитието ще се проведе от 09.00 часа на 14 ноември (четвъртък) в х-л „Хилтън“. \r\nЗа период от 10 години, швейцарската страна предостави на България 76 милиона швейцарски франка, с които бяха подкрепени над 120 инициативи в области, като околна среда, социална сигурност, гражданско общество, научен обмен и др. Събитието „Хора за хората“ е и финална стъпка на едноименната изложба, която беше открита през месец май в Народно събрание и след това обиколи 6 български града.", "date": "2019.11.14", "title": "Вицепремиерът Томислав Дончев ще присъства на заключителното събитие по Българо-швейцарската програма за сътрудничество"}
{"url": "http://www.focus-news.net/news/2019/11/14/2719361/predstoyashti-mezhdunarodni-sabitiya-za-14-noemvri-agentsiya-fokus.html", "text": "*** \r\n  Международна среща на коалицията, водена от САЩ срещу терористичната групировка „Ислямска държава“ \r\n*** \r\n \r\n  Изслушване в Европейския парламент на кандидатите на Франция, Унгария и Румъния за еврокомисари \r\n*** \r\n \r\n  Тристранна среща от високо равнище между премиерите на Македония, Гърция и България \r\n*** \r\n \r\n  Мисията на Международния валутен фонд започва работа в Украйна \r\n*** \r\n \r\n  Последен ден, в който кандидатите за изборите във Великобритания могат да подадат документите си за участие \r\n*** \r\n \r\n  Руското министерство на отбраната провежда среща за сирийските бежанци \r\n*** \r\n \r\n  Доналд Тръмп се среща с генералния секретар на НАТО Йенс Столтенберг преди събранието на Алианса през декември \r\n***", "date": "2019.11.14", "title": "Предстоящи международни събития за 14 ноември (Агенция „Фокус“)"}
{"url": "http://www.focus-news.net/news/2019/11/14/2719364/zam-ministar-lozana-vasileva-shte-poseti-zhivotnovadno-stopanstvo-v-selo-petarnitsa-v-ramkite-na-kampaniyata-super-fermer.html", "text": "От 10.00 часа, заместник-министърът на земеделието, храните и горите Лозана Василева ще се срещне с ученици от Професионална гимназия по селско стопанство „Проф. Иван Иванов“ в животновъдното стопанство на Галина Мирчева в с. Петърница, община Долни Дъбник. На събитието ще присъства и заместник-министърът на образованието и науката Таня Михайлова, съобщиха от  Министерството на земеделието, храните и горите . Срещата е в рамките на инициативата на Министерство на земеделието, храните и горите в партньорство с Министерство на образованието и науката- „Супер фермер“. Тя е насочена към учениците от професионалните гимназии по селско стопанство, които на този етап от живота си правият своя професионален избор. Кампанията „Супер фермер“ се провежда на територията на цялата страна, под формата на „Дни на отворените врати“. Учениците ще посещават стопанства на земеделски производители, бенефициенти по Програмата за развитие на селските райони (2014-2020 г.), като те ще могат да се запознаят отблизо с дейността им.", "date": "2019.11.14", "title": "Зам.-министър Лозана Василева ще посети животновъдно стопанство в село Петърница в рамките на кампанията „Супер фермер“"}
{"url": "http://www.focus-news.net/news/2019/11/14/2719352/pregled-na-osnovnite-temi-v-ruskiya-pechat-agentsiya-fokus.html", "text": "Преди пет години, на последната среща на върха на БРИКС в Бразилия, държавният глава на Руската федерация Владимир Путин се срещна с президентите на страните от Южна Америка. Путин до Бразилия на срещата на БРИКС вече не се възприема като нещо необичайно; те започнаха да свикват с посещенията на руския президент в Латинска Америка. Но до 2004 г. лидерите на Москва посещаваха само една държава от региона - Куба. Сега развиват отношения с почти всички страни от Южна Америка, при това без значение кой ги управлява, отбелязва руският вестник  „Взгляд“  в статия, озаглавена „Русия влиза в конкуренция със САЩ за Латинска Америка“. \r\n Агенция „Фокус“ представя превод на материала с уточнението, че той отразява единствено позицията на автора. \r\nЮжна Америка е най-отдалеченият от Русия географски регион (с изключение на Австралия и Океания, но те не играят значителна роля в световната политика). Въпреки факта, че повечето страни от Латинска Америка имат независима история от близо два века, страната ни не бе открила региона до 60-те години на миналия век, когато бяха установени съюзнически отношения със социалистическа Куба. \r\nОстровът стана наш портал към латиноамериканския свят, с който преди това практически нямахме политически връзки. Последва Чили при Алиенде, след падането на когото много от нас започнаха да вярват, че Южна Америка остава „задния двор“ на САЩ. \r\nТова обаче отдавна не е така: през последните десетилетия Латинска Америка значително отслаби зависимостта си от САЩ, включително чрез засилване на връзките си с Китай. Русия също не стои настрана. След появата на БРИКС, ние придобихме геополитически партньор в лицето на Бразилия, силни позиции във Венецуела през последните 20 години. Аржентина, Еквадор, Перу и Боливия също проявиха постоянен интерес към Русия. \r\nПадането на режима на Ево Моралес, който наскоро направи визита в Москва, беше посрещнато със злорадство от различни русофоби. Интересът на латиноамериканците към Русия обаче е стабилен и като цяло вече не зависи от смяната на режимите (в допълнение, той е напълно цикличен - в Боливия лявата партия замества дясната, а дясната - лявата, така е вече 80 години). И по същия начин интересът на Москва към Латинска Америка е стратегически. \r\nНяма да разполагаме ракети в Куба (а това вече не е военна необходимост) и всякакви жестове като изпращане на руските стратегически бомбардировачи във Венецуела, са демонстративни и геополитически. Не ни е интересно да се конкурираме с други за Латинска Америка: икономически китайците ще ги изтласкат оттам, а самите латиноамериканци геополитически искат да се насочат към постигане на по-голяма независимост. Латинска Америка е интересна за Русия по две доста прагматични причини. \r\nПърво, тя е потенциално важен играч на световната сцена, един от бъдещите центрове на сила в новия многополюсен свят, заедно с ЕС, САЩ, Китай, Индия, Югоизточна Азия, Арабския свят и Африканския съюз. Рано или късно икономическата и политическата интеграция на страните на континента ще достигне такова ниво, че Латинска Америка ще има единна позиция и единен глас, включително в бъдещия Съвет за сигурност на ООН, трансформиран въз основа на представителството на големи цивилизационни държави и регионални интеграционни организации. Да, сега 33-те държави от Латинска Америка са все още далеч от нивото на европейска интеграция и по отношение на вътрешната им стабилност има още много какво да се желае. Но геополитическото време се ускорява и до средата на века всичко може да се промени. \r\nНо дори и сега регион с 650-милионно население представлява печеливш и важен пазар за Русия. Търговският ни оборот е смешен - 15 милиарда, а значителна част от него е от Бразилия. Самата Русия се нуждае от страните от региона не само заради плодове, риба и кафе. Основното е, че в икономически план това е огромен пазар за нашите технологии, а не само за износа на високотехнологични продукти. Имаме много проекти не само с Бразилия и Венецуела, но и с Аржентина, Мексико, Еквадор, Боливия, Перу. \r\nТе купуват нашите оръжия. Те искат да построим там наши атомни електроцентрали, дават огромно поле за работа за нашите петролни и газови работници. Има работа за „Роскосмос“. \r\nЯсно е, че конкуренцията в региона е огромна не само с американците, китайците и европейците, но и с японците, корейците и дори турците. Но нашите позиции са подсилени от желанието на латиноамериканците да диверсифицират връзките си (отслабиха зависимостта си от САЩ, като същевременно не изпаднаха в твърде голяма зависимост от Китай) и от тяхното специално отношение към Русия.  \r\nЗа много латиноамерикански левичари Русия все още е страна на Ленин, социализъм и антиимпериализъм, т.е. тя олицетворява противопоставяне на янките. Антиимпериалистичният, т.е. антиатлантическият компонент на настоящата политика на Москва се възприема като продължение на съветската линия, което между другото не е толкова далеч от истината. Защото комунистическите лозунги за борбата срещу империализма и неоколониализма (т.е.САЩ) на световната арена до голяма степен се определяха не само от идеологическите, но и от геополитическите интереси на СССР-Русия. \r\nНо в съветските години позицията на нашата страна в Латинска Америка беше слаба - въпреки че леви режими периодично идваха на власт в различни страни от региона, не беше възможно да се установят трайни отношения. За това, разбира се, допринесе и противопоставянето на американците. По-специално, те активно използваха фактора „комунистическа заплаха“, за да сплашат олигархичните кланове, армията и десницата като цяло. Виждате ли, съветите подкрепят комунистите във вашата страна - те искат да организират революция в страната ви. \r\nВ действителност Москва не извършваше никаква специална подривна работа, ограничавайки се до подкрепа на комунистическите партии, а не на бунтовниците и партизаните. Всички полеви успехи на латиноамериканската левица бяха изцяло тяхна заслуга, т.е. отражение на вътрешните процеси в техните страни. Е, разбира се, Фидел Кастро даде безспорен принос, към когото всички леви сили на континента се обърнаха за помощ; самият той не беше против понякога да играе роля във вътрешните противоречия на латиноамериканските страни (но това обаче изобщо не в стила на Че Гевара). \r\nБи било погрешно да виждаме ръката на Москва в онези събития. Кастро смяташе себе си не само за революционер, но и за продължител на делото на Боливар, той възприемаше целия континент като бойно поле с колониалистите, не само испански, но и американски. Кубинските революционери не се съобразяваха особено с Москва. \r\nНашият настоящ антиимпериализъм е лишен от социалистическо оцветяване. Той е по-прагматичен, по-малко идеологически. Това е геополитически антиимпериализъм: Русия иска възможно най-бързо да обърне неуспешната глава от световната история, наречена „американски свят“. Но просто Латинска Америка напълно изпита всички „прелести“ на американската политика. Сега и за Латинска Америка, и за Русия не е изгодно продължаването на американската ера и това ни прави обективни съюзници. \r\nОсвен това, независимо от това кой е на власт в определена държава, регионът преживява завои както наляво, така и надясно. Да, левият Моралес беше принуден да бяга в Мексико. Но няколко дни преди това, Лула, бившият президент на Бразилия, който отново би бил избран, ако не му беше забранено да участва в изборите и не беше изпратен зад решетките, беше освободен от затвора. \r\nА няколко дни преди това в Аржентина бе избран нов президент. Джаир Болсонару, новият бразилски държавен глава, с цялата си истинност и любов към САЩ, може да намери общ език с Путин не само по двустранни теми, но и за по-фундаментални въпроси. В крайна сметка и двамата са последователни привърженици на традиционните ценности, т.е. на нормално семейство и християнска цивилизация. \r\nИ дясната, и лявата Латинска Америка се нуждае от далечна, но силна Русия. А тя дойде на този континент със сериозни намерения и за дълго време, дори и да се намира почти в самото начало на това свое пътуване. \r\n*** \r\n \r\n  Германският парламент прие изменения в енергийната директива на Европейския съюз за газта, във връзка със строежа на „Северен поток-2“, пише руското издание  “Коммерсантъ“ . \r\nПо-рано Бундестагът не успя да приеме директивата, тъй като необходимия брой гласове не беше получен при гласуването. \r\nПриемането на директивата означава, че компанията-оператор на \"Северен поток-2\" трябва да бъде независима от руския гигант \"Газпром\", а 50% от капацитета му трябва да бъде запазен за алтернативни доставчици. \r\nСамата директива беше приета през май 2019 г. Сега от държавите-членки на ЕС се изисква да въведат директивата в националните си законодателства до 24 февруари 2020 г. \r\nПо-рано Датската енергийна агенция даде разрешение на руската компания „Газпром“ да завърши участъка от газопровода „Северен поток-2“, който минава през Изключителната икономическа зона (ИИЗ) на страната. \r\n„Газпром\" сега трябва да осигури пълното функциониране на тръбите, което е законово възпрепятствано от измененията в енергийната директива на ЕС.  \r\nНовият законопроект за Бундестага де факто отменя строгите правила на Брюксел. \r\n*** \r\n \r\n  Влизането на полицейски части и отряди от Националната гвардия на Украйна в зоните за изтегляне на войските в Донбас, на мястото на въоръжените сили на страната ще заличи целият смисъл на този процес, пише руското издание  ”Росийская газета“ . \r\nТова заяви заместник-министърът на външните работи на Русия Александър Грушко. \r\n„Последните твърдения, че вместо въоръжените сили могат да бъдат въведени някои формирования на Националната гвардия и цивилната полиция са стъпки, които могат да заличат целия смисъл на това изтегляне, което считаме за неразделен елемент за прекратяването на насилието и установяването на устойчив режим за прекратяване на огъня\", каза Грушко пред репортери. \r\nТой също така подчерта, че въпреки постепенното създаване на условия за организиране на срещата на върха в „Нормандския формат“, има информация за възможни сериозни политически затруднения и проблеми със сигурността, които могат да възникнат по време на подготовката. \r\nПо-рано специалният представител на САЩ в Украйна Уилиам Тейлър заяви, че украинската полиция и Националната гвардия на Киев ще могат свободно да влязат в зоната за изтегляне на войските, след като военните напуснат. Ръководителят на самопровъзгласилата се Донецка народна република (ДНР) Денис Пушилин заяви, че в такъв случай, ДНР ще отговори подобаващо.", "date": "2019.11.14", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/14/2719363/ministar-temenuzhka-petkova-shte-uchastva-v-tseremoniya-po-predavane-za-eksploatatsiya-na-dva-novi-mnogokofovi-bagera-v-mini-maritsa-iztok.html", "text": "Министърът на енергетиката Теменужка Петкова ще участва в церемония по предаване за експлоатация на два нови многокофови роторни багера KWK 2000 и KWK 400 L в „Мини Марица-изток“ ЕАД. Това съобщиха от пресцентъра на  Министерство на енергетиката . Събитието ще се състои на 14 ноември 2019 г. от 10.30 часа на монтажната площадка на територията на дружеството в Раднево. \r\nПроектирането и изработката на двата нови багера на стойност 25.8 млн. евро е финансирано със средства от Международен фонд „Козлодуй“ и със собствени средства на дружеството. Изпълнител е консорциум „Famur – българска енергетика“. \r\nВъвеждането в експлоатация на два нови роторни багера едновременно се случва за първи път в историята на „Мини Марица-изток“ ЕАД.", "date": "2019.11.14", "title": "Министър Теменужка Петкова ще участва в церемония по предаване за експлоатация на два нови многокофови багера в „Мини Марица-изток“"}
{"url": "http://www.focus-news.net/news/2019/11/14/2719365/remont-na-elektroenergiyniya-sistemen-operator-nalaga-izklyuchvane-na-elektrozahranvaneto-v-lukovit.html", "text": "Ремонт в подстанция „Луковит“, собственост на държавния Електроенергиен системен оператор, ще доведе до прекъсване на електрозахранването за клиентите на ЧЕЗ Разпределение България на 14 ноември 2019 г. в град Луковит. Това съобщиха от пресцентъра на  ЧЕЗ . По искане на ЕСО изключването ще се извърши между 12.00 до 13.00 часа на посочената дата.", "date": "2019.11.14", "title": "Ремонт на Електроенергийния системен оператор налага изключване на електрозахранването в Луковит"}
{"url": "http://www.focus-news.net/news/2019/11/14/2719369/vavezhda-se-vremenna-organizatsiya-na-dvizhenieto-v-sofiya-za-provezhdane-na-futbolni-sreshti-na-natsionalen-stadion-vasil-levski.html", "text": "Въвежда се временна организация на движението в София за провеждане на футболни срещи на 14 и 17 ноември 2019 г. на Национален стадион „Васил Левски”. Това съобщиха от пресцентъра на  Столична община .  \r\nОт 08.00 до 22.00 часа на 14 и 17 ноември 2019 г. се забранява престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”.  \r\nОт 18.00 часа на 14 и 17 ноември 2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.11.14", "title": "Въвежда се временна организация на движението в София за провеждане на футболни срещи на Национален стадион „Васил Левски”"}
{"url": "http://www.focus-news.net/news/2019/11/14/2719367/informatsionna-sreshta-za-rekonstruktsiyata-na-chast-ot-bulevard-demokratsiya-shte-se-sastoi-v-burgas.html", "text": "Общината организира информационна среща за съобщаване на всички подробности по предстоящата реконструкция на част от централния булевард „Демокрация“. Това съобщиха от пресцентъра на  Община Бургас . Тя ще се проведе от 17.30 часа в зала „Георги Баев\" на Културен център „Морско казино\". В срещата ще участват зам.-кметовете Чанка Коралска и Руска Бояджиева. Поканени са всички граждани с интерес по темата, за да зададат своите въпроси и да направят обосновани предложения.", "date": "2019.11.14", "title": "Информационна среща за реконструкцията на част от булевард „Демокрация“ ще се състои в Бургас"}
{"url": "http://www.focus-news.net/news/2019/11/14/2719366/v-stara-zagora-shte-se-provede-zasedanie-na-obshtinskiya-savet.html", "text": "От 9.00 часа в зала „П. Р. Славейков“ ще се проведе заседание на Общинския съвет. Това съобщиха от пресцентъра на  Община Стара Загора . Ще бъдат създадени постоянните му комисии.", "date": "2019.11.14", "title": "В Стара Загора ще се проведе заседание на Общинския съвет"}
{"url": "http://www.focus-news.net/news/2019/11/14/2719359/vss-shte-napravi-povtorno-glasuvane-za-kandidata-za-glaven-prokuror-na-republika-balgariya.html", "text": "Пленумът на ВСС ще проведе заседание. Това съобщиха от пресцентъра на  ВСС . То ще започне в 10.00 часа в заседателната зала в сградата на Висшия съдебен съвет на ул. „Eкзарх Йосиф“ 12. На заседанието ще бъдат обсъдени Указ № 253/07.11.2019 г. на президента на Република България и ще се осъществи повторно гласуване за кандидата за главен прокурор на Република България.", "date": "2019.11.14", "title": "ВСС ще направи повторно гласуване за кандидата за главен прокурор на Република България"}
{"url": "http://www.focus-news.net/news/2019/11/14/2719372/denyat-14-noemvri-v-balgarskata-istoriya.html", "text": "През 1943 г. в хода на Втората световна война са бомбардирани София, Враца, Видин, Скопие, след като щабът на стратегическите ВВС на САЩ в Европа сформира 15-а американска въздушна армия за бомбардировки над България, към която е предадена 205-а авиогрупа на британските ВВС. През 1878 г. Румъния поема управлението на Северна Добруджа. През 1877 г. генерал Едуард Тотлебен поема командването на всички части, включени в обсадата на Плевен (на 26 ноември 1877 г. по нов стил). \r\n \r\n \r\n \r\n2006 г. \r\n \r\nПрезидентът присъжда Орден „Св. св. Кирил и Методий” на: \r\n1. Чън Дзиуин професор, научен работник във Факултета за изследване на чуждестранна литература при Китайската академия за обществени науки – втора степен „ за нейния значим принос за укрепване на двустранните културни и научни връзки между Република България и Китайската народна република“ \r\n2. Джан Ин, научен работник в Китайската академия за обществени науки – втора степен „ за нейния значим принос за укрепване на двустранните културни и научни връзки между Република България и Китайската народна република“ \r\n \r\nПрезидентът присъжда Орден „Стара планина” на: \r\n1. Ген. Джеймс Джоунс, върховен главнокомандващ на Обединените въоръжени сили на НАТО в Европа – първа степен с мечове „ за изключително големите му заслуги за утвърждаване на въоръжените сили на Република България като част от Обединените въоръжени сили на Северноатлантическия договор и за постигнатата оперативна съвместимост, както и във връзка с освобождаването му от длъжност“ \r\n2. Славомир Даброва, извънреден и пълномощен посланик на Република Полша в Република България – втора степен „за изключително големите му заслуги за развитието на българо-полските отношения и по повод окончателното му отпътуване от страната“ \r\n \r\n \r\n2001 г. \r\n \r\nПремиерът Симеон Сакскобургготски е на посещение в САЩ за 56-тата сесия на ООН, където произнася реч и провежда много срещи с политици и представители на финансови кръгове.  \r\n \r\n \r\n \r\n \r\n1994 г. \r\n \r\nВъв Ватикана делегация на Атлантическия клуб, водена от Соломон Паси, се среща с папа Йоан Павел II. В българската делегация участват още писателят Йордан Радичков, художникът Светлин Русев, литературоведът Тончо Жечев, космонавтът Георги Иванов, футболистът Христо Стоичков, външният министър Станислав Даскалов, представител на БПЦ, еврейски равин. \r\n \r\n \r\n1978 г. \r\n \r\nОткрит е фериботният комплекс \"Варна-Иличовск\". На 23 април 1975 г. е подписана спогодба със СССР за организирането на фериботната връзка Варна-Иличовск. Строителството на комплекса започва през 1976 година. \r\n \r\n \r\n \r\n \r\n1968 г. \r\n \r\nСлед излизането на сборника с епиграми \"Люти чушки\" на Радой Ралин с илюстрации на Борис Димовски, критикуващ негативни страни от българската действителност, Бюрото на Управителния съвет на СБП решава да препоръча на издателство \"Български писател\" да освободи Радой Ралин от длъжността редактор \"за допуснати политически грешки и лекомислие\" и да не възлага повече хонорувана работа на Константин Павлов \"поради нецелесъобразност\". От работа във в. \"Стършел\" е уволнен Б. Димовски. През декември с.г. той и Р. Ралин са наказани със \"строго мъмрене с предупреждение\" от Бюрото на Градския комитет на БКП - София. \r\n \r\n \r\n \r\n1943 г. \r\n \r\nВ хода на Втората световна война са бомбардирани София, Враца, Видин, Скопие, след като щабът на стратегическите ВВС на САЩ в Европа сформира 15-а американска въздушна армия за бомбардировки над България, към която е предадена 205-а авиогрупа на британските ВВС. \r\n \r\n \r\n1938 г. \r\n \r\nСформиран е трети кабинет на Георги Кьосеиванов - държавен деец и дипломат,  роден в Пещера на 19 януари 1884 г. Завършва право в Париж през 1905 г., след което преминава на дипломатическа работа. Той е в българските легации в Рим  през 1912 г., в Цариград  в периода 1913 - 1915 г., в  Берн в периода 1918  - 1920 г.,  в Берлин  през 1920 г.,  в Париж в периода 1923 - 1924 г. Управлява българската легация в Букурещ в периода 1924 – 1925 г. От 1925 г. до 1929 г. е върнат в Министерството на външните работи и изповеданията, където заема отговорни длъжности. През 1929 – 1931 г. е български пълномощен министър в Белград, след което за кратко време оглавява българската легация в Атина и от 1932 г. до 1934 г. е български пълномощен министър в Белград. От декември 1934 г. до април 1935 г. е началник на канцеларията на цар Борис III. След назначаването на кабинета на Андрей Тошев през април 1935 г. става министър на външните работи и изповеданията, а от ноември същата година поема и министърпредседателския пост, на който остава до февруари 1940 г. През ноември същата година е изпратен за български пълномощен министър в Берн, Швейцария, на която длъжност остава до 1 октомври 1944 г. Тъй като не признава установената след 9 септември 1944 г. отечественофронтовска власт, отказва да се завърне в България и до края на живота си живее в Швейцария. Умира на 27 юли 1960 г. \r\n \r\n \r\n \r\n1933 г. \r\n \r\nПодписан е гръцко-турски пакт за гаранция на границите, насочен против България. През октомври е подписан подобен договор между Турция и Румъния, а през ноември - между Турция и Югославия. \r\n \r\n \r\n \r\n1912 г. \r\n \r\nКърджалийският отряд със Сборната конна бригада пленяват корпуса на Явер паша (по нов стил на 26 ноември 1912 г.). Кърджалийският отряд е специализиран военен отряд, действащ по време на Балканската война. Сформиран е на 14 октомври 1912 г. Има за задача да съдейства за изтласкването на турските войски от Кърджалийския район и да осъществи настъпление към Александруполис (на турски Дедеагач). В неговия състав е включена и 3-та бригада на Македоно-одринското опълчение, командвано от ген.-майор Н. К. Генев. Кърджалийският отряд превзема Мъстанли (днес Момчилград) и се насочва към Гюмюрджина и Александруполис. В съвместни бойни действия със Сборната конна бригада пленяват корпуса на Явер паша. С настъплението си в района на Родопите и Западна Тракия кърджалийския отряд допринася за прекъсване на връзката между турските войски от Източна Тракия и Македония и осигурява фланга на българската армия в Източна Тракия. \r\n \r\n \r\n \r\n1878 г. \r\n \r\nРумъния поема управлението на Северна Добруджа. На 14 ноември (26 ноември по нов стил) румънският крал Карол I отправя до добруджанското население следното послание на български език: \r\n„С Берлинския договор европейските велики сили присъединиха вашата родина към Румъния. Ние няма да влезем като завоеватели във вашите граници, така определени от Европа...” \r\nДобруджанският въпрос е съставна част от Българския национален въпрос, условно обозначение на борбата на добруджанските българи за освобождение от румънска власт. По силата на Санстефанския мирен договор от 1878 г. Северна Добруджа преминава във владение на Румъния като компенсация за отнетата и от Русия Бесарабия. Както управляващите среди, така и обществеността в Румъния са против това решение, но са безсилни да го променят. Последвалият Берлински договор, който ревизира до неузнаваемост Санстефанския договор, оставя непроменена клаузата му по отношение на Северна Добруджа. Скоро след това Букурещ променя отношението си към тази област и предприема действия за асимилиране и денационализиране на живеещото в нея българско население. Заета с други въпроси от вътрешно- и външнополитическо естество, България не реагира срещу тази политика на северната си съседка. \r\n \r\n \r\n1877 г. \r\n \r\nГенерал Едуард Тотлебен поема командването на всички части, включени в обсадата на Плевен (на 26 ноември 1877 г. по нов стил). Обсадата на Плевенския гарнизон е една от най-мащабните операции по време на Руско-турската войната, която според мнозина изследователи предопределя и крайната победа на Русия. В обсадата участват и румънски отряди. \r\nЗападният отряд превзема Никопол, но не успява да превземе Плевен, където от Видин идва 15-хилядният корпус на Осман паша. Двата щурма на Плевен се оказват неуспешни. Третият щурм отново завършва с неуспех. Руското командване пристъпва към блокада на града, която завършва на 28 ноември (10 декември) с капитулацията на турския гарнизон. Осман паша заедно с цялата си армия (43 000 души) пада в плен. \r\n \r\n \r\n \r\n1837 г. \r\n \r\nНа 14 ноември 1837 г. (26 ноември по нов стил) в Митириза и Чипровския манастир се събрали 2000 души селяни, които под ръководството на Върбан Панов, Кръстьо Нешин и Илчо Андреев обявяват въстание. Поредният бунт на християнското население от Северозападна България отново е предизвикан от тежките данъци и от произволите на местните аги и бейове.  \r\nБерковско-пиротските въстания (1834-1837 г.) са бунтове на българското население от Северозападна България за освобождение от османско иго. През 1832 г. Високата порта ликвидирала разложената военно-спахийска система и пристъпва към създаването на редовна армия, заедно с това тя прокламирала и аграрна реформа, която вдъхва известни надежди на поробеното българско население, че ще може да получи земя. Реформата се провежда твърде половинчато, а в северозападните краища на България тя остава само на книга. Това поражда остро недоволство сред местното население. \r\nПодтик за въоръжена борба дава успешният бунт на сръбския княз Милош Обренович, който през 1830 г. успява да откъсне някои области от Източна Сърбия и да ги постави под своя власт. Това вдъхва надежда сред населението на Северозападна България, че чрез масово въстание и с подкрепата на княз Милош ще може да издейства от османското правителство известни свободи. \r\nПърви се надигнат селяните от Берковско, Пиротско и Белоградчишко. В края на 1834 г. и началото на 1835 г. въстанали 16 села. Поради големите обещания на местните османски първенци и отказа на сръбския княз да подкрепи надигналите се селяни въстанието е преустановено. \r\nОбстановката в този край обаче продължавала да бъде напрегната. След като дадените обещания не са изпълнени, през май 1836 г. въстанието отново пламва, този път в Пиротско, Царибродско и Драгоманско, като най-масов характер придобива в Берковско. Начело на надигналите се там селяни застават местните селски първенци, предвождани от Манчо Пунин, поради което и самото въстание получава известност под името Манчова буна. Броят на въстаниците достига до няколко хиляди души. От тях обаче въоръжена е само една твърде незначителна част. В края на 1836 г. към берковските селяни се присъединява и населението на Пиротския край. Съвместните им действия завършват с неуспех главно поради липса на въоръжение. Освен това въстаналите и този път не са подкрепени от княз Милош. Въпреки поражението и на това въстание борбата на българите от северозападните краища на страната не престанала. \r\nПрез 1837 г. населението на Берковско и Пиротско се вдига отново. Една голяма група от въстаниците под ръководството на В. Панов и Кр. Пешин се събира в Чипровския манастир и води сражение с османските войски. Съпротивата им е сломена пак поради липса на въоръжение и отсъствие на подкрепа от Сръбското княжество. \r\nМакар и безуспешни, Берковско-пиротските въстания изиграват голяма роля в националноосвободителната борба на българския народ. Те показали, че той трябва да разчита на своите собствени сили. \r\n \r\n \r\n На тази дата са родени : \r\n \r\n1914 г. \r\n \r\nРоден е капитан Никола Костов Шкяндев, служил  като командир на пехотна дружина в Българската армия до 1946 г. \r\n \r\n \r\n1881 г. \r\n \r\nРоден е Христо Станчев Негенцов - български педагог, професор. Брат е на Ран Босилек. Следва философия и педагогика в Йена, Лайпциг и Цюрих, където защитава докторат (1908 г.). Работи като учител в Габрово, Стара Загора и София. Главен инспектор е по философия и педагогика в МНП (1920-1923 г.). Декан е на Историко-филологическия факултет на СУ “Св. Климент Охридски” (1945 г.). Член е на педагогическото дружество \"Монтесори\" в Холандия, на Централния институт за възпитание и обучение в Германия, на Международния съюз по лечебна педагогика. Изследователските му интереси са в областта на история на педагогиката, история на българското образование, сравнителна педагогика и училищна организация. Редактор е в сп. \"Учителска мисъл\" (1919-1934 г.), сп. \"Ново училище\" (1910-1914 г.), сп. \"Образование\" (1906-1907 г., 1934-1944 г.) и др. Умира на 30 юли 1953 г. \r\n \r\n1866 г. \r\n \r\nРоден е Васил Николов Златарски - български историк, член е на БКД (дн. БАН) от 1900 г. Завършва класическа гимназия и история в Петербург (1891 г.), ученик е на професор В. Василевски и В. И. Ламански. Специализира археология в Берлин (1893-1895 г.). Професор е от 1906 г. във Висшето училище в София (дн. СУ \"Св. Кл. Охридски). Основател и титуляр е на Катедрата по българска история и история на балканските народи. Секретар (1901-1921 г.), председател на Историко-филологическия клон на БДК и БАН (1921-1925 г.), подпредседател е на Управителния съвет на БАН (1926-1935 г.). Член е на чуждестранни научни институти и академии. Най-значителен труд: \"История на българската държава през средните векове\", т. I, ч. 1 и 2, т. II и т. III (1916 г., 1927 г., 1934 г., 1940 г.). Умира на 15 декември 1935 г. \r\n \r\n \r\n1857 г. \r\n \r\nРоден е генерал-лейтенант Михаил Савов - помощник-главнокомандващ българската войска през Балканската война, военен министър ( 4 февруари 1891 г. –15 април 1894 г.) и (18 март 1903 г. – 22 май 1907 г.). \r\nГенерал Михаил Савов завършва първия випуск на Военното училище в София   през 1879 г.) и Николаевската генералщабна академия в Русия през 1885 г.. Изявява се в Сръбско-българската война като командващ лявото крило на Сливнишката позиция и в боевете за овладяване на Пирот. След войната е помощник на военния министър,  командир на бригада и началник на Военното училище. Два пъти е военен министър. Като такъв ген. Михаил Савов има значителен принос при разработването и прилагането на военните закони от 1891 и 1903 г., които превръщат българската армия в една от най-боеспособните в Европа. През Балканските войни (1912 – 1913 г.) е помощник-главнокомандващ  на  българската  войска. Сменен от този пост на 20 юни 1913 г., по-късно той е назначен за командващ обединените армии.  \r\nГенерал Михаил Савов умира на 23 юли 1928 година. \r\n \r\n \r\n \r\n \r\n1848 г. \r\n \r\nРоден е Петър Димитров - български политик и общественик, дипломат. Завършва Роберт колеж в Цариград (1872 г.), работи като учител в Жеравна и Робърт колеж. Редактор (1876-1879 г.) е на в. \"Зорница\" (1876-1948 г.), издание на американски мисионери в Цариград. Придружава американския консул в Цариград Ю. Скайлър в България за анкетата му след Априлското въстание (1876 г.). Превежда \"Уроци по клание …” на У. Гладстон (1878 г.). След 1878 г. заема висши административни длъжности в управлението на Източна Румелия. През 1881-1890 г. е префект на Пловдивски окръг, по-късно е дипломатически агент в Белград, Цариград (1892-1897 г.), Атина и Букурещ (1903-1905 г.), главен секретар и съветник е при Министерството на външните работи и изповеданията. Поверени са му дипломатически мисии в Лондон (1895 г.), Кайро (1905 г.), Цариград (1908 г.), Петербург (1909 г.). Публикува \"Спомени по изследванията на турските свирепства при потушението на Българското въстание през 1876 г. и по резултата от тия изследвания\" (1901 г.), \"Моите спомени и моята дейност по Съединението на Източна Румелия с Княжество България през 1885 год.\" (1918 г.), \"Лични спомени по изследването на печалните събития в България през времето на Българското въстание в 1876-а година от цариградския американски генерален консул Евгений Скайлер (Eugene Schuyler) и по неговите заслуги към българския народ през същата 1876-а година\" (1918 г.) и др. Умира на 23 февруари 1919 г. \r\n \r\n \r\n \r\n \r\n \r\n На тази дата умират : \r\n \r\n2005 г. \r\n \r\nУмира българският композитор, диригент и общественик Кирил Стефанов. Роден през 1933 г. в Благоевград. От малък свири на цигулка. Ученик е на проф. Марин Големинов, проф. Парашкев Хаджиев, проф. Димитър Сагаев, проф. Стоян Джуджев. През 1956 г. завършва с отличие хорово дирижиране в Консерваторията (днес НМА „Проф. П. Владигеров”). От същата година постъпва като главен художествен ръководител и диригент на Държавния фолклорен ансамбъл „Пирин“. \r\nПаралелно с работата си в ансамбъла, проф. Кирил Стефанов преподава 20 години хорово дирижиране в Югозападен университет „Неофит Рилски“. Същевременно е и главен директор на БИД „София концерт“, директор в главна дирекция „Българска музика“, председател на борда на директорите на МИК „Балкантон“, заместник-председател на Съюза на музикалните и танцови дейци в България, член на управителния съвет на фондация „Пирин пее“, член на Съюза на българските композитори, директор в Центъра за художествена самодейност, член на Съвета за музика при Министерство на културата. \r\n \r\n \r\n1994 г.  \r\nУмира Александър Муратов (псевдоним на Христо Мотов Мишев) - български поет и преводач. Роден е на 15 юни 1914 г. в с. Ясен, Плевенско . Завършва педагогическо училище в Ловеч (1932 г.). Следва романска филология в Парижката Сорбона (1936 г.), завършва в СУ (1940 г.). Като студент членува в нелегалния литературен кръжок “Хр. Смирненски”, сътрудничи на изданията на РМС. Редактор (1945-1947 г.) и отговорен редактор (1950-1953 г.) е на сп. “Кооперативно другарче” и “Пламъче”. Печата за първи път през 1931 г в сп. “Българска реч”. Автор е на стихосбирките: “Близо и далече” (1940 г.), “Спасена светлина” (1960 г.), “Малък квартал” (1968 г.), “Жива природа” (1975 г.), “Горещници” (1980 г.) и др. Издава сборник със сатирични творби “На разни адреси” (1962 г.), съставител е на антологията “Съвременна белгийска поезия” (1969 г., съвместно с Ф. Верезен), сборник с литературна критика “Испански и латиноамерикански поети” (1980 г.). \r\n \r\n \r\n \r\n1989 г. \r\n \r\nУмира Пенчо Иванов Данчев - литературен теоретик,  марксист. Роден е на 8 февруари 1915 г. в Сеймен, дн. Симеоновград. Следва славянска филология в Прага (1938-1939 г.). Работи като учител. Редактор е в различни издания и издателства. Професор е от 1954 г. по марксистко-ленинска естетика във ВИТИЗ \"Кр. Сарафов\" (дн. НАТФИЗ). Съставител е на антологии. Съчинения: \"Индивидуализмът в българската литература\" (1949 г.), \"Съвременни български поети\" (1951 г.), \"Въпроси на марксистко-ленинската естетика\" (1960 г.), \"Писатели и време\" (1962 г.), \"Естетика. Литературна критика\" (1965 г.), \"Критика и естетика\" (1970 г.), \"Съвременни проблеми и автори\" (1973 г.), \"Литература, общество, изкуство\" (1973 г.), \"Преди и след разстрела. Творчески портрет на Н. Й. Вапцаров\" (1979 г.) (2. изд. 1979 г., 3. издание 1983 г.), \"Чертите на гения\" (1976 г.) (2. изд. 1979 г., 3. издание 1981 г.), \"Яворов. Творчески път. Поетика.\" (1978 г., 2. издание 1981 г.) и др. \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.11.14", "title": "Денят 14 ноември в българската история"}
{"url": "http://www.focus-news.net/news/2019/11/14/2719374/chez-organizira-targ-za-prodazhba-na-apartament-v-grad-troyan.html", "text": "От 14.00 часа ще се проведе търг с оферти в затворен плик за продажба на Апартамент № 20 с площ  66.81 кв. м и прилежащо мазе №1 от 6.34 кв. м, находящ се в гр. Троян, ул. „В. Спасов“ № 2, вх. Б, ет. 2 ап. 20, община Троян, заснет по КККР като самостоятелен обект с идентификатор 73198.504.197.2.20. Това съобщиха от пресцентъра на  ЧЕЗ . Административния адрес на имота е гр. Троян, ул. „В. Спасов“ 2, община Троян. Имотът принадлежи към дълготрайни материални неенергийни активи - недвижими имоти, собственост на „ЧЕЗ Разпределение България\" АД \r\nПървоначална продажна цена на недвижимия имот 29 086.70 лв. (двадесет и девет хиляди осемдесет и шест лева и 70 ст.) без ДДС.      \r\nОглед на имота, предмет на търга, може да бъде извършен от кандидатите всеки работен ден в срок до деня на подаване на оферта от 12.00 до 15.00 часа на посоченият адрес на имота, с два дни писмено предизвестие. \r\nКонтакти за огледи и допълнителна информация - Светлана Господинова, тел: +359 894 787 571, имейл: svetlana.gospodinova@cez.bg. \r\nДо участие в търга ще се допускат физически и юридически лица, представили тръжна документация и подали същата с приложени към нея всички задължителни документи, изискващи се за допускане до участие в търга до 10.00 часа на 14 ноември 2019 г., внесли депозит за участие в определения срок и отговарящи на изискванията, определени в тръжната документация. \r\nТъргът ще се проведе в заседателна зала на адрес гр. София, бул. „Цариградско шосе“ 159.", "date": "2019.11.14", "title": "ЧЕЗ организира търг за продажба на апартамент в град Троян"}
{"url": "http://www.focus-news.net/news/2019/11/14/2719377/bezplaten-skrining-za-diabetna-retinopatiya-shte-se-provede-v-burgas.html", "text": "Безплатен скрининг за диабетна ретинопатия предлага Медицински център \"Оксиком\". Инициативата е част от  кампания на Българското дружество по офталмология, която ежегодно се провежда във водещи клиники в цялата страна по повод предстоящия Световен ден за борба с диабета. Това съобщиха от пресцентъра на  Община Бургас . Желаещите да се възползват от безплатния преглед трябва да се запишат предварително на тел. 056/860 210, 056/860 839 или на 0886/ 161 161. Направление от личен лекар не се изисква. Захарният диабет е нарастващ медицински проблем в целия свят. Той причинява поредица от дългосрочни системни усложнения, които имат значително влияние върху отделния пациент и обществото като цяло, тъй като заболяването обикновено засяга хората в най-активните им години. Диабетиците често развиват очни усложнения, като роговични промени, глаукома, неоваскуларизация на ириса, катаракта и невропатии. Най-често срещаният и с най-голям риск по отношение на зрението проблем обаче си остава диабетната ретинопатия, която е всъщност и една от определящите причини за слепота във възрастта между 25 - 74 години.", "date": "2019.11.14", "title": "Безплатен скрининг за диабетна ретинопатия ще се проведе в Бургас"}
{"url": "http://www.focus-news.net/news/2019/11/14/2719370/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с изграждане на уличен водопровод на бул. „Д-р Петър Дертлиев“ в жк. „Люлин“ 5 се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бл. 546 А, бл. 546 Б, бл. 546 В, бл. 561, бл. 562, бл. 563, бл. 564, бл. 565. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 546В ъгъла с бл. 565.  \r\nВъв връзка с изграждане на сградно водопроводно отклонение на ул. „Горски пътник“ в жк. „Лозенец“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: ул. „Горски пътник“ от бул. „Черни връх“ до ул. „Милевска планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Горски пътник“ ъгъла с ул. „Милевска планина“.  \r\nВъв връзка с изграждане на сградно водопроводно отклонение на ул. „Обзор“ в кв. „Горна баня“ се налага спиране на водоподаването от 10.00 до 13.00 часа на клиентите на „Софийска вода”, живеещи в района на: ул. „Обзор“ от №12 до №34. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обзор“ ъгъла с ул. 647.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/11/14/2719378/parvo-zasedanie-na-novoizbraniya-obshtinski-savet-shte-se-provede-v-obshtina-rakitovo.html", "text": "Със заповед на областния управител на Пазарджик Стефан Мирев се свикват първите заседания на новоизбраните общински съвети, мандат 2019-2023 г., в община Ракитово, съобщиха от пресцентъра на  Областната администрация . Заседанието ще се проведе от 11.00 ч., в Ритуална зала на Община Ракитово. Съгласно Закона за местното самоуправление и местната администрация (ЗМСМА), първото заседание на новоизбрания Общински съвет се свиква от областния управител. Новоизбраните общински съветници, кмет на община и кметове на кметства полагат клетва и подписват клетвен лист в присъствието на областния управител, председателя на Общинската избирателна комисия и граждани на общината. В първото заседание на новоизбраните общински съвети се провежда и процедура по избор на председател.", "date": "2019.11.14", "title": "Първо заседание на новоизбрания общински съвет ще се проведе в община Ракитово"}
{"url": "http://www.focus-news.net/news/2019/11/14/2719376/denyat-14-noemvri-v-svetovnata-istoriya.html", "text": "В Ню Йорк се появява първият в света конски трамвай. Пътешественикът Брюс открива изворите на Нил. Алберт Айнщайн излага пред публика своята квантова теория за светлината. Репортерката на нюйоркския вестник “Уърлд” Нели Блай (Елизабет Кокрен) обикаля света за 72 дни 6 часа 11 минути и 14 секунди, а Бил Гейтс дарява на Нигерия 25 млн. долара за борба със СПИН.  \r\nНа 14 ноември излиза от печат “Моби Дик” на Херман Мелвил. На 14 ноември са родени: откривателят на Антарктида адмирал Михаил Лазарев, бащата на  Моцарт - цигуларят Леополд Моцарт, откривателят на параходите Роберт Фултън, неподражаемият импресионист Клод Моне, Джавахарлал Неру, изобретателят на инсулина Фредерик Бантинг, авторката на “Пипи Дългото чорапче” Астрид Линдгрен и политикът на “студената война” Джозеф Маккарти. \r\nНа 14 ноември умират математикът Готфрид Вилхелм Лайбниц и философът Георг Фридрих Хегел. \r\n \r\n \r\n2014 г. \r\n \r\nПрезидентската библиотека „Борис Николаевич Елцин“ изрази намерение да създаде по-подробна онлайн енциклопедия на руски език от Уикипедия на руски език. \r\n \r\n \r\n2013 г. \r\n \r\nДвама агенти на тайните служби са отстранени от охраната на президента Обама поради нерегламентирани връзки с проститутки. \r\n \r\n \r\n2012 г. \r\n \r\nВ Русия влиза в сила закон за държавната тайна. \r\n \r\nВ Гърция, Италия, Испания и Португалия започват стачки срещу строгите бюджетни икономии. \r\n \r\n \r\n2011 г. \r\n \r\nОт космодрума Байконур стартира последната ракетата от серията Съюз ТМА-22 с аналогова система на управление за извеждане на новия екипаж от космонавти за международната космическа орбитална станция. Следващите пилотирани кораби са от серията Съюз ТМА-М с цифрово предаване на телеметрична информация и модернизация на системата за бордово управление. \r\n \r\n \r\n \r\n2000 г. \r\n \r\nОснователят на Майкрософт Бил Гейтс дарява на Нигерия $25 млн. за борба със СПИН. \r\n \r\n \r\n \r\n1991 г. \r\n \r\n14 ноември е обявен за Световен ден за борба с диабета, като годишнина от рождението на Фредерик Бантинг (1891 г.), канадски физиолог, откривател на инсулина, за което през 1923 г. получава Нобеловата награда за медицина. \r\nЗахарният диабет е световен проблем и е четвъртата основна причина за смъртността в повечето развити страни. В момента в света има около 194 милиона души, болни от захарен диабет (5,1 % от населението на възраст от 20 до 74 години), а до 2025 г. се очаква броят им да достигне 330 милиона (6,3 % от населението). \r\n \r\n \r\n1990 г. \r\n \r\nПолша и Германия подписват съгласие за признаване на съществуващите граници. \r\n \r\n \r\n \r\n1983 г. \r\n \r\nВ Ер-Рияд (Саудитска Арабия) е открито най-голямото летище в света. Нарича се „Крал Халид”. \r\n \r\n \r\n1982 г. \r\n \r\nСлед 11-месечно интерниране е освободен лидера на полския профсъюз “Солидарност” Лех Валенса. \r\nПрез август 1980 г. работниците от корабостроителницата “Владимир Илич Ленин” в Гданск започват голяма окупационна стачка. Месеци след споразумението между стачкуващите работници от корабостроителницата в Гданск и Полската обединена работническа партия – както се нарича тогавашната комунистическа, е основан профсъюзът Солидарност. Тогава той има 10 млн. членове. Лидер на движението е Лех Валенса. През декември 1981 г. икономическото положение в страната се влошава и е обявено военно положение, при което организацията е разформирована, а повечето й лидери - пратени в затвора. Валенса е освободен в края на 1982 г., а година по-късно получава Нобеловата награда за мир. През следващите години организацията му продължава съществуването си като нелегално опозиционно движение, но през 1988 г. е легализирано и през юни 1989 г. печели в първите демократични избори срещу управляващата Полска обединена работническа партия (ПОРП). През август е съставено коалиционно правителство с комунистите начело със съветника на Валенса - Тадеуш Мазовецки. През 1990 г. самият профсъюзен лидер е избран за президент и остава на този пост до 1995 г., когато губи от кандидата на демократичната левица Александър Квашневски. \r\n \r\n \r\n \r\n1977 г. \r\n \r\nВ Анкара е подписан българо-турски допълнителен протокол към споразумението за изселване между двете страни от 1968 г.. Турция се съгласява да увеличи квотата на емигрантите и до края на ноември 1978 г. да приема по 1300 души седмично, а не както дотогава - по 300. По протокола се изселват още 62 000 души. С него завършва проточилото се десет години \"събиране на семейства\". Между 1969 г. и 1978 г. в Турция се установяват близо 130 000 души. \r\n \r\n \r\n1969 г. \r\n \r\nОсъществен е вторият полет до Луната. \r\n \r\n \r\n \r\n1944 г. \r\n \r\nВъв френските Алпи при авиокатастрофа загива командващия на английските Военновъздушни сили маршал Траффорд Лей-Маллори. \r\n \r\n \r\n \r\n1940 г. \r\n \r\nНеуспешно завършват съветско-германските преговори за присъединяване на СССР към алианса на фашистките държави. \r\n \r\nВ хода на Втората световна война град Ковънтри  е почти изцяло разрушен при една от най-тежките германски бомбардировки над Великобритания. Загиват над 1000 души. В атаката участват над 500 фашистки бомбардировача. \r\n \r\n \r\n1939 г. \r\n \r\nВ Москва е произведен милионният съветски автомобил. \r\n \r\n \r\n \r\n1933 г. \r\n \r\nПодписан е гръцко-турски пакт за гаранция на границите, насочен против България. През октомври е подписан подобен договор между Турция и Румъния, а през ноември - между Турция и Югославия. \r\n \r\n \r\n \r\n1927 г. \r\n \r\nВ Питсбърг (САЩ) по време на ремонтни работи се взривява най-голямото в света по това време нефтено хранилище. Загиват 28 души. \r\n \r\n \r\n \r\n1915 г. \r\n \r\nОтбита е англо-френската атака при Криволак и р. Черна. Антантата дава 6000 жертви. На 14 ноември е освободено Крушово. На 21 ноември 5-и конен полк влиза в Битоля, а Конната дивизия завзема Ресен. На 24 ноември (в деня преди празника на Св. Климент) 2-ра Тунджанска бригада и 4-ти конен полк освобождават Охрид, а след ден - Поградец и Струга. На 29 ноември са завзети Гевгели и Дойран, като българските войски разбиват 10-а Британска дивизия. \r\n \r\n \r\n \r\n1910 г. \r\n \r\nВ Норфолк, САЩ от борда на крайцер излита първият самолет. \r\n \r\n \r\n \r\n1908 г. \r\n \r\nАлберт Айнщайн излага пред публика своята квантова теория за светлината. \r\nАлберт Айнщайн е един от създателите на съвременната физика. Роден е на 14 март 1879 г. в Германия. От 1893 г. живее в Швейцария.  Завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. През 1933 г. емигрира в САЩ. През 1905 г. Айнщайн създава частната, а през  1907-1916 г. и общата  Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и  доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-А. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те - срещу използването на ядрено оръжие. През 1940 г.  пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Айнщайн е един от инициаторите за създаването на държавата Израел. През 1921 г. получава Нобелова награда за трудовете по теоретична физика и по-точно за закона за фотоефекта. Умира на 18 април 1955 г. в САЩ. \r\n \r\n \r\n \r\n \r\n1889 г. \r\n \r\nПодписан е първият временен търговски договор с Великобритания, влязъл в сила от 1 януари 1890 г. \r\n \r\n \r\n \r\n1851 г. \r\n \r\nХърман Мелвил публикува в САЩ своя роман „Моби Дик”. \r\n \r\n \r\n \r\n \r\n1832 г. \r\n \r\nВ Ню Йорк се появява първият трамвай в света. Задвижван е от конска тяга. \r\n \r\n \r\n \r\n \r\n1805 г. \r\n \r\nНаполеон влиза във Виена. \r\nНаполеон Бонапарт е роден на 15 август 1769 г. в Аячо, о-в Корсика. Той е император на Франция от 1804 г. до 1814 г., както и от март  до юни 1815 г. Завършва военно училище в Париж през 1785 г. и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. През 1798-1799 г. организира и командва египетския поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. извършва държавен преврат и става пръв консул. На 18 април 1804 г. е провъзгласен за император на Франция. Той се опитва да се задържи на императорския престол посредством нови войни и победи. В отговор Англия, Австрия и Прусия образуват Рейнската лига (1804 г.) - политически съюз, насочен срещу Франция. През 1805 г. разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. От своя страна Англия организира морска блокада на Франция. На този акт Наполеон I отговаря с континентална блокада срещу Англия. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир (1808 г.) разделя Европа на 2 зони на влияние - френско и руско. Предприема поход за завоюване и окупиране на Испания (1808-1811 г.). През 1809 г. побеждава Австрия без да я обезвреди напълно. През 1812 г. предприема несполучлив поход в Русия, но е принуден е да отстъпи, след като Александър I и царедворците го обявяват за враг на Русия и на православната вяра. Целият руски народ се вдига на свещена война за защита на вярата и отечеството и войната става отечествена. През 1813 г. на Парижкия конгрес Наполеон Бонапарт отхвърля условията за мир. След поражението на Франция в битката при Лайпциг (1813 г.) съюзните армии окупират страната. Наполеон абдикира в двореца Фонтебло и през 1914 г. е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло (1815 г.) Наполеон е заточен на о-в Св. Елена, където умира на 5 май 1821 г. \r\n \r\n \r\n \r\n1770 г. \r\n \r\nАнглийският пътешественик Дж. Брюс открива изворите на река Нил. \r\nНил е най-голямата река в Африка (протича през Руанда, Танзания, Уганда, Судан и Египет). Нейната дължина е 6 671 км., а общата площ на басейна й е 870 000 кв. км. Извира от Източноафриканското плато под името Рукарара. По пътя си пресича ез. Виктория, ез. Кьога и ез. Мобуту Сесе Секо. Излизайки от платото, образува многобройни прагове и водопади и продължава по равнините на Южен Судан, където преминава през заблатения район Сед. След това продължава през пустините на Судан и Египет. Влива се в Средиземно море, като образува делта с площ 24 000 кв. км, с много ръкави и лагунни езера. Долината на Нил е гъсто населена още от древността. \r\n \r\n \r\n \r\n \r\n \r\n На тази дата са родени : \r\n \r\n1935 г. \r\n \r\nРоден е Хюсеин Първи, бивш крал на Йордания. \r\n1930 г. \r\n \r\nРоден е Едуард Уайт – американски летец космонавт, подполковник от ВВС. Завършва Военновъздушната академия през 1952 г. и Мичиганския университет през 1959 г., където получава научна степен магистър по космонавтика. Завършва курс за пилоти-изпитатели през 1959 г. и служи като изпитател в авиационната база Райт Патерсън в щата Охайо. В групата на космонавтите постъпва през 1962 г.  Заедно с Дж. Магдивид лети на космическия кораб “Джемини - 4” като втори пилот (3. - 7.06.1965) и за пръв път излиза в космическото пространство за 20 мин. В Космоса е бил 97 ч и 56 мин и е пролетял ок. 2,06 млн. км. Загива като чл. на екипажа на първия кораб “Аполо” при авария на Земята. Името на У. носи кратер на обратната страна на Луната. \r\n \r\n \r\n1922 г. \r\n \r\nРоден е Бутрос Гали - египетски политик, дипломат, интелектуалец, вицепремиер и министър на външните работи на Египет (1991-1997 г.). Завършва право и политически науки в Кайро и Париж. Професорът е автор на трудове по международно право, икономика, социално развитие, по проблемите на деколонизацията. Генерален секретар е на Международната организация на франкофонията (от 1997 г.). Шести Генерален секретар е на ООН (1992-1996 г.). \r\n \r\n \r\n1908 г. \r\n \r\nРоден е Джозеф Реймънд Маккарти - американски политик, председател на сенатската комисия на Конгреса на САЩ по правителствените въпроси от 1953 г. Разгръща кампания за преследване на прогресивни дейци и организации, привърженик на политиката на “студената война” и надпреварата във въоръжаването. \r\n \r\n1907 г. \r\n \r\nРодена е Астрид Ана Емилия Линдгрен - шведска писателка. Автор е на над 100 произведения, преведени  на 80 езика, отпечатани в над 130 млн. екземпляра. По нейни сюжети са снимани над 40 филми и сериали. Носителка е на 10 шведски и международни награди, включително и на най-престижният за детските автори медал \"Ханс Кристиан Андерсен\". В родния й град и в Стокхолм са открити (1989 г.) национални музеи \"Светът на Астрид Линдгрен\". Авторка е на повестите: \"Пипи Дългото чорапче\" (1945-1952 г.), \"Знаменитият детектив Кале Блумквист\" (1946 г.), \"Ние, от Бюллербю\" (1946 г.), \"Мио, мой Мио\" (1954 г.), \"Три повести за Карлсон, който живее на покрива\" (1955-1968 г.), \"Расмус бродягата\" (1956 г.), \"Емил от Льонеберя\" (1963 г.), \"Новите приключения на Емил от Льонеберя\" (1966 г.), \"Още е жив Емил от Льонеберя\" (1970 г.), \"Братя Лъвско сърце\" (1973 г.), \"Роня, дъщерята на разбойника\" (1981 г.). Умира на 28 януари 2002 г. в Стокхолм. \r\n \r\n \r\n1891 г. \r\n \r\nРоден е Фредерик Бантинг – канадски физиолог, изобретател на инсулина. Нобелов лауреат. \r\n \r\n \r\n1889 г. \r\n \r\nРоден е Джавахарлал Неру - индийски политик и общественик, сподвижник на Махатма Ганди в борбата за национално освобождение, един от лидерите на Индийския национален конгрес. В колониална Индия (до 1947 г.) многократно е задържан от британските власти. Известен е в историята като \"строител на нова Индия\". Министър-председател и министър на външните работи на Република Индия (от 1947 г.). Под негово ръководство правителството взема крупни мерки за ликвидиране на изостаналостта на страната. Привърженик е на политиката на необвързване и на \"позитивен неутралитет\". Един от инициаторите е за създаването на Движението на необвързаните страни. Умира на 27 май 1964 г. \r\n \r\n \r\n1840 г. \r\n \r\nРоден е Клод Моне – френски художник-импресионист. Автор на „Поле от макове”, „Копа сено”, „Водни лилии”, “Закуска на тревата”, “Камила”, “Жени в градината”, “Размишления”, “Впечатления. Изгряващо слънце”, “Булевардът на капуцините в Париж”, “Гара Сен Лазар” и др. В последните години от живота си рисува почти сляп. \r\n \r\n1788 г. \r\n \r\nРоден е Михаил Лазарев – руски адмирал, мореплавател и първооткривател на Антарктида. Изследва също така и черноморското крайбрежие. \r\n \r\n \r\n1765 г. \r\n \r\nРоден е Роберт Фултън - американски изобретател. Пръв прилага на практика използването на парата за задвижване на корабите. Построява първия си параход (steam-boat) през 1803 г. и го изпитва във Франция, по р. Лоара. Предлага на Франция и Англия изобретението си, но те отклоняват предложението му. Връща се в родината си, но и американското правителство отказва да се занимае с изобретението му. Построява нов параход (“Клермонт”) и с него започва да пренася по р. Хъдзън пощата между Ню Йорк и Олбани. Едва през 1807 г. американското правителство поръчва пародвигателна фрегата за американското адмиралтейство. \r\n \r\n \r\n \r\n \r\n \r\n На тази дата умират : \r\n \r\n1831 г. \r\n \r\nУмира Георг Фридрих Вилхелм Хегел - германски философ, представител на немската класическа философия. Роден е на 27 август 1770 г. Създател е на систематичната теория на диалектиката върху основата на обективния идеализъм. Хегел учи теология и философия в Тюбингенския университет (1788 г.). Заедно с  Хьолдерлин и Шелинг членува в студентски политически клуб, увлечен от идеите на Френската революция. След завършване на пълния курс (1793 г.) получава научна степен кандидат по богословие. Работи като домашен учител в Берн, а след това във Франкфурт на Майн (1793-1801 г.). По това време освен с философия се занимава с религиозни и политически дисциплини. От 1801 г. живее в Йена, където се занимава с научен и литературен труд, след това е редактор на в. Бамберг (1807 г.), директор е на гимназия в Нюрнберг (1808-1816 г.). От 1816 г. до края на живота си е професор по философия в Хайделберг (1816-1818 г.) и в Берлин (от 1818 г.). Философските схващания на Хегел се формират под влиянието на Великата френска революция. В тях се отразяват основните противоречия на буржоазния прогрес. Хегел започва философската си кариера като последовател на “Критическата философия” на И. Кант и И. Фихте, но скоро под влиянието на Шелинг се освобождава от “трансценденталния” (субективния) идеализъм и застава на позициите на “абсолютния” (обективния) идеализъм. Различава се от другите представители на немския класически идеализъм с изостреното си внимание към историята на човешката духовна култура. В най-ранните си съчинения (“Животът на Иисус”) разглежда юдаизма, античността и християнството като последователност от закономерно сменящи се едно с друго стъпала в развитието на духа и епохи в развитието на човечеството, опитва се да възстанови историческата им същност. Доказва, че поради липсата на действително единство във военното и гражданското устройство на Германия и след загубване на религиозното единство по време на Реформацията Германия не съществува като едно реално цяло, тя не е държава в действителност, а само мислена държава, в противоположност на действителността. Предлага рационално устройство на германската империя, построено върху взаимодействието на централната власт и народа под форма на представително управление. По време на престоя си в Йена заедно с Шелинг издават “Критическо списание за философия”. След пристигането си в Йена публикува съчинение “За разликата между философските системи на Фихте и Шелинг”. Като привърженик на Шелинг се проявява и в очерка за своята философска система, която започва да излага още във Франкфурт и завършва в Йена (“Фрагмент на системата”, 1800 г., непубликувана). През 1803 г. се разделят с Шелинг. Хегел не изменя нищо в съдържанието на своята система и смята, че трябва да я излага чисто философски, чрез диалектическо развитие на понятието, а да не се опира само на “умственото съзерцание на истината”. Чете философски курс в Йенския университет - “Енциклопедия на философските науки”, състоящ се от 3 части: логика (метафизика), философия на природата и философия на духа. След окупацията на Йена от пруските, а след това от френските войски (1806 г.) се преселва в Бамберг (Бавария), издава “Феноменология на духа” (1807 г.), в която развива основните принципи на своята философска система. През 1812 г. издава фундаменталното си съчинение “Науката логика”. Универсалната схема на творческата дейност на “световния дух” Хегел нарича абсолютна идея, а науката логика определя като научно-теоретично “самосъзнание” на тази идея. “Абсолютната идея” се разкрива в нейното всеобщо съдържание във вид на система от категории, започвайки от най-общите определения - битие, небитие, качество, количество и т. н., и завършвайки с конкретни, т. е. многообразно определени понятия - действителност, химизъм, организъм (телеология), познание и др. След като издава “Науката логика” в 3 тома (1816 г. ), му предлагат катедри в 3 университета: в Ерланген, Берлин, Хайделберг. Отначало Хегел е професор в Хайделберг, където издава тритомната енциклопедия на философските науки (1816 г.). Преселва се в Берлин (1818 г.), където остава до смъртта си. Развива философията на духа в следващото си произведение “Философия на правото” (1821 г.) и в издадените след смъртта му лекции по философия на историята, естетика, философия на религията, история на философията. Развитото във “Философия на правото” учение на Хегел за “обективния дух” оказва огромно влияние върху развитието на социологията и социалната философия. “Обективният дух” обхваща областта на социалния живот и се разбира като свръхиндивидуална цялост, която в своята обективна закономерност се издига над отделните хора и се проявява чрез техните различни връзки и отношения. “Обективният дух” се развива в правото, морала и нравствеността. Голямо внимание отделя на анализа на труда, който смята за основен фактор в процеса на формирането на човека. Разглежда историята като “прогрес на духа в осъзнаване на свободата”, при това този прогрес се развива чрез “духа” на отделните народи, сменящи се един с друг в историческия процес, след като изпълнят своята мисия. В естетиката най-важно за нейното следващо развитие е разглеждането на прекрасното като “чувствено явление на идеята”. Идеята се взема не в нейната “чиста” логическа форма, а в нейното конкретно единство с някакво външно битие. Това определя Хегеловото учение за идеала и степените на развитието му. В лекциите си по история на философията пръв изобразява историко-философския процес като постъпателно движение към абсолютната истина, а всяка отделна философска система - като определена степен в този процес. \r\n \r\n1716 г. \r\n \r\nУмира Готфрид Вилхелм Лайбниц – немски философ идеалист, математик, физик, езиковед. Роден е на 1 юли 1646 г. в Лайпциг. Основател е и пръв председател (1700 г.) на Германската академия на науките в Берлин, член е на лондонското Кралско дружество (1673 г.) и на Парижката академия на науките (1700 г.). От 1676 г. служи на хановерския херцог. По молба на Петър I разработва проекти за развитие на образованието и държавното управление в Русия. Един от създателите на диференциалното и интегралното смятане. \r\n \r\n \r\n1263 г. \r\n \r\nУмира Александър Невски -  руски държавник и пълководец, новгородски княз (1236-1251 г.), владимирски велик княз (от 1252 г.). Роден е през 1220 г. Син е на княз Ярослав Всеволодович. Командва руски войски, които защитават Северозападна Русия от шведски и немски завоеватели. Побеждава шведските войски на р. Нева (15 юли 1240 г., оттам идва прозвището “Невски”) и рицарите на Ливонския орден в тежка битка върху леда на Чудското езеро (5 април 1242 г.). Поддържа дипломатически отношения с татарите и с други съседи на Русия. Преди смъртта си приема монашеската схима и името Алексий. През 1491 г. храмът в гр. Владимир, където са пазени мощите му, е унищожен от пожар, но те са останали невредими. През 1710 г. император Петър I пренася мощите на А. Н. от Владимир в Александро-Невската лавра в С. Петербург. Православната църква почита паметта му на 30 август и 23 ноември. В Русия е учреден орден “А. Н.” (21 май 1725 г.), подобен орден е създаден и по време на Втората световна война (29 юли 1942 г.). В чест на Александър Невски в българската столица София е построен едноименен храм-паметник, който днес е патриаршеска катедрала на Българската православна църква, където се пази частица от мощите на светеца. \r\n \r\n1635 г. \r\n \r\nНай-старият човек в Англия – Томас Пар, на възраст 152 години, е поканен в двореца на краля. По пътя умира вследствие на преяждане с предоставената му изобилна храна и вино. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.11.14", "title": "Денят 14 ноември в световната история"}
{"url": "http://www.focus-news.net/news/2019/11/14/2719379/chez-organizira-targ-za-prodazhba-na-imot-v-grad-troyan.html", "text": "ЧЕЗ организира търг за продажба на имот в град Троян. Това съобщиха от пресцентъра на  ЧЕЗ . От 14.30 часа ще се проведе търг с оферти в затворен плик за продажба на Апартамент №21 с площ 40.53 кв. м и прилежащо мазе № 2 от 6.05 кв. м, находящ се в гр. Троян, ул. „В. Спасов“ № 2, вх. Б ет. 2 ап. 21, Община Троян, заснет по КККР като самостоятелен обект с идентификатор 73198.504.197.2.21. Административният адрес на имота е гр. Троян, ул. „В. Спасов“ 2, община Троян. Имотът принадлежи към дълготрайни материални неенергийни активи - недвижими имоти, собственост на \"ЧЕЗ Разпределение България\" АД \r\nПървоначална продажна цена на недвижимия имот 17 925.20 лв. (седемнадесет хиляди деветстотин двадесет и пет лева и 20 ст.) без ДДС.   \r\nОглед на имота, предмет на търга, може да бъде извършен от кандидатите всеки работен ден в срок до деня на подаване на оферта от 12.00 до 15.00 часа на посоченият адрес на имота, с два дни писмено предизвестие. \r\nЗа огледи и допълнителна информация - Светлана Господинова, тел: +359 894 787 571, имейл: svetlana.gospodinova@cez.bg. \r\nДепозит за участие в търга в размер на 10 % от първоначалната продажна цена на недвижимия имот (1 792.00 лв.) се внася в: IBAN  BG79 CITI 9250 1005 0094 00  BIC/SWIFT     CITIBGSFСИТИБАНК Н.А. – клон СОФИЯ до 16.00 часа на 11 ноември 2019 г., \r\nДо участие в търга ще се допускат физически и юридически лица, представили тръжна документация и подали същата с приложени към нея всички задължителни документи, изискващи се за допускане до участие в търга до 10.00 часа на 14 ноември 2019 г., внесли депозит за участие в определения срок и отговарящи на изискванията, определени в тръжната документация. \r\nТъргът ще се проведе в заседателна зала на адрес гр. София, бул. „Цариградско шосе“ 159.", "date": "2019.11.14", "title": "ЧЕЗ организира търг за продажба на имот в град Троян"}
{"url": "http://www.focus-news.net/news/2019/11/14/2719373/v-sofiyskata-sveta-mitropoliya-shte-se-provede-predstavyane-na-knigata-za-nezryashti-ikonite-razkazvat.html", "text": "В Софийската света митрополия ще се проведе представяне на книгата за незрящи „Иконите разказват“, предаде репортер на  Агенция „Фокус“ . Събитието ще се състои с благословението на Негово Светейшество Българския патриарх Неофит. Представянето ще бъде от 18.00 часа в залата на Софийска митрополия на ул. „Калоян“ 7. Книгата излиза с благословението на Св. Синод на БПЦ. \r\n„Иконите разказват“ на брайлово писмо запознава незрящите хора с основните християнски празници, техния евангелски произход и значение, както и с иконографското им изобразяване. Уникалното издание дава възможност на слепите да добият представа за символиката на иконата и посланието, което тя носи чрез варианти на икони от Рилския манастир, специално адаптирани за незрящи. \r\nРазказът за празниците е записан и на аудиофайлове с гласа на църковния певец Никола Антонов. Изданието е съвместен проект на Центъра за образователни инициативи „Двери“ и Западно- и Средноевропейска епархия на БПЦ. То е част от мисията на Църквата сред незрящите хора.  \r\nНикола ПЕТКОВ", "date": "2019.11.14", "title": "В Софийската света митрополия ще се проведе представяне на книгата за незрящи „Иконите разказват“"}
{"url": "http://www.focus-news.net/news/2019/11/14/2719381/dvizhenieto-na-avtomobili-po-chast-ot-bul-rusiya-v-dobrich-se-izvarshva-v-ednoto-platno-dvuposochno-zaradi-stroitelno-montazhni-deynosti.html", "text": "Движението на автомобили  по част от  бул. „Русия“ в Добрич – в района на кръстовището с ул. „Христо Ботев“, се извършва в едното платно двупосочно заради строително-монтажни дейности. Участъкът е сигнализиран с пътни знаци, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Ремонт на асфалтова настилка се извършва по част от пътя Кочмар – Тервел в Добричка област. Движението на автомобили  по тази отсечка се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември. В Добрич времето облачно, духа умерен до силен вятър, пътните настилки са сухи, температурата на въздуха е около 13 градуса.   \r\nЖулиета НИКОЛОВА", "date": "2019.11.14", "title": "Движението на автомобили по част от бул. „Русия“ в Добрич се извършва в едното платно двупосочно заради строително-монтажни дейности"}
{"url": "http://www.focus-news.net/news/2019/11/14/2719375/piesata-krivorazbranata-tsivilizatsiya-shte-bade-predstavena-ot-uchenitsi-vav-veliko-tarnovo-s-blagotvoritelna-tsel.html", "text": "Благотворително представяне на пиесата „Криворазбраната цивилизация“ по Добри Войников подготвят младежи от Велико Търново. Инициативата е в подкрепа на фондация „Искам бебе“, а събраните от спектакъла пари ще бъдат дарени на двойка с репродуктивни проблеми от града. Това разказа за  Радио „Фокус“ – Велико Търново  Вероника Михайлова, координатор на фондацията на местно ниво. Тя уточни, че учениците от театралната студия при Езикова гимназия „Проф. Асен Златаров“, заедно със своя ръководител Веселин Василев, са я потърсили сами. „Те предложиха тази постановка да бъде играна благотворително за подкрепа на двойките с репродуктивни проблеми във Велико Търново. Ние, като част от фондация „Искам бебе“ на местно ниво, приехме с удоволствие. Това е нещо неочаквано, нещо, което не сме планирали като календар тази година да се осъществи, но сме много благодарни и на читалището, защото ни предоставя залата за втори път, за безвъзмездно ползване. Благодарни сме и на учениците от гимназията, както и на г-н  Василев за този жест, който той оказва към нас“, допълни Михайлова. \r\nПостановката ще бъде представена на сцената на читалище „Искра“ от 18.00 часа. \r\nЛуиза ТРАНЧЕВА", "date": "2019.11.14", "title": "Пиесата „Криворазбраната цивилизация“ ще бъде представена от ученици във Велико Търново с благотворителна цел"}
{"url": "http://www.focus-news.net/news/2019/11/14/2719386/v-grad-godech-shte-se-sastoi-kontsert-posveten-na-praznika-vavedenie-bogorodichno-den-na-pravoslavnata-hristiyanska-mladezh-i-semeystvo.html", "text": "На 21 ноември всяка година Православната църква чества празника Въведение Богородично - Ден на православната християнска младеж и семейство, съобщи репортер на  Агенция \"Фокус\" . По този повод днес от 17:30 ч.  ще се състои  Концерт посветен на Въведение Богородично, Ден на православната християнска младеж и семейство в гр. Годеч. На събитието, с благословението на Негово светейшество Българския патриарх и Софийски митрополит Неофит, на концерта ще присъства Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.11.14", "title": "В град Годеч ще се състои концерт посветен на  празника Въведение Богородично  - Ден на православната християнска младеж и семейство"}
{"url": "http://www.focus-news.net/news/2019/11/14/2719384/shte-se-provede-targ-za-prodazhba-na-imot-v-grad-troyan.html", "text": "Ще се проведе търг за продажба на имот в град Троян. Това съобщиха от пресцентъра на  ЧЕЗ . От 15.00 часа ще се проведе търг с оферти в затворен плик за Продажба на Апартамент №22 с площ 68.92 кв.м. и прилежащо мазе №3 с площ 17.99 кв. м, находящ се в тр. Троян, ул. „В. Спасов“ 2, вх. Б ет. 2 ап. 22, община Троян, заснет по КККР като самостоятелен обект с идентификатор 73198.504.197.2.22. Административният адрес на имота е гр. Троян, ул. „В. Спасов“ 2, община Троян. Имотът принадлежи към дълготрайни материални неенергийни активи - недвижими имоти, собственост на \"ЧЕЗ Разпределение България\" АД \r\nПървоначална продажна цена на недвижимия имот 31 459.30 лв. (тридесет и една хиляди четиристотин петдесет и девет лева и тридесет стотинки) без ДДС.     \r\nОглед на имота, предмет на търга, може да бъде извършен от кандидатите всеки работен ден в срок до деня на подаване на оферта от 12.00 до 15.00 часа на посоченият адрес на имота,  с два дни писмено предизвестие. \r\nЗа огледи и допълнителна информация - Светлана Господинова, тел.: +359 894 787 571, имейл: svetlana.gospodinova@cez.bg. \r\nДепозит за участие в търга в размер на 10 % от първоначалната продажна цена на недвижимия имот (3 145.00 лв.) се внася в: IBAN  BG79 CITI 9250 1005 0094 00  BIC/SWIFT CITIBGSFСИТИБАНК Н.А. – клон СОФИЯ до 16.00 часа на 11 ноември 2019 г., \r\nДо участие в търга ще се допускат физически и юридически лица, представили тръжна документация и подали същата с приложени към нея всички задължителни документи, изискващи се за допускане до участие в търга до 10.00 часа на 14 ноември 2019 г., внесли депозит за участие в определения срок и отговарящи на изискванията, определени в тръжната документация. \r\nТъргът ще се проведе в заседателна зала на адрес гр. София, бул. „Цариградско шосе“ 159.", "date": "2019.11.14", "title": "Ще се проведе търг за продажба на имот в град Троян"}
{"url": "http://www.focus-news.net/news/2019/11/14/2719388/patishtata-v-pazardzhishko-sa-mokri-i-hlazgavi-ima-usloviya-za-akvaplaning.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Вали дъжд. Пътните настилки са  мокри, с условия за аквапланинг. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.11.14", "title": "Пътищата в Пазарджишко са мокри и хлъзгави, има условия за аквапланинг"}
{"url": "http://www.focus-news.net/news/2019/11/14/2719385/dvama-mladezhi-ot-primorsko-sa-zadarzhani-za-palezh-na-lodka-i-naryazani-gumi-na-avtomobil.html", "text": "Двама младежи от Приморско са задържани за палеж на лодка и нарязани гуми на автомобил. Това съобщиха от пресцентъра на  ОДМВР - Бургас . На 13 ноември около 07.50 часа в Районно управление - Приморско е получено съобщение за горяща рибарска лодка на колесар, паркирана до селскостопанска постройка в животновъдната зона в Приморско в близост до бившата асфалтова база, собственост на 35 годишен мъж от Приморско. От инцидента лодката изгоряла напълно, като е засегната част от селскостопанската постройка. При извършения оглед в близост до лодката в двора на постройката е установен паркиран лек автомобил \"Ауди А 4\", с бургаска регистрация, с четири нарязани гуми. В резултат на бързите полицейски действия са установени извършители на деянието – това са двама младежи от Приморско (на 15 и 17 години), които направили пълни самопризнания. Работата по случая продължава.", "date": "2019.11.14", "title": "Двама младежи от Приморско са задържани за палеж на лодка и нарязани гуми на автомобил"}
{"url": "http://www.focus-news.net/news/2019/11/14/2719383/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян. Това съобщи репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.11.14", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/11/14/2719380/afp-izrael-i-islyamski-dzhihad-saglasuvaha-primirie.html", "text": "Представители на Израел и палестинската групировка „Ислямски джихад“ постигнаха споразумение за прекратяване на огъня, съобщава  AFP , като се позовава на неназовани източници. \r\nСпоред трях примирието в Ивицата Газа е влязло в сила в 05:30 местно време, като то е договорено с посредничеството на Египет. \r\nВ сряда вечерта генералният секретар на „Ислямския джихад“ Зияд ал Нахал пристигна в Кайро, за да обсъди възможно прекратяване на огъня. Преди това специалният координатор на ООН за Близкия изток Николай Младенов пристигна от Тел Авив в столицата на Египет, който служи като посредник в преговорите между Израел и палестинците, за да се опита да постигне примирие между страните. \r\nСпоред палестинската страна най-малко 32 души са станали жертва на израелските удари по Ивицата Газа. \r\n \r\nПревод и редакция:", "date": "2019.11.14", "title": "AFP: Израел и „Ислямски джихад“ съгласуваха примирие"}
{"url": "http://www.focus-news.net/news/2019/11/14/2719371/politico-velikobritaniya-nyama-da-nominira-evrokomisar-predi-izborite.html", "text": "Великобритания няма да номинира еврокомисар преди парламентарните избори на 12 декември. Това написа посланикът на Обединеното кралство в ЕС Тим Бароу в писмо до Европейската комисия, пише европейската редакция на  Politico , като се позовава на източници от Брюксел и Лондон. \r\nОт Комисията многократно настояха Великобритания да избере кандидат и дори направиха това условие, за да позволят нова отсрочка на Брекзит до 31 януари 2020 година, но правилата в Обединеното кралство не позволяват на правителството да издига кандидати за висши международни позиции, включително европейски инситуции, по време на изборен период. \r\nРешението на Лондон, което бе взето независимо от решителното настояване на Брюксел, поставя ЕС пред правен проблем и отваря възможността за ново забавяне на встъпването в длъжност на новата Комисия. \r\nИзбраният председател на Комисията Урсула фон дер Лайен и нейният нов кекип от комисарите трябваше да влязат в длъжност на 1 ноември, но началната им дата се забави, след като Европейският парламент отхвърли трима кандидати за комисар. Екипът на фон дер Лайен се надява, че новата Комисия ще може да стартира на 1 декември, като изслушванията на новопредложените членове ще бъде този четвъртък. \r\nЮристите от европейските институции се надпреварват да анализират потенциалните последствия от отказа на САЩ да представят кандидатура, с оглед да се избегне повече забавяне. Длъжностните лица не желаят да обсъждат въпроса публично, но заявиха, че някои от правните служби на ЕС са стигнали до различни заключения. \r\nВисокопоставен дипломат на ЕС каза във вторник: „Досега няма сигнали, че британците ще назначат друг комисар по време на настоящата предизборна кампания. Очакваме обаче, че в резултат на това назначаването на Комисията няма да бъде забавено“. \r\nВ сряда главният говорител на Комисията Мина Андреева отказа да отговаря на многократни въпроси дали новата комисия може да встъпи в длъжност без британски член. \r\n„Не отговаряме на хипотетични въпроси - това е хипотетичен въпрос“, каза Андреева. \r\n \r\nПревод и редакция:", "date": "2019.11.14", "title": "Politico: Великобритания няма да номинира еврокомисар преди изборите"}
{"url": "http://www.focus-news.net/news/2019/11/14/2719390/izvestniyat-oftalmolog-prof-d-r-orkun-myuftyuoglu-shte-konsultira-bezplatno-patsienti-v-sofiya.html", "text": "На 14 ноември 2019 г. в България ще гостува проф. д-р Оркун Мюфтюоглу, офталмолог с богат опит в очни операции с висока степен на сложност. Проф. Мюфтюоглу, който е извършил над 10 000 офталмологични операции до момента, много от които при сложни случаи, включително трансплантация на роговица и изкуствена роговица с висок процент успеваемост, ще консултира безплатно пациенти в София. Това съобщиха от пресцентъра на  Здравен информационен център „Медикъл Караджъ“ . Той пристига у нас по покана на Здравен информационен център „Медикъл Караджъ“, в рамките на инициативата им да осигурят достъп на българските пациенти до най-съвременните методи в медицината, като си партнират с едни от най-добрите специалисти и лечебни заведения по света. \r\nПроф. Мюфтюоглу е специалист с богат опит в страната си и в чужбина. Завършва Медицинския факултет към университета в  Анкара през 1999 г. и специализира катарактна и рефрактивна хирургия в Baylor College of Medicine в Хюстън. Продължава с витреоретинална хирургия в Университет Duke през 2006 г., висша рефрактивна хирургия в Instituto Oftalmologico Alicante през 2007 г., а в периода между 2007 – 2009 г. - катарактна, корнеална и рефрактивна хирургия в Медицинския център към University of Texas Southwestern.  \r\nКъм момента проф. Мюфтюоглу работи към в Центъра по офталмология на American Hospital, която е част от Фондация „Вехби Коч“ (VKV) в Турция. Прилага успешно хирургично лечение при увреждане на зрението вследствие от травми, заболявания или възрастови изменения – късогледство и далекогледство, глаукома, катаракта. Но голямото му предимство са уменията му в т.нар. „висш пилотаж“ в офталмологията – витреоретинална хирургия, трансплантация на роговица и изкуствена роговица (кератопротеза). \r\nТрансплантацията на роговица е възможност за възстановяване на зрението при пациенти, при които този прозрачен слой от окото е увреден. Съвременната медицина позволява извършването на частична или ламеларна трансплантация, т.е. присаждане само на онзи слой от роговицата, който е засегнат. По този начин се повишават успеваемостта и комфортът на пациента. За разлика от човешките органи, очната роговица няма кръвоносни съдове и случаите на отхвърляне са много по-редки в сравнение с другите видове трансплантации, но водещи за успеха са уменията и опита на хирурга в тази високоспециализирана микрохирургия. \r\nПри пациенти с изгубено зрение, които не са подходящи за трансплантация на роговица или тя не дава резултат, вече може да се пристъпи към поставяне на кератопротеза или изкуствена роговица. В практиката си проф. Мюфтюоглу има случай на пациент, сляп в продължение на 30 години, който е възвърнал зрението си благодарение на този метод. \r\nЖелаещите да се възползват от възможността за безплатна консултация по документи с проф. Оркун Мюфтюоглу в София на 14 ноември трябва да се запишат предварително на тел. 0879 977 401 или 0879 977 402. \r\n Повече за „Медикъл Караджъ“: \r\nМисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения както в страната, така и в Турция, Испания, Австрия, Израел, Чехия, Украйна, САЩ и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента. \r\n Повече за American Hospital: \r\nОснована през 1920 г. под ръководството на американския адмирал Л. Бристол, American Hospital e първата частна болница с нестопанска цел в Турция. След 1995 г. собствеността на American Hospital се прехвърля на фондация „Вехби Коч“ (VKV). До момента VKV е инвестирала повече от $300 млн. за развитието ѝ. Това допринася American Hospital да се превърне в лидер в здравния сектор в Турция. Осигурява здравни услуги във всички медицински и хирургични направления, с изключение на психиатрия и трансплантация. Тези две направление се обслужват от Университетска болница „Коч“, която също е част от фондация „Вехби Коч“.", "date": "2019.11.14", "title": "Известният офталмолог проф. д-р Оркун Мюфтюоглу ще консултира безплатно пациенти в София"}
{"url": "http://www.focus-news.net/news/2019/11/14/2719391/chez-shte-provede-targ-za-prodazhba-na-imot-v-grad-troyan.html", "text": "ЧЕЗ ще проведе търг за продажба на имот в град Троян. Това съобщиха от пресцентъра на  дружеството . От 15.30 часа ще се проведе търг с оферти в затворен плик за продажба на Апартамент №23 с площ 85.84 кв. м и прилежащо мазе №4 с площ 23.75 кв. м, находящ се в град Троян, ул. „В. Спасов“ № 2, вх.А, ет.2 ап.23, община Троян, заснет по КККР като самостоятелен обект с идентификатор 73198.504.197.2.23. Административния адрес на имота е гр. Троян, ул. „В. Спасов“ 2, община Троян. Имотът принадлежи към дълготрайни материални неенергийни активи - недвижими имоти, собственост на „ЧЕЗ Разпределение България\" АД \r\nПървоначална продажна цена на недвижимия имот 39 353.30 лв. (тридесет и девет  хиляди триста петдесет и три  лева и 30 ст.) без ДДС.   \r\nОглед на имота, предмет на търга, може да бъде извършен от кандидатите всеки работен ден в срок до деня на подаване на оферта от 12.00 до 15.00 часа на посоченият адрес на имота,  с два дни писмено предизвестие. \r\nКонтакти за огледи: Светлана Господинова, тел: +359 894 787 571, имейл: svetlana.gospodinova@cez.bg. \r\nДо участие в търга ще се допускат физически и юридически лица, представили тръжна документация и подали същата с приложени към нея всички задължителни документи, изискващи се за допускане до участие в търга до 10.00 часа на 14 ноември 2019 г., внесли депозит за участие в определения срок и отговарящи на изискванията, определени в тръжната документация. \r\nТъргът ще се проведе в заседателна зала на адрес гр. София, бул. „Цариградско шосе“ 159.", "date": "2019.11.14", "title": "ЧЕЗ ще проведе търг за продажба на имот в град Троян"}
{"url": "http://www.focus-news.net/news/2019/11/14/2719394/izlozhba-s-kartini-na-dechko-uzunov-pritezhanie-na-hudozhestvenata-galeriya-v-kazanlak-shte-bade-otkrita-v-stara-zagora.html", "text": "Художествена галерия „ Иван Енчев – Видю“ ще гостува на галерията в Стара Загора с творби на Дечко Узунов, каза за  Радио „Фокус“  директорът на казанлъшкия културен институт Христо Генев. Той поясни, че изложбата ще бъде открита от 18 часа в западната зала на Художествена галерия Стара Загора. В нея ще бъдат представени 38 произведения - акварели и рисунки на известния художник, който е родом от Казанлък. „В основата на подбора за тази колекция стои темата за лиричния свят на един от най-значимите и популярни творци в българското изкуство – Дечко Узунов“, подчерта Христо Генев. \r\nИзложбата е посветена на 120 годишнината от рождението на художника. \r\nСлавяна ГАЙДАРОВА", "date": "2019.11.14", "title": "Изложба с картини на Дечко Узунов, притежание на Художествената галерия в Казанлък, ще бъде открита в Стара Загора"}
{"url": "http://www.focus-news.net/news/2019/11/14/2719389/vecher-makedoniya-poveche-ot-600-hilyadi-makedontsi-sa-se-izselili-ot-stranata-sled-90-ta.html", "text": "Средно между 9 хиляди и 9 500 македонски гражданин ежегодно се изселват от страната, показват данните на икономическата организация OECD. По-голямата част от тях заминават за европейските страни, а останалите в Америка и Австралия. В момента в чужбина има над половин милион македонци, пише местното издание  „Вечер“ . \r\n„Имам прибилизително 500-600 хиляди изселници от Република Северна Македония. Значи това вече е проблем, по който според мен е късно да работим само за превенция на изселването на младите, за спиране на изтичането на мозъци. Вече трябва да започнем да мислим и да осъществим реална стратегия за това, как да върнем тези изселници, чиито способности можем да използваме в полза на държавата“, обяснява Никола Шалваринов, директор на агенцията по имиграцията. \r\nОсновната причина за миграцията е икономическият фактор и 48% от младите хора казват, че са преминали към по-добър живот, според Уестминстърската фондация за демокрация. \r\nДамир Незири, представител на Уестминстърската фондация за демокрация, представи интересно изчисление за това колко губи Македония, т.е. колко струва всеки образован човек, който напусне Македония: \r\n„Има два куфара с него. В един куфар има 29 хиляди евро, тоест пари, които държавата, той и родителите му са инвестирали в него, за да завърши образованието си. Толкова струва един млад човек да завърши университет в тази държав.. От друга страна има куфар, който има 16 хиляди евро. Това е потенциалният му принос към БВП годишно, ако той остане в тази страна, чрез плащането на данъци, чрез директно потребление .... \r\nТози човек, когато напуска страната, е над 40 хиляди евро - каза Незири и добави, че това са констатациите, получени от изследванията, изчислени от Незири преди началото на дискусията на панела „Връщане или карта с еднопосочно движение?“ Как страната се справя с изтичането на мозъци? ”, организирана от Мрежата за предотвратяване на изтичането на мозъци \r\n \r\nПревод и редакция:", "date": "2019.11.14", "title": "„Вечер“ (Македония): Повече от 600 хиляди македонци са се изселили от страната след 90-та"}
{"url": "http://www.focus-news.net/news/2019/11/14/2719393/pregled-na-osnovnite-temi-v-dobrudzhanskiya-pechat.html", "text": "„Кметът Йордан Йорданов и „Чудната градина: социален проект за повече възможности“ на финала на Международния конкурс „Награди за иновации в политиката 2019“, съобщава  вестник „Нова добруджанска трибуна“ . 7 изключителни политически проекта от България попадат сред 80-те най-добри. След приключването на местните избори в България наближава церемонията по обявяване на международните награди на Института за политически иновации. И тази година страната ни заема важно място с рекорден брой финалисти – седем. В рубриката „Будители на златната Добруджа“ читателите могат да научат повече за Стефан Караджа и Петър Славински. Продължава традицията на представяне на резултатите от изследователската работа на шестокласниците от клуб „Знаете ли български език?“ при СУ „Св. Климент Охридски“ в Добрич. Третата личност, за която читателите могат да научат, е Иван Хадживълков. От региона – „Болницата в Каварна е с нов управител“. Д-р Десислав Тасков вече е депутат от БСП. Той е влязъл на мястото на проф. Анелия Клисарова, която е останала трета в надпреварата за кмет на Варна и е предпочела да напусне парламента и да е общински съветник. „Съдят убиец на любовника на жена си“, пише изданието. Готов е обвинителният акт срещу 54-годишния мъж, който е убил миналата година любовника на своята жена. От Апелативна прокуратура - Варна съобщават, че престъплението е извършено в състояние на силно раздразнение, по особено мъчителен начин и с особена жестокост. „Фаворитки на екс окръжния прокурор мачкат свидетелите по „суджукгейт“, съобщава на първа страница  вестник „Добруджанска трибуна“ . Зам.- окръжният прокурор Виолета Великова и шефката на следствения отдел Татяна Лазарова използват младши следовател на 2 месеца служба, за да им изпълнява поръчките пишат в сигнал потърпевшите. Дни преди произнасяне на присъдата срещу бившия депутат от ГЕРБ - Добрич Живко Мартинов „ударната група“ на също бившия окръжен прокурор Пламен Николов не спира да мачка свидетелите по делото. По информация на вестника потърпевшите са сезирали инспектората на Висшия съдебен съвет и главния прокурор. В рубриката „Новини“ -  „Кметът Йордан Йорданов и „Чудната градина“ на финала за международните награди „Иновации в политиката“. И тази година кметът на добруджанския град е финалист в престижните международни награди. Това са съобщили от пресслужбата на Община Добрич. Тази година е отличен проектът „Чудната градина - социално предприятие за повече възможности“, който се реализира със съдействието на Община Добрич. Вотът за наградите на жури от 1067 граждани на Европа. Друга тема от рубриката „Новини“ – „Започва пререгистрацията на такситата в Добрич за 2020 година“. Подаването на необходимите документи и получаването на разрешителните ще се извършва както и досега в Центъра за услуги и информация на първия етаж в сградата на Общината. Заявлението може да бъде изтеглено от сайта на Общината или да се получи на място в Центъра за услуги и информация. През настоящата година Община Добрич издаде разрешение на 384 таксиметрови автомобила като има готовност да издаде до 400 за следващата.", "date": "2019.11.14", "title": "Преглед на основните теми в добруджанския печат"}
{"url": "http://www.focus-news.net/news/2019/11/14/2719382/donald-tramp-evropa-a-ne-turtsiya-tryabva-da-plashta-za-siriyskite-bezhantsi.html", "text": "Президентът на САЩ Доналд Тръмп заяви след преговорите с турския си колега Реджеп Таийп Ердоган във Вашингтон, че Европа, а не Анкара, трябва да плаща за сирийските бежанци, предава  Reuters . \r\n„Честно казано, смятам, че Европа трябва да плаща за тях. В момента Турция плаща почти всичко“, заяви американският лидер. \r\n \r\nПревод и редакция:", "date": "2019.11.14", "title": "Доналд Тръмп: Европа, а не Турция, трябва да плаща за сирийските бежанци"}
{"url": "http://www.focus-news.net/news/2019/11/14/2719395/dvizhenieto-po-pat-ii-99-burgas-chernomorets-ot-km-6-do-km-14-tryabva-da-se-osashtestvyava-s-povisheno-vnimanie-poradi-chastichni-remontni-deynosti-na-asfaltovata-nastilka.html", "text": "Сухи и проходими са пътните настилки в областта. Това съобщиха за  Радио \"Фокус\" - Бургас  от Областно пътно управление. Няма въведени ограничения поради мъгла, няма затворени пътни участъци. До 22 ноември движението по път II-99 Бургас – Черноморец от км 6+000 до км 14+000 трябва да се осъществява с повишено внимание поради ремонтни дейности на асфалтовата настилка. Същото ограничение е в сила до 29 ноември т.г. за път II-73 Прилеп – Лозарево от км 60+000 до км 65+000. Посочените участъци са сигнализирани с пътни знаци. \r\nДвижението се осъществява безпроблемно по основните направления в областта. По-натоварен е трафикът по входно-изходните пътни артерии на град Бургас - в района на пътен възел \"Юг\" и по пътната отсечка кв. \"Банево\" - Бургас. Струпване на автомобили се наблюдава и по бул. \"Стефан Стамболов\" в района на бургаската болница. В централната градска част движението е натоварено в района на жп гара Бургас, около Новата поща, както и в района на кръстовището с кръгово движение \"Трапезица\".  \r\nМария ПОПЧЕВА", "date": "2019.11.14", "title": "Движението по път II-99 Бургас – Черноморец от км 6 до км 14 трябва да се осъществява с повишено внимание поради частични ремонтни дейности на асфалтовата настилка"}
{"url": "http://www.focus-news.net/news/2019/11/14/2719396/hungary-today-evropeyskiyat-byudzhet-za-2021-2027-godina-konfliktat-na-interesi-dovede-do-skandali.html", "text": "Дебатът относно финансовите източници на Европейския съюз през следващите седем години, тоест новият бюджет за 2021-2027 година, се разгорещява, а моментът, когато трябва да се вземе решение, наближава. Някои от най-богатите страни искат да намалят вноските си в относително изражение, докато по-бедните страни призовават за запазване на сегашните им пропорции. Страните от Централна и Източна Европа, разбира се, принадлежат към втората група, пише електронното издание  Hungary Today  в материал, представен без редакторска намеса. \r\nВъпросът е доколко те ще успеят да постигнат целите си при настоящите обстоятелства. Особено като знаем, че основните държави в ЕС са решени да променят съществуващата система, според която се разпределят финансовите ресурси. Промените са неизбежни, тъй като Европейският съюз трябва да отговори на предизвикателствата от последните няколко години, като климатичните промени, миграцията, търговските дебати със САЩ, конфликта с Русия и т.н. \r\nОпределено добрите икономически резултати, продължаващ бум, ако желаете, в страните от Вишеградската четворка, в балтийските страни и в Румъния несъмнено укрепва позициите на този „източен регион“ на ЕС. В същото време растежът в Германия е много умерен (близо до рецесията), френските икономически реформи все още нямат осезаеми положителни ефекти, Италия, с третата по големина икономика в еврозоната, носи тежкото бреме на огромен дълг и е изправена пред сериозна политическа криза в страната. Разбира се, не е гарантирано, че отслабващото материално положение на тези централни държави ще ги направи по-снизходителни спрямо бюджета. По-твърда позиция може да се предвиди и като възможен вариант с оглед спасяването на жизнения стандарт на техните граждани. От друга страна, Германия, която е икономическа сила номер едно в Съюза, има ползотворни инвестиции в Централна Европа, производители на автомобили и други компании, чието изплащане на пари в родината облекчава загубите у дома. Наред с другото, това дава шанс източните държави на ЕС да осигурят приблизително същата сума пари от новия бюджет, както преди. \r\nПравителството на Орбан заяви, че със сигурност ще наложи вето на настоящото неблагоприятно предложение за Унгария за бюджета, освен ако то не бъде изменено. Опозиционните партии в Будапеща често критикуват правителството, казвайки, че успехите му се дължат най-вече на източници от ЕС. Големите инвестиции в инфраструктура и създаването на работни места се финансират с капитала, идващ от ЕС. Всъщност ситуацията не е толкова проста. \r\nСъществуват оценки на някои изследователи, които заключават, че дори 70% от инвестираните пари могат да се върнат в държавата-майка на инвестиращите западни компании чрез сложни транзакции. Намекът за това идва не от някой друг, а от самия Гюнтер Йотингер, еврокомисар по бюджета и човешките ресурси. Ако направим сравнение с ефекта на плана „Маршал“ върху възстановяването на Западна Европа след Втората световна война и въздействието на ресурсите на ЕС върху привличането на източните държави-членки към западните страни, може да се съмняваме в ефективността на програмата на ЕС. Неговата полезност и историческа необходимост едва ли са поставени под въпро. Това, което се оспорва, е точният му принос за държавите. Дори и така, ако Централна Европа, малките балтийски държави и страните от ЕС на Балканите успеят да запазят своето предимство в икономическата динамика пред по-богатите държави-членки на Запад, тяхното наваксване може да бъде успешно в дългосрочен план. По принцип за този процес може да допринесе възможно най-малката загуба на пари. \r\n \r\nПревод и редакция:", "date": "2019.11.14", "title": "Hungary Today: Европейският бюджет за 2021-2027 година: Конфликтът на интереси доведе до скандали"}
{"url": "http://www.focus-news.net/news/2019/11/14/2719400/mokri-sa-patishtata-na-teritoriyata-na-plovdivska-oblast.html", "text": "Интензивен е трафикът по основните направления в Пловдивска област, предаде репортер на  Радио „Фокус“ – Пловдив . Най-засилено автомобилно движение се отчита по направленията Пловдив-Пазарджик, Пловдив-Карлово и Пловдив-Асеновград-Смолян, както и по пловдивския участък на АМ „Тракия“. Пътищата на територията на областта са мокри, но нормално проходими. До 29 ноември движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Движението по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по път Поповица-Садово-Кочево-Болярци. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата. \r\nНатоварено е движението и на територията на град Пловдив. Задръствания се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела и при кръговите кръстовища в района на Международния панаир. Задръствания има също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са мокри, но нормално проходими. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“, заради ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. \r\nТони МИХАЙЛОВ", "date": "2019.11.14", "title": "Мокри са пътищата на територията на Пловдивска област"}
{"url": "http://www.focus-news.net/news/2019/11/14/2719397/v-mezhdunarodniya-den-na-schetovoditelya-v-stopanska-akademiya-d-a-tsenov-diskutiraha-obuchenieto-v-ons-doktor-po-ikonomika.html", "text": "В Международния ден на счетоводителя и 525 години след създаването на счетоводната наука, в Стопанска академия „Димитър А. Ценов” се проведе кръгла маса на тема „Съвременни измерения на обучението в образователна и научна степен „доктор” по икономика”. Форумът бе в рамките на проект „Възможности за повишаване конкурентоспособността на докторската програма по счетоводство в СА „Д. А. Ценов” на образователния пазар”, реализиран от екип на катедра „Счетоводна отчетност” и финансиран от държавната субсидия за научна дейност в Свищовското висше училище. Сред участниците в кръглата маса бяха ректорът на Академията – доц. д-р Иван Марчевски и зам.-ректорите проф. д-р Марияна Божинова, проф. д-р Георги Иванов и доц. д-р Тодор Кръстевич, зам.-ректорът по научна дейност на Великотърновския университет – проф. дин Милко Палангурски, представители на МОН и на Националната агенция за оценяване и акредитация (НАОА), преподаватели от Стопанската академия и от Софийския университет, докторанти. Това съобщиха от  Стопанска академия „Димитър А. Ценов” . \r\nМодератор на форума бе доц. д-р Диана Ималова – директор на Центъра по качество на обучението в СА „Д. А. Ценов” и член на Постоянна комисия по стопански науки и управление при НАОА. При откриването на кръглата маса тя поясни, че форумът е организиран в два панела – проблеми и добри практики при обучението в ОНС „доктор” по икономика. Доц. Ималова подчерта, че в Рейтинговата система Стопанската академия е на второ място по предлагани докторски програми, което по думите й е показател за опитност и развитие, но и за необходимост от ново знание, целящо подобряване качеството на обучение в ОНС „доктор” и конкурентоспособността на предлагания образователен продукт.  \r\nПриветствия към участниците поднесоха ректорът доц. Марчевски и проф. д-р Атанас Атанасов – ръководител на катедра „Счетоводна отчетност”. Те подчертаха важността на темата на форума поради множеството проблеми, които съществуват при обучението в ОНС „доктор” в България и отправиха пожелания за ползотворна дискусия, интересни заключения и конкретни предложения за повишаване конкурентоспособността на обучението в ОНС „доктор” в българските университети.  \r\nСред участниците бе и адв. Калин Костов – преподавател в Стопанската академия и съветник в екипа на зам.-министъра на образованието и науката, Петър Николов. В отговор на поставени въпроси, адвокат Костов сподели какви са тенденциите и дългосрочната визия на МОН за висшето образование и за обучението на докторанти по икономика.  \r\nИдейната концепция на проекта, по който се проведе кръглата маса, представи гл. ас. д-р Радосвета Кръстева – Христова, ръководител на проектния екип, съставен от четирима доценти и трима докторанти към катедра „Счетоводна отчетност”. Тя поясни, че постигнатите резултати са структурирани в четири основни дейности: „Изследване на специализирана литература, стратегически документи и нормативни актове в областта на обучението в ОНС „доктор”; „Анализ на обучението по докторски програми по счетоводство във висшите училища в България и чуждестранните партньори на СА „Д. А. Ценов”; „Анализ на интереса и удовлетвореността от обучението в докторската програма по счетоводство в СА „Д. А. Ценов”; „Оценка на предлаганата от СА „Д. А. Ценов” докторска програма по счетоводство”. По първа дейност е анализирана и систематизирана информация за съдържанието, организацията, технологията и методологията на обучението в докторски програми в България и в чужбина с цел обосноваване на проблемните области, върху които изследователският екип се фокусира в хода на изпълнение на проекта. Втората дейност е свързана с установяване степента на съпоставимост на учебните планове и програми за ОНС „доктор” по счетоводство в СА „Д. А. Ценов” с аналогични програми на изследваните висши училища. Изведени са добри практики. Създаден е информационен масив на темите на дисертационните изследвания по счетоводство в другите висши училища от страната и чужбина през последните 5 г., който да служи като ориентир за актуалността на научните изследвания на докторантите по счетоводство в СА „Д. А. Ценов”. По трета дейност, чрез анализ на информацията от мащабното проучване за разкриване интереса на заинтересованите страни (потенциалните кандидат-докторанти и работодателските организации, партниращи на Стопанската академия) към обучението в ОНС „доктор” по счетоводство в СА „Д. А. Ценов” и удовлетвореността им (настоящите докторанти, постдокторанти и партниращите организации, в които работят кадри с придобита в Стопанската академия ОНС „доктор” по счетоводство) от качеството на обучение и придобитите компетентности в докторската програма, са изведени мерки за перманентно повишаване на качеството на предлагания образователен продукт в Свищовското висше училище. Във връзка с четвърта дейност, по реализирания проект е изготвена методика за оценка на докторска програма по счетоводство в СА „Д. А. Ценов”, която може да бъде използвана и за всички други докторски програми. \r\nПървият панел, посветен на проблеми при обучението в ОНС „доктор” по икономика, провокира дискусия за необходимостта от регламентиране на национално ниво на: учебната документация за докторска програма; възможностите за прилагане на системата за трансфер на кредити и по отношение на ОНС „доктор”; прием и обучение в докторска степен в дистанционна форма. Установените противоречия в националната нормативна уредба, вкл. в частта акредитация на докторски програми и в контекста на проекта на Закон за изменение и допълнение на Закона за висшето образование, породиха над 20 конкретни предложения до Парламентарната комисия по образование и наука при 44-то Народно събрание, както в областта на висшето образование, така и в областта на развитието на академичния състав.  \r\nВажен резултат от дебата в направлението бе обосновката на позитивна корекцията в месечния размер на стипендиите за докторанти от досегашните 500 лв. на 600 лв., което се регламентира в чл. 8 (2) на ПМС № 90 от 26 май 2000 г. за условията и реда за предоставяне на стипендии на студентите, докторантите и специализантите от държавните висши училища и научни организации. Основа на това предложение е не само реципрочната корекция със 100 лв. в размера на минималната работна заплата за период от две години, но и тревожните данни в системата на МОН за намаляване на интереса към третата степен на висше образование в страната. Паралелно бе дискутиран и стандарта за държавно финансиране на обучението на докторанти в редовна и задочна форма, който към 2019 г. приравнява докторанта на двама студенти от съответната форма, но не осигурява необходимите ресурси за търсеното качество. Форумът потвърди, че повишаването на този стандарт с базисна стъпка от 50% ще позволи на висшите училища и БАН по-адекватно да организират и финансират ОНС „доктор” както в етап обучение, така и в етап научни изследвания. Това кореспондира и с проблема за трудово-правния статут на докторантите в редовна форма на обучение, които често съвместяват обучението с кариера в практиката. \r\nДискусиите във втория панел от кръглата маса засегнаха проблеми за обхвата на приема и обучението в степен „доктор” по форми и начин на финансиране, вкл. по договори с чуждестранни висши училища. Участниците дебатираха съдържанието на индивидуалния учебен план за срока на докторантурата, провеждането на обучение на докторантите в индивидуална и колективна форма, участието на докторантите в научноизследователски проекти, научни форуми и международната им мобилност. Приложимите процедури и специализирани цифрови технологии за предотвратяване и санкциониране на плагиатство в докторските дисертации бе споделено като вече десетгодишен позитивен опит на СА „Д. А. Ценов” с използването, чрез собствено финансиране, на световния софтуерен лидер в тази област – платформата iThenticate®, осигуряваща потвърждаване на автентичността на научната продукция във всички нейни етапи, форми и мащаб на съдържание. Обърна се внимание и върху начините за подпомагане на емпиричните изследвания на докторантите, както и ролята на научния ръководител, отчетността и оценката чрез възнаграждение за неговия труд. Множеството установени проблеми породиха и идеята за разработване и приемане на Кодекс на научната дейност, който да преодолее противоречията в настоящата нормативна уредба и да обособи образователната и научна степен „доктор” в самостоятелен регулаторен документ.", "date": "2019.11.14", "title": "В Международния ден на счетоводителя, в Стопанска академия „Д. А. Ценов” дискутираха обучението в ОНС „доктор” по икономика"}
{"url": "http://www.focus-news.net/news/2019/11/14/2719399/ria-novosti-na-tusk-mu-se-nalaga-da-pripomnya-vsyaka-sedmitsa-che-rusiya-ne-e-strategicheski-partnyor-a-strategicheski-problem.html", "text": "Напускащият председател на Европейския съвет Доналд Туск не смята, че Русия е стратегически партньор на Европа, предава  РИА Новости . \r\n„Налага ми се почти всяка седмица да напомням публично на някои други европейски лидери, че Русия не е наш стратегически партньор, а наш стратегически проблем. Дори ме обявиха за манияк, заради това, че бях така съсредоточен в тази тема“, заяви Туск пред Financial Times. \r\nПо неговите думи, една от главните му цели на поста председател на Съвета на ЕС е била да запази „единството на Съюза“, на което е пречила „агресивната политика на Кремъл“. \r\nВ коментар за „ползата от налагането на санкциите“ срещу страната, Туск заяви, че смята своята твърда позиция спрямо Москва за правилна. \r\n \r\nПревод и редакция:", "date": "2019.11.14", "title": "РИА Новости: На Туск му се налага да припомня всяка седмица, че Русия не е стратегически партньор, а стратегически проблем"}
{"url": "http://www.focus-news.net/news/2019/11/14/2719401/sport-nadal-vazkrasna-sreshtu-medvedev-i-ostava-v-igrata-na-finalite-na-atr.html", "text": "Носителят на 19 титли в “Големия шлем” Рафаел Надал направи забележителен обрат и срази Даниил Медведев с 6:7(3), 6:3, 7:6(4) за първа победа на Финалите на АТР. Матадорът бе изправен пред угрозата дори да не вземе гейм в третия сет, изоставайки с 0:4 и 30-40. Той не само опази честта си, но и се вдъхнови за паметно завръщане, докато в същото време съперникът му се скова. Така Надал отново направи шансовете си огромни да завърши годината на върха на световната ранглиста. Тъй като вече има една победа в Лондон, на него ще му е достатъчно да остане номер 1, ако Новак Джокович не спечели турнира. Ако сърбинът все пак триумфира, то за Надал ще е нужно да участва във финала.", "date": "2019.11.14", "title": "Спорт: Надал \"възкръсна\" срещу Медведев и остава в играта на Финалите на АТР"}
{"url": "http://www.focus-news.net/news/2019/11/14/2719403/?%20????????%20????????????%20?%20??????????%20??%20????????%20?%20??????%20?????.html", "text": "С нормална интензивност е движението по пътищата в област Шумен, предаде  репортер на Радио \"Фокус\"- Шумен . На места все още сутрешните мъгли не са се разсеяли. Пътните настилки са преобладаващо сухи, мокри по усойните места. Времето е облачно, температурата на въздуха е около 14 градуса. Движението по АМ \"Хемус\" в района на Енево при км 368, посока София се осъществява с повишено внимание поради изграждане на автоматично устройство записващо пътния трафик. Участъкът е сигнализиран с пътни знаци. Ришки проход е отворен. Върбишки проход остава затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\n \r\nИвелина ИВАНОВА", "date": "2019.11.14", "title": "С нормална интензивност е движението по пътищата в област Шумен"}
{"url": "http://www.focus-news.net/news/2019/11/14/2719402/d-r-ivona-daskalova-zaharniyat-diabet-e-edno-sotsialno-zabolyavane-i-chestotata-mu-narastva-znachitelno.html", "text": "Захарният диабет е едно социално заболяване и честотата му нараства значително през последните десетилетия. Това каза председателят на Управителния съвет на Българска диабетна асоциация и началник на Клиника по ендокринология и болести на обмяната във ВМА проф. д-р Ивона Даскалова в интервю за  Агенция „Фокус“  във връзка със Световния ден с борбата с диабета – 15 ноември. Д-р Даскалова обясни, че въпреки съвременните лечения и проследяванията на голям брой пациенти, те не постигат очакваните терапевтични цели. Тя допълни, че според световните статистики в момента има 475 милиона пациенти със захарен диабет и се очаква нарастване на броя им с 55% до 2030 г. „Ако през 1992 година, говорихме за 250 хиляди пациенти и за 3% заболеваемост, вече говорим за 8% заболеваемост на населението със захарен диабет. Много са причините, но искам да кажа и нещо друго, че нараства не само разпространението на захарния диабет, но и също така разпространението на преддиабетните състояния. Това е състояние, при което заболяването все още не е отключено и има леко завишени стойности на сутрешните кръвни захари или нарушен глюкозен толеранс. Като през 2007 година говорим за 309 милиона пациенти с преддиабет, очаква се, че през 2025 година те ще бъдат вече 419 милиона. Не малък е процентът, това трябва да се знае и на пациентите с не диагностициран захарен диабет и те са няколко милиона. Така че много важно е ранното диагностициране и ранното започване първо на лечение, а преди да се отключи захарният диабет на профилактика. Причините за отключване на захарен диабет са различни при тип 2 основно, не говорим за захарен диабет тип 1 – инсулиново зависим , който е автоимунно заболяване, а говорим за захарен диабет тип 2, който е от големия процент заболеваемост. На първо място е, че се увеличи възрастта на населението, продължителността на живот. Начинът на хранене е от голямо значение, наднорменото тегло също е предпоставка за отключване на захарен диабет, разбира се, намалената физическа активност и не на последно място стресът“, коментира още д-р Даскалова.     \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.11.14", "title": "Д-р Ивона Даскалова: Захарният диабет е едно социално заболяване и честотата му нараства значително"}
{"url": "http://www.focus-news.net/news/2019/11/14/2719406/zatvorena-za-dvizhenie-e-ulitsa-malina-v-gabrovo-chast-ot-pat-iii-5004-chehlevtsi-velchevtsi.html", "text": "Затворена  за движение е улица „Малина“ в Габрово, част от път III-5004 Чехлевци – Велчевци (от км 10+940 до км 11+829). Там се извършват ремонтни дейности, които налагат въвеждането на обходен маршрут - през улици в урбанизирана територия на Габрово. Това съобщиха за  Радио „Фокус“ – Велико Търново  от Областно пътно управление – Габрово. Времето в региона е облачно, пътните настилки са сухи, в по-усойните участъци има и мокри отсечки. Полицейски патрули са разположени в по-критичните участъци, с концентрация на ПТП. Те следя за правилното протичане на движението и спазване на закона. Ограничено е преминаването на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. \r\nРени АТАНАСОВА", "date": "2019.11.14", "title": "Затворена за движение е улица „Малина“ в Габрово, част от път III-5004 Чехлевци – Велчевци"}
{"url": "http://www.focus-news.net/news/2019/11/14/2719404/ogranicheno-e-dvizhenieto-na-tovarni-avtomobili-nad-10-tona-po-patya-debelets-sredni-kolibi-elena.html", "text": "Сухи и нормално проходими са пътните настилки във Велико Търново и по-голямата част от областта. Времето навсякъде е облачно, но без валежи. Трафикът в началото на работния ден е натоварен, предаде репортер на  Радио \"Фокус\" - Велико Търново.  Движението във Велико Търново е интензивно по главните и второстепенни улици, както и покрай по-големите училища и детски градини. Полицейски служители има на входовете и изходите на града, както и в по-натоварените пътища от първокласните и второкласни участъци. През изминалото денонощие не са регистрирани тежки инциденти. Нови затворени отсечки също няма. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до началото на 2020 г. От Областно пътно управление – Велико Търново информират, че обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението и по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 3 януари 2020 година. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се работи по разширяване на платното. Обходният маршрут е през  Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението е началото на 2020 година.  \r\nРени АТАНАСОВА", "date": "2019.11.14", "title": "Ограничено е движението на товарни автомобили над 10 тона по пътя Дебелец – Средни колиби – Елена"}
{"url": "http://www.focus-news.net/news/2019/11/14/2719398/izlozhbata-izkustvoto-moyata-gledna-tochka-shte-bade-predstavena-v-blagoevgrad.html", "text": "Изложбата „Изкуството: Моята гледна точка” ще бъде открита от 18.30 часа в зала „Временни изложби“ на Регионален исторически музей - Благоевград . Това съобщи за  Радио „Фокус“ - Пирин  Здравка Димитрова, експерт  по връзки с обществеността в музея. Автор на творбите е Петя Петова, ученичка в Национална хуманитарна гимназия „Св. Св. Кирил и Методий“ - Благоевград. Това е първата й извънучилищна самостоятелна изложба. В нея тя представя себе си и виждането си за изкуството. \r\nЛивия НИНОВА", "date": "2019.11.14", "title": "Изложбата „Изкуството: Моята гледна точка“ ще бъде представена в Благоевград"}
{"url": "http://www.focus-news.net/news/2019/11/14/2719408/d-r-gergana-nikolova-bsl-bezpretsedentnoto-reshenie-na-slivenskiya-administrativen-sad-postavya-v-risk-obshtestvenoto-kolektivno-zdrave.html", "text": "Безпрецедентното решение на Сливенския административен съд поставя в риск общественото колективно здраве. Това каза в сутрешния блок „Добро утро, България“ на Радио „Фокус“ д-р Гергана Николова, член на УС на БЛС, във връзка с решението на съда, което определи за дискриминация недопускането на дете в детска градина, заради непоставена ваксина. По думите й нито един съд не се е произнасял в интерес на отделна личност, вместо на общественото здраве. Важно е да се вземат информирани решения по темата за ваксините, иначе деца със заболявания и тези без се поставят под общ знаменател, което крие сериозни рискове. „В медицината и науката съществува понятие, което се нарича колективен имунитет. За да можем да бъдем защитени от развитието на епидемии в страната, от което и да е инфекциозно заболяване, за което провеждаме ваксинопрофилактиката, трябва да имаме обхващане от 96 деца от 100, за да няма риск от развитие на епидемии. Винаги има някъде около 0,5 до 1% деца, които по медицински показания не могат да бъдат ваксинирани. Има и друг момент – не всяко дете реагира със 100% защита след поставянето на ваксината“, обясни лекарят. Д-р Гергана Николова коментира още, че е необходимо 95-96% процента от децата да бъдат ваксинирани, за да се избегне опасността от разпространението на епидемии, а един от пресните примери е заразяването с морбили на територията на страната. Няма подкрепа към опасенията на родителите, че ваксините предизвикват заболявания или усложнения в бъдеще, категорична е д-р Николова.  \r\nВиктория МЕСРОБОВИЧ-КУВЕНДЖИЕВА", "date": "2019.11.14", "title": "Д-р Гергана Николова, БСЛ: Безпрецедентното решение на Сливенския административен съд поставя в риск общественото колективно здраве"}
{"url": "http://www.focus-news.net/news/2019/11/14/2719407/zaradi-remont-e-ogranicheno-dvizhenieto-v-14-kilometrov-uchastak-ot-avtomagistrala-struma-v-oblast-kyustendil.html", "text": "Заради ремонт е ограничено движението в 14-километров участък от автомагистрала „Струма” в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничено е движението в посока Дупница - от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79 като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.14", "title": "Заради ремонт е ограничено движението в 14-километров участък от автомагистрала „Струма” в област Кюстендил"}
{"url": "http://www.focus-news.net/news/2019/11/14/2719392/d-r-ina-pachamanova-etnolog-traditsiya-za-praznika-mratinyak-e-da-se-postavi-pile-na-praga-na-vratata.html", "text": "За жертвоприношение за Мратиняка, стопанката на дома хваща пилето за главата и го поставя над прага на вратата, защото прагът е гранично място където може да се осъществи връзка между нашият и светът на отвъдното. Това каза д-р Ина Пачаманова, етнолог в интервю за  Агенция „Фокус“  във връзка със старите български вярвания за злия дух Мратиняка. Д-р Пачаманова обясни, че за жертвоприношение на Мратиняка се избира най-хубавото, най-добре отгледаното черно пиле.  \r\n„Специално Мратинякът трябва да е петле, да е мъжко пиле. Две жени от дома като задължително трябва едната да е по-възрастна-стопанката, а другата в някои райони е най-младата, в други пък е още една жена. Стопанката хваща пилето за главата, а другата жена за краката, поставят го така че врата да му бъде над прага на вратата, това също е важно, защото прагът е гранично място където може да се осъществи връзка между този и онзи свят. След като ние сме от този свят, а болестта е от онзи- свръхестествено, демонично същество, общуването с него трябва да бъде на такъв тип гранично място“, допълни още Пачаманова.  \r\n„Мратинякът е смятан като зъл дух, защото всички болести са свръхестествени същества и хората от традиционната култура не са имали съвременното ниво на научно познание. Медицинските им знания са били на такова ниво, че те както и всичко останало от обкръжаващия им свят е трябвало да си го обяснят по някакъв начин. Това са най-старите пластове на културите навсякъде по света, не само при нас и те одухотворяват почти всичко от този свят и нещата ,които не мога да си обяснят и по този начин поставят един нереален, невидим свят и ги превръщат в същества, с които по някакъв начин да общуват и да регулират отношенията си. Те не могат да въздействат по друг начин на болестта затова като я персонифицират могат да общуват посредством обредни жертвоприношения или друг вид умилостивявания, за да се предпазят по този начин“, допълни още Д-р Ина Пачаманова. \r\nБояна МАРКОВА \r\n \r\n Пълния текст на интервюто четете в „Мнение”", "date": "2019.11.14", "title": "Д-р Ина Пачаманова, етнолог: Традиция за празника Мратиняк е да се постави пиле на прага на вратата"}
{"url": "http://www.focus-news.net/news/2019/11/14/2719410/unishtozheni-sa-500-dka-suhi-trevi-i-hrasti-pri-pozhar-v-zemlishteto-na-s-chernovrah-v-sryada.html", "text": "Унищожени са 500 дка сухи треви и храсти при пожар в землището на с. Черновръх в сряда. Това съобщи за  Агенция „Фокус“  Валентин Кръстев говорител на ПБЗН. Пожарът е ликвидиран от два пожарни екипа и доброволните формирования към Община Трявна служители на горското стопанство. Към момента причината за инцидента е небрежност при боравене с открит огън. При пожара няма пострадали хора.  \r\nВиолета СИМЕОНОВА", "date": "2019.11.14", "title": "Унищожени са 500 дка сухи треви и храсти при пожар в землището на с. Черновръх в сряда"}
{"url": "http://www.focus-news.net/news/2019/11/14/2719411/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.14", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/11/14/2719409/pregled-na-osnovnite-temi-v-burgaskiya-pechat.html", "text": "\"Малцина са мераклии да станат приемни семейства\", е водещото заглавие в днешния брой на бургаския ежедневник  \"Черноморски фар\" . Нови 6 приемни семейства от Бургаска област се причислиха към групата на майките и татковците, отглеждащи деца без родители в риск. Те са набрани от последната кампания на областния екип \"Приемна грижа\" в Бургас, съобщава за изданието нейният началник Тюляй Пейкова. Статията припомня, че набирането на кандидатите стана по обява, разпространена в медиите. Новоназначените приемни родители са от общините Карнобат, Камено и Средец, а другите общини, където действа програмата са Бургас, Айтос и Сунгурларе, пояснява материалът.  \r\n\"Готов е проектът за ремонта на залата на Дружеството на художниците\", е друга тема от страниците на ежедневника. Като голям празник за Бургас и за България бе определен 12 ноември от председателя на Дружеството на художниците в града Добрин Вътев. Повод за това е финализиране изработването на проекта за ремонт на изложбената зала на ул. \"Александровска\". На работна среща в Община Бургас са били уточнени подробностите около реализацията на този проект. Станало е ясно, че към направеното трябва да се добави и проект за екстериорно решение точно пред залата, където в момента се намират огромни саксии. Отварянето на ново лице на изложбената зала бе обещано от кмета Димитър Николов, а първата крачка към реализацията му вече е направена, пояснява материалът.  \r\nВ рубрика \"Каузи\" е поместена статията \"Парите за цветя на бургаски учители отидоха за нова линейка\". Бургаски ученици от ОУ \"Димчо Дебелянов\" дариха пари за закупуването на нова линейка на Детското отделение към УМБАЛ - Бургас. Децата от 2А клас, с класен ръководител Анка Жекова, са успели да съберат 500 лева. Идеята за благотворителното дело е на г-жа Жекова. Освен парите, децата са изработили и рисунки, които са подарили на своите връстници в детското отделение, пише още \"Черноморски фар\".  \r\n\"Натръшкаха банда за наркотици и грабежи в \"Победа\" и \"След 5 клас успехът на учениците по математика рязко пада\", са още заглавия в днешния брой.", "date": "2019.11.14", "title": "Преглед на основните теми в бургаския печат"}
{"url": "http://www.focus-news.net/news/2019/11/14/2719413/pregled-na-osnovnite-temi-vav-velikotarnovskiya-pechat.html", "text": "„Ожесточени престрелки се водят в старото училище в Хотница“, е заглавие от първа страница на областния всекидневник  „Янтра Днес”.  Старото военно училище във великотърновското село Хотница се превърна в арена за ожесточени престрелки и зрелищни битки. От няколко дни около сградата, която повече от четвърт век е необитаема, могат да се видят младежи в пълна бойна екипировка. Разделени в отбори, те се забавляват като воюват помежду си. Това се случва благодарение на младия предприемач Тони Прокопиев, който, завръщайки се от САЩ, решава да създаде първото в региона игрище за военно-симулативна игра еърсофт. \r\n„Възможно е преразпределение на мандатите за общински съветници в Горна Оряховица“, е друго заглавие от страниците на вестника. Приключи прегледът на оспорените изборни книжа и огледът на недействителните бюлетини по делото за избора на общински съветници в община Горна Оряховица, което е образувано в Административния съд. То е отложено за изслужване на съдебна експертиза, която да определи общинската избирателна квота при съобразяване на установените в съдебно заседание действителни гласове за всяка една от политическите формации. Следващото открито съдебно заседание е насрочено за 18 ноември от 11.00 часа. \r\n„Инициативен комитет внася предложение футболният комплекс до Спортното училище да носи името „Трифон Иванов“, четем на спортната страница на вестника.  \r\n„Инж. Румен Марков, управител на „Ларж Инфрастракчър Проджектс”: С магистрала „Дунав – Егея” за 2 ч. и 50 мин. може да се стига от Русе до Гърция през Велико Търново“, е водещо заглавие в другия областен ежедневник -  „Борба“.  Само за 2 часа и 50 минути с кола ще може да се стига от Русе до Марония в Гърция по магистрала „Дунав-Егея“, която е с дължина 367 км, от които в България са 327,8 км, а в Гърция – 39,4 км. Гръцкото правителство желае да я реализира, като единствено се чака съгласието на българското. Идейният проект вече е представен на вицепремиера Томислав Дончев, а вчера бе показан и във Велико Търново на специална пресконференция от инж. Румен Марков, управител на “Ларж Инфрастракчър Проджектс”. Дъжината на предлаганата „Дунав-Егея“ в 367,2 километра, от които 327,8 км в България, и стойност на изграждане –1 860 520 853 евро, а в Гърция дължината на трасето е 39,4 км, като стойността за изграждането ще бъде близо 356 357 148 евро без ДДС. Магистралата е проектирана по новата ресорна наредба за скорост 140 километра в час. Според Марков АМ „Дунав – Егея“ ще превърне териториалното и икономическо формирование, съставено от общините Велико Търново, Горна Оряховица и Лясковец, в бързоразвиваща се икономическа зона. Експлоатационните разходи по утвърдената магистрала Русе – Велико Търново и най-вече тези за зимно поддържане ще бъдат с около 30% по-високи в сравнение с участъка на АМ „Дунав – Егея“. \r\n„Пламен Мичев от треньор по тенис на маса в Италия стана претендент за титлата „Световен шампион по правене на пици“, е друга тема в ежедневника. Виртуозът в италианската кухня Пламен Мичев от Лясковец на Четвъртия международен турнир за пицари в България спечели квалификацията за Световното първенство по правене на пици, което ще се проведе през април 2020 година в Парма, Италия. Нашенецът очарова журито със своята авторска пица „Балкани“, която съчетава уникални родни продукти от Еленския и Тетевенския Балкан. Освен шанса да представи страната в Световното първенство 40-годишният шеф-готвач спечели и първо място в категория „Пица креатива“. Пламен е жител на Велико Търново от една година. Преди това прекарал две десетилетия в Италия, където заминал с единствената цел да се реализира като спортист.  \r\n„Легенда на „Манчестър Юнайтед“ идва напролет в старата столица“, четем на спортната страница на вестника.", "date": "2019.11.14", "title": "Преглед на основните теми във великотърновския печат"}
{"url": "http://www.focus-news.net/news/2019/11/14/2719416/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към  Българския червен  кръст . Температурите са между 1 и 8 градуса. На места вали дъжд. Във високите части на Стара планина има мъгла, с ураганни ветрове. Лифтовите съоръжения не работят.  \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.11.14", "title": "ПСС: Лоши са условията за туризъм в планините"}
{"url": "http://www.focus-news.net/news/2019/11/14/2719412/osem-spasiteli-izlizat-dnes-za-da-priberat-tyaloto-na-64-godishnata-zhena-namerena-v-rayona-na-beliya-uley.html", "text": "Осем спасители излизат днес, за да приберат тялото на 64-годишната жена, намерена в района на Белия улей. Това съобщиха за  Агенция „Фокус“  от  Планинска спасителна служба (ПСС)  към  Българския червен  кръст .", "date": "2019.11.14", "title": "Осем спасители излизат днес, за да приберат тялото на 64-годишната жена, намерена в района на Белия улей"}
{"url": "http://www.focus-news.net/news/2019/11/14/2719414/dvizhenieto-po-pat-ii-11-milkovitsa-somovit-v-oblast-pleven-ot-km-196000-do-km-206000-e-regulirano-v-edna-lenta.html", "text": "Движението по път II-11 Милковица- Сомовит от км 196+000 до км 206+000 е регулирано в една лента до 29 ноември. Tова съобщиха  за  Радио „Фокус“  областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 13°и 15°. Движението по път III-137 Кнежа – Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е  до 15 ноември. Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е  до 15 ноември. Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.11.14", "title": "Движението по път II-11 Милковица - Сомовит в област Плевен от км 196+000 до км 206+000 е регулирано в една лента"}
{"url": "http://www.focus-news.net/news/2019/11/14/2719417/s-48-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 48 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 118 см, а температурата на водата е 14.3 градуса.  \r\nДнес ще преобладава облачно време с превалявания от дъжд. Ще духа слаб до умерен вятър от изток-югоизток. Максималните температури ще са между 15° и 20°.", "date": "2019.11.14", "title": "С 48 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/11/14/2719418/obshtini-i-institutsii-dokladvaha-v-oblast-pazardzhik-gotovnostta-si-za-zimnoto-poddarzhane-prez-sezon-20192020g.html", "text": "На планово заседание на Областния щаб за защита при бедствия в Пазарджик бяха обсъдени предприетите превантивни мерки от институциите, за осигуряване нормалното функциониране на инфраструктурата, снабдяването и услугите през зимния сезон на територията на областта, съобщиха от пресцентъра на  Областна администрация – Пазарджик . Заседанието бе председателствано от главния секретар на Областна администрация Светлан Карталов. Участие взеха представители на общините и ръководители на държавни институции. По данни на РДПБЗН Пазарджик през изминалия зимен сезон, няма въвеждане на общински или областен план за защита при бедствия и съответно обявяване на „бедствено положение” в общините на територията на областта. Най-много сигнали, свързани с проблеми поради зимните условия са получени на територията на РСПБЗН Пазарджик, Родопската част на областта и района на Средна гора . Като цяло броя на произшествията е по-малък от предходните 3 зимни периода. Важно за отбелязване е, че сигнали за бедстващи хора през последните 3 зимни периода е значително намален. Една от вероятните предпоставки за това е своевременното предупреждение в средствата за масово осведомяване за предстоящи снеговалежи и препоръките за ограничаване на пътуванията в районите с предстоящ обилен снеговалеж. От анализите на произшествията от предходните зими могат да се определят следните критични участъци от пътната инфраструктура, които са основно в Родопската част на областта: Белово-Юндола; Варвара-Велинград-Юндола; Батак-Картела, Пещера-Батак, района около летовище Свети Константин и курортен комплекс Цигов чарк, пътя Юндола- Белмекен, пътя за село Фотиново и Велинград-Сърница. В района на Средна гора е пътя Панагюрище-Панагюрски колонии. На тези участъци Областно пътно управление и общинските администрации трябва да отделят особено внимание и технически ресурс за преодоляване на последиците от обилни снеговалежи. Географските особености, които способстват за обилни снеговалежи на територията на Пазарджишка област  са оценени от Министерството на Финансите и в Държавния бюджет за 2019 година спрямо 2018 година са завишени средствата за трансфери за зимно поддържане и снегопочистване на общински пътища на 9 от 12-те общини. Това са общините: Батак, Белово, Брацигово, Лесичово, Панагюрище, Пещера, Ракитово, Септември и Стрелча. В общините Белово, Пещера, Ракитово и Сърница, зимното поддържане се осъществява от общински звена и предприятия към съответните общини. В общините Батак, Брацигово, Велинград, Лесичово, Пазарджик, Панагюрище, Септември и Стрелча, се провеждат процедури за избор на фирма-изпълнител за зимно поддържане и снегопочистване. \r\nПоддържането на републиканските пътища на територията на Областно пътно управление Пазарджик се осъществява по два договора: \r\nЗа автомагистрала „Тракия\" - договор с предмет: \"Определяне на изпълнител за извършване на поддържане (превантивно, текущо, зимно и ремонтно-възстановителни работи при аварийни ситуации). Изпълнител на Договора е “Автомагистрали” ЕАД София. \r\nПо републикански пътища I-ви, II-ри и III-ти клас на територията на Област Пазарджик, изпълнител на Договора е ДЗЗД “Пътно Поддържане Област Пазарджик и Област Пловдив” - Пловдив. \r\n100 машини са предвидени за зимното поддържане на републикански пътища I-ви, II-ри и III-ти клас. 22 са машините, които ще почистват АМ „Тракия“ от км 55+627 до км 106+427. Извършени са проверки на наличните количества пясък, сол и химически вещества по опорните пунктове съгласно оперативните планове за АМ „Тракия\"  и републикански пътища -  I-ви, II-ри и III-ти клас на територията на област Пазарджик през сезон 2019", "date": "2019.11.14", "title": "Общини и  институции докладваха в област Пазарджик готовността си за зимното поддържане през сезон 2019/2020г"}
{"url": "http://www.focus-news.net/news/2019/11/14/2719420/v-kardzhali-shte-bade-vrachena-natsionalnata-nagrada-za-detska-literatura-petya-karakoleva.html", "text": "В залата на читалище \"Обединение\" днес от 17.30 часа ще бъде връчена Националната награда за детска литература „Петя Караколева”, предаде кореспондент на  Радио „Фокус“ . Наградата, учредена от Съюза на българските писатели и община Кърджали, ще се връчи за 15-ти пореден път през месец ноември. ще бъде връчена Националната награда за детска литература „Петя Караколева“. Досегашните и носители са: Кирил Назъров, Севда Севан, Панчо Панчев, Атанас Звездинов, Николай Милчев, Весела Фламбурари, Анелия Янковска-Сенгалевич, Румяна Капинчева, Тодор Каракашев, Петя Александрова, Юлия Момчилова, Димитър Златев, Димитър Никленов, Мая Далгъчева, \r\nДарина ДЕЕНИЧИНА", "date": "2019.11.14", "title": "В Кърджали ще бъде връчена Националната награда за детска литература „Петя Караколева“"}
{"url": "http://www.focus-news.net/news/2019/11/14/2719405/prof-valeri-dimitrov-unss-izbor-a-ne-konkurs-e-protsedurata-okolo-noviya-glaven-prokuror.html", "text": "Избор, а не конкурс е процедурата около новия главен прокурор, доводите че кандидатурата е само една са неоснователни. Това каза в сутрешния блок  „Добро утро, България“ на Радио „Фокус“  ръководителят на катедра „Публичноправни науки“ в УНСС проф. Валери Димитров. По думите му президентът не разполага с повече козове към днешна дата, а призивите за сезиране на Конституционния съд от държавния глава, бяха спекулативни апели от заинтересовани кръгове. „Несериозно е да се твърдят подобни неща. Хората, които ги твърдят нямат достатъчно юридическа подготовка и говорят празни приказки. Очаквам да няма повече изненади от страна на държавния глава или сезиране на КС. Той трябва да изпълни своите конституционни правомощия, защото Конституцията и законът му предписват много ясно какво трябва да се направи, когато ВСС утвърди своето решение. Така е структурирана процедурата и то на конституционно равнище, че решаваща е волята на ВСС като представител на професионалната общност, като органа с административни правомощия в рамките на съдебната власт“, обясни той. Кукловодите не са сред привържениците на кандидатурата на Иван Гешев, а в противниковия лагер, където се откриват престъпни интереси, които се опитват да наложат дневен ред на обществото, коментира още проф. Валери Димитров.  \r\nВиктория МЕСРОБОВИЧ-КУВЕНДЖИЕВА", "date": "2019.11.14", "title": "Проф. Валери Димитров, УНСС: Избор, а не конкурс, е процедурата около новия главен прокурор"}
{"url": "http://www.focus-news.net/news/2019/11/14/2719422/sluzhiteli-na-odmvr-pleven-sa-izzeli-arheologicheski-tsennosti-sled-proverka.html", "text": "Служители на ОДМВР- Плевен са иззели археологически ценности след проверка. Това съобщиха от  ОДМВР - Плевен . На 13 ноември около 17:00 часа в землището на село Ракита в местността \"Кабара\" служители на Специализирани полицейски сили при ОДМВР - Плевен установяват паркиран лек автомобил. На предна лява седалка са открили две керамични изделия, с неправилна форма, сиви на цвят, с размери 2 х 2 см. и една монета с диаметър около 1 см., с изображение на човешко лице. Намерените предмети, притежаващи белезите на археологически културни ценности, са иззети и се намират на съхранение в РУ - Червен бряг. Непосредствено до автомобила са установени собственикът – 50-годишен - местен жител от селото, носещ саморъчно направен металдетектор, 51-годишна от град Варна, носеща саморъчно направен металдетектор и 39-годишна плевенчанка. Лицата са задържани за срок до 24 часа. Предстои назначаване на експертизи. Уведомен е дежурен прокурор при ОП - Плевен. По случая е образувано досъдебно производство за престъпление от НК. Работата по случая продължава разследващ полицай.", "date": "2019.11.14", "title": "Служители на ОДМВР- Плевен са иззели археологически ценности след проверка"}
{"url": "http://www.focus-news.net/news/2019/11/14/2719425/kathimerini-borisov-mitsotakis-i-zaev-se-sreshtat-v-solun.html", "text": "Премиерите на България, Гърция и Северна Македония Бойко Борисов, Кириакос Мицотакис и Зоран Заев ще проведат тристранна среща в четвъртък в кулоарите на Солунската среща на върха 2019, бизнес мероприятие, организирано от Индустриалната федерация на Гърция, пише електронното издание на вестник  Kathimerini . \r\nПървата среща на Мицотакис със Заев беше на 24 септември в Ню Йорк, в кулоарите на среща на ООН. \r\nОчаква се двамата да обсъдят споразумението за името от Преспа, подписано с предишното правителство на Гърция, както и преговорите за присъединяване на Северна Македония към Европейския съюз. \r\nСрещата им се очаква в 18,30 ч. и ще бъде последвана от разговори с Борисов в 19.30 ч. в хотел Hyatt Regency. Мицотакис ще присъства на пресконференция за представянето на новата търговска марка за македонски продукти в хотела в 15,30 ч. и бъдете водещ оратор на вечерята на върха в 20.30 ч. \r\nОт своя страна външният министър Никос Дендиас ще бъде в Белград в четвъртък за среща със сръбския си колега Ивица Дачич, както и със сръбския президент Александър Вучич и гръцки бизнесмени, активни в Сърбия. \r\nОчаква се Дендиас да участва в дискусия за европейските перспективи на страните от Западните Балкани и подготовката за предстоящия гръцко-сръбски съвет за сътрудничество на високо равнище, който ще се състои под ръководството на Мицотакис, се казва в съобщение на външното министерство. Гръцките и сръбските външни министри ще направят съвместни изявления пред пресата около 13:30. в четвъртък (атинско време). След това Дендиас ще се срещне със сръбския президент, преди да положи венец пред статуята на гръцкия революционен герой Ригас Ферайос при кулата Небойша в Белград, където той е убит по времето на Османската империя. \r\n \r\nПревод и редакция:", "date": "2019.11.14", "title": "Kathimerini: Борисов, Мицотакис и Заев се срещат в Солун"}
{"url": "http://www.focus-news.net/news/2019/11/14/2719419/pred-sgradata-na-vss-zapochnaha-da-se-sabirat-protestirashti-sreshtu-preglasuvaneto-na-ivan-geshev-za-glaven-prokuror.html", "text": "Започнаха да се събират хора пред сградата на Висшия съвет съвет (ВСС) за протеста срещу избирането на Гешев за главен прокурор, предаде репортер на  Агенция \"Фокус\" .  \r\nВ 10.00 часа се очаква да започне пленумът, на който ще се прегласува изборът на Иван Гешев за главен прокурор. Районът около сградата е отцепен и трамваите по ул. „Екзарх Йосиф“ не се движат. Полицейското присъствие в района на ВСС е засилено.  \r\nТеодора ПАТРОНОВА", "date": "2019.11.14", "title": "Пред сградата на ВСС започнаха да се събират протестиращи срещу прегласуването на Иван Гешев за главен прокурор"}
{"url": "http://www.focus-news.net/news/2019/11/14/2719424/pet-dosadebni-proizvodstva-sa-obrazuvani-za-otkriti-pri-politseyska-operatsiya-v-selo-drenovets-arheologicheski-tsennosti-darva-za-ogrev-bez-dokumenti-za-proizhod-i-nezakonen-tyutyun.html", "text": "Вчера, в хода на проведена специализирана полицейска операция на територията на село Дреновец са извършени шест претърсвания на частни имоти и моторни превозни средства. Това съобщиха от  ОДМВР – Видин . В резултат на претърсванията са открити и иззети 8 монети, пръстен и предмет с кръгла форма, носещи белезите на археологически обекти, 20 кубика дърва за огрев без документи за законен произход и 337 грама нарязан тютюн без изискуемия по закон бандерол. По случаите са образувани пет досъдебни производства и е взето административно отношение по Закона за акцизите и данъчните складове.", "date": "2019.11.14", "title": "Пет досъдебни производства са образувани за открити при полицейска операция в село Дреновец археологически ценности, дърва за огрев без документи за произход и незаконен тютюн"}
{"url": "http://www.focus-news.net/news/2019/11/14/2719426/zadarzhan-e-16-godishen-mladezh-otkradnal-pari-i-zlatni-obitsi-ot-apartamenta-na-drugo-momche-izpolzvayki-sila.html", "text": "На 13 ноември 2019 г. в Районно управление на МВР - Враца е получено съобщение от 40-годишна жена от града, която заявила, че около 14.20 ч. във Враца, лице познато й с прозвището „Роки“, използвайки сила (удари по лицето и дърпане за ръцете) принудило 15-годишния й син да го заведе в семейния апартамент, където отнел сумата от 300 лв. и златни обици собственост на семейството. Това съобщиха от  ОДМВР - Враца . След бързи издирвателни мероприятия полицейските служители са задържали извършителя - 16-годишен младеж Враца, криминално проявен и осъждан.", "date": "2019.11.14", "title": "Задържан е 16-годишен младеж, откраднал пари и златни обици от апартамента на друго момче, използвайки сила"}
{"url": "http://www.focus-news.net/news/2019/11/14/2719428/devet-uchenitsi-ot-pleven-shte-uchastvat-v-natsionalnoto-mnogoezichno-sastezanie-v-lovech-na-16-noemvri.html", "text": "Девет ученици от Профилирана гимназия с преподаване на чужди езици в Плевен ще участват в Националното многоезично състезание на 16 ноември в Ловеч, предаде кореспондент на  Радио „Фокус“ . Заместник директорът на училището Грета Димова уточни, че     състезанието се организира от Министерството на образованието и науката и е за всички гимназисти, изучаващи английски, немски, френски, испански, италиански и руски език като първи или втори чужд език в задължителната подготовка в училище. „Провежда се върху три основни компетентности – слушане с разбиране, четене с разбиране и създаване на текст само в една възрастова група - ученици от ХІ клас. Текстовете за слушане и за четене при компетентностите – слушане с разбиране и четене с разбиране, са на изучавания първи чужд език, а създаването на текстовете е на изучавания втори чужд език”, каза Грета Димова.  \r\nТя допълни, че класирането на учениците ще става според резултата от показаните умения на втория чужд език, без значение от изучавания първи чужд език. „Участието в Националното многоезично състезание е не само възможност учениците да обогатят езиковите си познания, но и шанс да се срещнат с нови и интересни хора от цяла България. По мнение на учениците и учителите многоезичното състезание е изключително полезно за развитието на езика, мисълта и креативността, а езиковата надпревара е едно изключително полезно и вдъхновяващо преживяване, защото дава възможността да се почувства магията на словото”, посочи още Грета Димова.  \r\nВиолета КРЪСТЕВА", "date": "2019.11.14", "title": "Девет ученици от Плевен ще участват в Националното многоезично състезание в Ловеч на 16 ноември"}
{"url": "http://www.focus-news.net/news/2019/11/14/2719415/vremennata-anketna-komisiya-za-bnr-shte-izslusha-predstaviteli-na-sem-i-krs.html", "text": "Временната анкетна комисия за БНР ще изслуша представители на Съвета за електронни медии и Комисията за регулиране на съобщенията. Това предвижда дневният ред на комисията. Заседанието ще се проведе в 15.15 часа в зала 248 на Народното събрание. \r\n Агенция \"Фокус\"  припомня: \r\nНа 27 септември парламентът създаде Временна анкетна комисия за спирането на БНР. Проектът на решение бе предложен от ПГ на \"БСП за България\". \"За\" предложението гласуваха 120 народни представители, \"против\" - 2 и \"въздържали се\" - 2, с което то бе прието. Комисията се създава за срок от два месеца. \r\nЗа председател на комисията бе избран Тома Биков. Нейни членове са Диана Саватева от ГЕРБ, Александър Симов и Иван Ченчев от БСП, Йордан Цонев и Хамид Хамид от ДПС, Красимир Богданов и Росен Живков от \"Обединени патриоти\" и Боряна Георгиева и Симеон Найденов от \"Воля - Българските родолюбци\".", "date": "2019.11.14", "title": "Временната анкетна комисия за БНР ще изслуша представители на СЕМ и КРС"}
{"url": "http://www.focus-news.net/news/2019/11/14/2719430/stoyan-mirchev-bsp-na-stanishev-i-mikov-opornite-tochki-savpadat-s-tezi-na-georgi-harizanov.html", "text": "БСП ще отчете резултатите и ще направи анализ в неделя, на своя Национален съвет. Резултатите от местните избори имат своя позитивен и негативен аспект. Но със сигурност те са по-добри от тези през 2015 г. Това заяви пред БТВ народният представител от ПГ \"БСП за България\" Стоян Мирчев, съобщиха от пресцентъра на  БСП . \r\nТой сподели, че се е изненадал от вчерашното медийно участие на  Михаил Миков, тъй като е бил неоткриваем по време на кампанията. \"Като един виден член на Българската социалистическа партия не го видяхме в нито една община. Интересно е също, че от месеци той се появява само да критикува партията, а не критикува ГЕРБ. В деня, в който се приема бюджетът, мисля, че е странно, че не отдели нито една дума по този въпрос\", каза още Мирчев. Според него, когато се прави анализ на изборните резултати, е хубаво да се казва цялата истина, която е, че на изборите през 2015 г., когато Миков е бил председател, общините, в които БСП са нямали нито един общински съветник са били 35, а в момента са 20 - броят им е намален почти двойно.  \r\n\"Анализ трябва да се прави на базата на цялата картина. Първо, ГЕРБ загубиха в много общини и то не само от нас. Второ, те за първи път се явяват на избори в коалиция и то в редица общини, т.е. силата на ГЕРБ е много по-малко от това, което те показаха като краен резултат. Третото важно да се отбележи е, че почти в цялата страна те получиха пълната подкрепа на ДПС\", допълни анализа си депутата. Той даде пример с изборите в Хасково, където ДПС винаги са издигали свой кандидат за кмет, на тези избори те не са го направили, а са подкрепили изцяло кандидата на ГЕРБ. \"БСП на много места увеличи броя на общинските си съветници. Важно е да се отбележи, че общинските съвети в цялата страна вече са много по-цветни\", добави Стоян Мирчев. \r\nТой опроверга думите на Михаил Миков, че ще  има разчистване на сметки в партията и определи това като внушения. \"Партийните структури в цялата страна имаха право да водят преговори за общи действия на изборите с всички без ГЕРБ. В общините, където се е намерил общ език, БСП се яви в коалиция с други леви формации\", каза още той и добави, че е притеснен, че на първото публично участие на Михаил Миков от много време, той прави такива целенасочени внушения. \"Той внуши, че във Варна общински съветници на БСП са подкрепили председателя на общинския съвет от ГЕРБ. Това е пълна неистина и нашите общинските съветници от Варна излязоха с декларация, че няма такова нещо\". Според Мирчев една вътрешна опозиция би трябвало да критикува някаква политика на партията, а не да говори неистини и да уронва престижа на своята партия. Той определи това поведение като нечестно и неетично.  \r\n\"По принцип обичам да гледам изказванията на политолозите и един от основните политолози на ГЕРБ, Георги Харизанов, има едни много специфични опорни точки, които съвпадат с опорните точни на Станишев и на Миков. Притеснява ме те да не се пишат на едно и също място\", заключи Стоян Мирчев.", "date": "2019.11.14", "title": "Стоян Мирчев, БСП: На Станишев и Миков опорните точки съвпадат с тези на Георги Харизанов"}
{"url": "http://www.focus-news.net/news/2019/11/14/2719421/klinika-na-otkrito-shte-se-provede-vav-veliko-tarnovo.html", "text": "Клиника на открито ще се проведе във Велико Търново. Поводът е Световният ден за борба с диабета – 14 ноември, съобщиха за  Радио „Фокус“ – Велико Търново  от Регионалната здравна инспекция (РЗИ). Инициативата се провежда в рамките на общинската програма „Здрави деца в здрави семейства”, като местната администрация е основен партньор, заедно с Филиал - Велико Търново към Медицински университет – Варна. Тя е посветена и на превенцията на хроничните незаразни болести. В Клиниката на открито ще работят четири импровизирани „кабинета“, в които студенти и експерти от РЗИ – Велико Търново ще мерят кръвна захар и кръвно налягане; ще изследват дишането със спирометър; ще мерят ръст и телесна маса и ще разпространяват здравно-образователни материали. \r\nЦелта на кампанията е чрез направените безплатни изследвания да се обърне отново внимание на гражданите към рисковите за здравето фактори – тютюнопушене, нездравословно хранене, ниска двигателна активност и други. В проявата участие ще вземат и доброволци от Младежките дейности към Българския червен кръст, които ще разпространяват донорски карти „Да! За живот!”. Те са част от Националната кампания в подкрепа на донорството и трансплантацията, организирана от Министерството на здравеопазването и партньори. \r\nПрегледите ще се правят в парк „Марно поле“ в центъра на Велико Търново, от 10.00 до 12.00 часа. \r\nЛуиза ТРАНЧЕВА", "date": "2019.11.14", "title": "Клиника на открито ще се проведе във Велико Търново"}
{"url": "http://www.focus-news.net/news/2019/11/14/2719429/tass-rusiya-e-stanala-osnovniyat-dostavchik-na-surov-petrol-v-kitay.html", "text": "Русия заема водеща позиция в износа на суров петрол за Китай, като увеличава доставките си с 27,4% през 2018 г., а също така е и лидер в износа на електроенергия. Това съобщи руският министър на енергетиката Александър Новак, който в сряда взе участие в среща между руския президент Владимир Путин и китайския президент Си Дзинпин, която се проведе в кулоарите на срещата на върха на БРИКС, предава  ТАСС . \r\n„Русия се превърна във водещ доставчик на суров петрол за Китай - 67 милиона тона доставки през 2018 г. на стойност над 35 милиарда долара, увеличение с 27,4% спрямо 2017 г. Износът на въглища през 2018 г. възлиза на 27,6 милиона тона, което е 7, 6% повече в сравнение с 2017 г. Ние също сме лидер в износа на електроенергия за Китай. През 2018 г. износът на електроенергия възлиза на 3,1 милиарда кВтч“, заяви той. \r\n \r\nНовак отбеляза развитието на отношенията между Русия и Китай на корпоративно ниво. „Новатек“, „Роснефт“, „Газпром нефт“, „Трансфнефт“ и „Сибур Холдонг“ имат интерес да развиват отношения с китайската страна. Реализират се големи съвместни проекти, като например „ЯМАЛ ВПГ“ с участието на китайскии инвеститори. Усвояването на петролните и газовите провинции на Арктика също дава големи перспективи за развитие на руско-китайското сътрудничество“, заяви ръководителят на руското енергийно министерство. \r\nСпоред Новак има всички основания да се говори за „формиране на руско-китайски енергиен съюз“. Той отбеляза, че междуправителствената руско-китайска комисия по енергийно сътрудничество, както и руско-китайският енергиен бизнес форум играят важна роля в сътрудничеството на страните. Новак оцени положително и резултатите от извършената работа по проекта за газопровода „Силата на Сибир“, чието начало на доставките е планирано за декември 2019 г. \r\n \r\nПревод и редакция:", "date": "2019.11.14", "title": "ТАСС: Русия е станала основният доставчик на суров петрол в Китай"}
{"url": "http://www.focus-news.net/news/2019/11/14/2719433/vazstanoveno-e-dvizhenieto-pri-km-100-po-pat-ii-37-popintsi-levski.html", "text": "Възстановено е движението при км 100 по път II-37 Попинци - Левски. Това съобщиха от пресцентъра на  Агенция \"Пътна инфраструктура\" .", "date": "2019.11.14", "title": "Възстановено е движението при км 100 по път II-37 Попинци - Левски"}
{"url": "http://www.focus-news.net/news/2019/11/14/2719435/dvizhenieto-po-patya-gramada-sinagovtsi-v-oblast-vidin-e-ogranicheno-za-avtomobili-nad-12-t-poradi-svlachishte.html", "text": "Движението по път 1413 Грамада – Синаговци е ограничено за автомобили над 12 т поради свлачище, съобщиха за  Радио „Фокус“ – Видин  от Областно пътно управление – Видин. Обходният маршрут е път I-1 Дунавци – Срацимирово, път III-141 Срацимирово-Грамада и обратно. С нормална интензивност е движението по главен път Е-79 в посока от и за ГКПП „Дунав мост. В посока към София пътуват предимно тежкотоварни автомобили. Най-натоварен е трафикът в участъка Видин – Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили. Остава в сила забраната за преминаване на автомобили над 12 тона през прохода Петрохан.   \r\nВъв Видин трафикът е засилен на входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.11.14", "title": "Движението по пътя Грамада – Синаговци в област Видин е ограничено за автомобили над 12 т поради свлачище"}
{"url": "http://www.focus-news.net/news/2019/11/14/2719427/vremenno-dvizhenieto-po-pat-ii-37-popintsi-levski-pri-km-100-se-osashtestvyava-v-edna-lenta.html", "text": "Временно движението по път II-37 Попинци - Левски при км 100 се осъществява в една лента поради ПТП, съобщиха от  Агенция „Пътна инфраструктура“ . Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.11.14", "title": "Временно движението по път II-37 Попинци - Левски при км 100 се осъществява в една лента"}
{"url": "http://www.focus-news.net/news/2019/11/14/2719437/roditeli-na-uchenitsi-ot-varna-podgotvyat-zhalba-zaradi-sluchai-na-nasilie-v-gimnaziya.html", "text": "Родители на ученици от Варна подготвят жалба, заради случаи на насилие в гимназия, предаде репортер на  Радио „Фокус“ – Варна . Фрапиращи снимки на дете със спукана глава и на друго с насинени очи се разпространиха в социалните мрежи. Родителите на децата, които учат в 7-мо СУ „Найден Геров“ във Варна, разпространиха фотосите, с апел към ръководството на гимназията, да се вземат мерки за прекратяване случаите на насилие между учениците.  \r\nВ публикация на майката на едно от пострадалите деца се казва: „На вниманието на ръководството на 7 СУ Найден Геров!!!Това е от днес (13.11 бел.  ред.)! 7 в клас!!! Поредния инцидент! До кога ще прикривате и защитавате насилниците? С вашето бездействие вие ставате съучастници. А това е към родителите!!!! Живеем в мирни времена ,а знаете ли как аз изпращам децата всеки ден? - С молитва!!! Защото вие скъпи родители сте забравили задълженията си!  Един ден вие родители ще страдате, не само децата ви! Това е вашето бъдеще. Опомнете се, замислете се!“.  \r\nДруг родител публикувал снимка на дъщеря си с насинено око, е написал кратко: „Агресия, институции, протекция... и така до кога?“. Майката споделя, че от училището са й казали, че всичко е било на „шега“ и е нямало умисъл в действията на децата.  \r\nПод публикацията, която вече е споделена 100-на пъти, възмутени родители на деца учещи в гимназията споделят, че агресията не е само в 7-ми клас, но има случаи и на агресия сред учениците в 6-ти клас.  \r\nПо думи на Венцислава Генова, директор на Регионалното управление на образованието във Варна, за инцидентът с детето със спуканата глава е подаден доклад от ръководството на 7-мо СУ „Найден Геров“, в който се твърди, че по време на игра между двама седмокласника, двамата са си сблъскали главите, в следствие на което едното дете е получило травма, която се изразява в пукната глава. От там допълниха, че нямат информация за други случаи и призоваха родителите на децата да подадат писмена жалба, за да могат специалистите на РУО – Варна да направят пълна проверка за тези случай.  \r\nБезуспешни останаха и опитите на  Радио „Фокус“  , да се свържи с някой от ръководството на гимназията, тъй като никой не отговаряше на посочените телефони. \r\nДесислава ВАСИЛЕВА", "date": "2019.11.14", "title": "Родители на ученици от Варна подготвят жалба, заради случаи на насилие в гимназия"}
{"url": "http://www.focus-news.net/news/2019/11/14/2719434/akad-georgi-markov-istorik-osnovniyat-podbuditel-na-bombardirovkite-nad-sofiya-e-uinstan-charchil.html", "text": "Основният подбудител на бомбардировките над София е Уинстън Чърчил. Това каза за  Агенция „Фокус“  историкът акад. Георги Марков по повод 76 години от бомбардировките над София. „Чърчил мрази българите от провала на Дарданелската операция през 1915 г. Ние се намесваме на страната на Германия и се проваля тази операция.  Той е първи лорд на адмиралтейството по негово идея“, добави акад. Марков. По думите му Чърчил се стреми да удари, не толкова военна промишленост, както се оправдават англо-американците и гарнизоните, колкото духа на населението. „Това се прави в Германия и в другите градове. Чърчил и ген. Харис, неговият командващ стратегическите бомбардировачи искат да ударят духа на населението и да обърнат настроението срещу управляващите. В случая срещу правителството, когато вече има регентство, това е след смъртта на цар Борис III“, обясни още историкът. „Докато е бил жив цар Борис III някак е удържал бомбардировките, след това виждат, че няма друг начин България да бъде извадена от войната. Чърчил убеждава Рузвелт, че трябва да се предприемат бомбардировки, не само в столицата, но и в другите градове, където няма военни гарнизони“, посочи още акад. Георги Марков.  \r\nВиолета СИМЕОНОВА", "date": "2019.11.14", "title": "Акад. Георги Марков, историк: Основният подбудител на бомбардировките над София е Уинстън Чърчил"}
{"url": "http://www.focus-news.net/news/2019/11/14/2719436/sistemnata-integratsiya-shte-se-osashtestvyava-ot-informatsionno-obsluzhvane-ad.html", "text": "Системната интеграция ще се осъществява от „Информационно обслужване“, АД. Това решиха депутатите като приеха текстове от Закона за електронното управление на второ четене, предаде репортер на Агенция „Фокус“. „За“ предложението гласуваха 91 народни представители, „против“ – 31 и „въздържали се“ – 32,  с което бе прието. От БСП бяха предложили текстът да отпадне, но искането им не бе подкрепено от пленарна зала.  \r\nПоради това Около тази разпоредба се заформи дебат.   Народният представител от ПГ на „БСП за България“ Димитър Данчев  обясни, че „Информационно обслужване“ ще е задължено да изгражда поддържа, развива и наблюдава, каквото и да означава това – работоспособността на информационните системи. „Интересен остава въпроса как ще се определя възнаграждението на „Информационно обслужване“ за тази работа. Не става ясно и кой ще контролира поддръжката на изградените информационни системи“, допълни Данчев.  \r\n Станислав Иванов от ПГ на ГЕРБ  заяви, че не се съгласява с изказването му. „Вижте, колеги, когато говорим за публични предприятия това са предприятия, които са дефинирани в Закона за публичните предприятия, приет тази година. В закона е записано много точно какво е публично, държавно или общинско предприятие. Тук говорим за предприетие, което е с 99,5 % държавно участие. Така че това предприятие отвсякъде е публично, то не е търговско, г-н Данчев“, поясни още Иванов.  Депутатът от ГЕРБ заяви, че „Информационно обслужване“ ще изгражда и поддържа тези системи. Според Иванов най-добре е един орган да изпълнява всички тези функции, за да не се размива отговорността след това.  \r\n Председателят на Комисията по транспорт и депутат от ДПС Халил Летифов  посочи, че Иванов е прав за някои неща. „Г-н Данчев каза няколко основни неща. Първо, „Информационно обслужване“ не е търговско дружество. Второ, то има ангажимента да се грижи за тези информационни системи и да ги обслужва. Той не е страничен наблюдател. Трето ,тук държавата не отсъства от това дружество, защото принципалът е министърът на транспорта, информационните технологии и съобщенията“, каза още Летифов.  \r\nДеница КИТАНОВА", "date": "2019.11.14", "title": "Системната интеграция ще се осъществява от „Информационно обслужване“, АД"}
{"url": "http://www.focus-news.net/news/2019/11/14/2719432/el-pais-nova-igra-na-izchakvane-v-ispaniya.html", "text": "Във вторник изненадаха Испания като постигнаха сделка, за която не успяха да се договорят след изборите през април. Първият въпрос, който повдига това споразумение е този: щом бе възможно да се разберете само за няколко часа, защо бяха загубени шест месеца и бяха свикани нови избори, пише испанското издание  El Pais  в материал, представен без редакторска намеса. \r\nИ двамата лидери имат задължението да предоставят по-съгласувано обяснение от предлаганото. Във всеки случай фактът, че две политически сили са заявили готовността си да управляват заедно, е важна стъпка напред спрямо предишната безизходица. Но много подробности на споразумението тепърва ще бъдат разкрити, особено парламентарната стратегия, която страните ще следват, за да си осигурят подкрепата, която все още им липсва. \r\nЗасега документът, подписан от Педро Санчес и Пабло Иглесиас, е декларация за намерение, както самите те признават. Докато не се появят повече подробности относно съдържанието на сделката и колко гласа може да събере - не само за назначаването на новия министър-председател, но и за формирането на ефективно правителство - публичното проявяване на добра воля от двамата лидери може да има положителен ефект и наистина увеличава шансовете за постигане на мажоритарно правителство. Но това би могло също така да затвори вратата към други алтернативи и да предложи лесни извинения за връщане към стерилността на блоковата политика. \r\nДокументът, който е подписан и представен на Конгреса, не е управляваща програма, тъй като е написан с толкова широки термини, че може да  включва всякакъв вид мерки. Най-интересната част от него е, че тази обща размитост отсъства от една важна точка, в която би била неприемлива: териториалната криза в Каталуния. В документа и двете страни обещават да търсят решения в рамките на Конституцията, от което може да се заключи, че „Унидас Подемос“ се е отказал от признаването на правото на Каталуния на самоопределение и от исканията си за референдум като изход Каталунската главоблъсканица. \r\nТова е важна стъпка напред. Въпросът е дали тези обещания могат да бъдат спазени, ако, както изглежда, проектът на Санчес и Иглесиас за взаимно управление изисква участие на каталунските партии за независимост, независимо дали чрез активна подкрепа или въздържане. \r\nФормулите за изваждане на Испания от сегашната й парализа не могат да разчитат само на аритметични комбинации, но трябва да вземат предвид неизбежните политически фактори. Не може да се намери решение за Каталуния, като се игнорира основната опозиционна Народна партия (НП_, още по-малко при сегашните обстоятелства, когато натискът от крайната дясна страна може да постави основната опозиционна партия в положение, в което се чувства изкушена да радикализира собствената си реторика, за да се предотврати загубата на подкрепа. \r\nПланът да се даде на Иглесиас една от няколкото възможни заместник министър-председателски позиции, след като Санчес беше наложил вето върху тази идея през предишния политически мандат, изисква обяснение от лидера на социалистите. Това със сигурност ще го принуди да изясни нещата в Брюксел, който приветства съобщението на кампанията, че министърът на икономиката Надя Калвиньо ще стане новият вицепремиер по икономическите въпроси. Двете (или три?) заместник-премиерски позиции, които се отварят, очевидно ще бъдат много различни една от друга. \r\nНа тези и други въпроси все още се чака отговор. А фактът, че премиерът и лидерът на „Унидас Подемос“ не отговориха на никакви журналистически въпроси по време на своята пресконференция не е най-добрият начин да се сложи начало на една коалиция. \r\n \r\nПревод и редакция:", "date": "2019.11.14", "title": "El Pais: Нова игра на изчакване в Испания"}
{"url": "http://www.focus-news.net/news/2019/11/14/2719438/pozhar-e-goryal-v-igralna-zala-v-grad-isperih.html", "text": "Пожар е горял в игрална зала в град Исперих. Това съобщиха от  ОДМВР - Разград . Сигналът е получен около 18.20 часа на 13 ноември. При инцидента са обгорели входната метална врата и отвор за аспирация над нея. Огънят е загасен от дежурен екип на РСПБЗН - Исперих. Причините за възникването на пожара и нанесените щети са в процес на уточняване. Води се разследване за престъпление по чл.331, ал.1 от НК.", "date": "2019.11.14", "title": "Пожар е горял в игрална зала в град Исперих"}
{"url": "http://www.focus-news.net/news/2019/11/14/2719439/dvizhenieto-po-patya-devnya-ezerovo-v-oblast-varna-se-osashtestvyava-v-edna-lenta-poradi-remont.html", "text": "Движението по пътя Девня – Езерово се осъществява в една лента поради ремонт, предаде репортер на  Радио „Фокус“ – Варна . Става въпрос за участъка от км 0+000 до км 16+900. Трафикът се извършва в една лента поради ремонтни дейности на асфалтовата настилка. По автомагистрала „Хемус“ движението в участъка Неофит Рилски – Девня от км 393+500 до км 400+100 е ограничено в платното в посока Варна, също поради ремонтни дейности. Преминаването се осъществява двупосочно в платното за София. По път І-9 в участъка Кранево – Варна, при км 83+100, продължава да е в сила ограничение за моторни превозни средства с маса над 10 тона. Обходният маршрут е през Кичево и Оброчище. \r\nДиана СТОЕВА", "date": "2019.11.14", "title": "Движението по пътя Девня – Езерово в област Варна се осъществява в една лента поради ремонт"}
{"url": "http://www.focus-news.net/news/2019/11/14/2719441/svetovniyat-den-za-borba-s-diabeta-shte-bade-otbelyazan-v-narodnoto-sabranie.html", "text": "Световният ден за борба с диабета ще бъде отбелязан в Народното събрание. Това съобщиха от пресцентъра на  парламента .Инициативата, която е под патронажа на парламентарната Комисия по здравеопазването, ще бъде представена на 14 ноември 2019 г. в 11.30 часа в Северното фоайе на Народното събрание.  \r\nВ парламента ще бъде измерена кръвната захар на народните представители, служителите и гостите на Народното събрание и ще бъдат раздени информационни материали.  \r\nСветовният ден за борба с диабета – 14 ноември, е обявен с решение на Международната диабетна федерация и Световната здравна организация. В България инициативата за отбелязването му е на Асоциацията на научноизследователските фармацевтични производители (ARPharM).", "date": "2019.11.14", "title": "Световният ден за борба с диабета ще бъде отбелязан в Народното събрание"}
{"url": "http://www.focus-news.net/news/2019/11/14/2719440/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Великобритания няма да номинира еврокомисар преди парламентарните избори на 12 декември. Това написа посланикът на Обединеното кралство в ЕС Тим Бароу в писмо до Европейската комисия, пише европейската редакция на  Politico , като се позовава на източници от Брюксел и Лондон. \r\nОт Комисията многократно настояха Великобритания да избере кандидат и дори направиха това условие, за да позволят нова отсрочка на Брекзит до 31 януари 2020 година, но правилата в Обединеното кралство не позволяват на правителството да издига кандидати за висши международни позиции, включително европейски инситуции, по време на изборен период. \r\nРешението на Лондон, което бе взето независимо от решителното настояване на Брюксел, поставя ЕС пред правен проблем и отваря възможността за ново забавяне на встъпването в длъжност на новата Комисия. \r\nИзбраният председател на Комисията Урсула фон дер Лайен и нейният нов кекип от комисарите трябваше да влязат в длъжност на 1 ноември, но началната им дата се забави, след като Европейският парламент отхвърли трима кандидати за комисар. Екипът на фон дер Лайен се надява, че новата Комисия ще може да стартира на 1 декември, като изслушванията на новопредложените членове ще бъде този четвъртък. \r\nЮристите от европейските институции се надпреварват да анализират потенциалните последствия от отказа на САЩ да представят кандидатура, с оглед да се избегне повече забавяне. Длъжностните лица не желаят да обсъждат въпроса публично, но заявиха, че някои от правните служби на ЕС са стигнали до различни заключения. \r\nВисокопоставен дипломат на ЕС каза във вторник: „Досега няма сигнали, че британците ще назначат друг комисар по време на настоящата предизборна кампания. Очакваме обаче, че в резултат на това назначаването на Комисията няма да бъде забавено“. \r\nВ сряда главният говорител на Комисията Мина Андреева отказа да отговаря на многократни въпроси дали новата комисия може да встъпи в длъжност без британски член. \r\n„Не отговаряме на хипотетични въпроси - това е хипотетичен въпрос“, каза Андреева. \r\n*** \r\n  Дебатът относно финансовите източници на Европейския съюз през следващите седем години, тоест новият бюджет за 2021-2027 година, се разгорещява, а моментът, когато трябва да се вземе решение, наближава. Някои от най-богатите страни искат да намалят вноските си в относително изражение, докато по-бедните страни призовават за запазване на сегашните им пропорции. Страните от Централна и Източна Европа, разбира се, принадлежат към втората група, пише електронното издание  Hungary Today  в материал, представен без редакторска намеса. \r\nВъпросът е доколко те ще успеят да постигнат целите си при настоящите обстоятелства. Особено като знаем, че основните държави в ЕС са решени да променят съществуващата система, според която се разпределят финансовите ресурси. Промените са неизбежни, тъй като Европейският съюз трябва да отговори на предизвикателствата от последните няколко години, като климатичните промени, миграцията, търговските дебати със САЩ, конфликта с Русия и т.н. \r\nОпределено добрите икономически резултати, продължаващ бум, ако желаете, в страните от Вишеградската четворка, в балтийските страни и в Румъния несъмнено укрепва позициите на този „източен регион“ на ЕС. В същото време растежът в Германия е много умерен (близо до рецесията), френските икономически реформи все още нямат осезаеми положителни ефекти, Италия, с третата по големина икономика в еврозоната, носи тежкото бреме на огромен дълг и е изправена пред сериозна политическа криза в страната. Разбира се, не е гарантирано, че отслабващото материално положение на тези централни държави ще ги направи по-снизходителни спрямо бюджета. По-твърда позиция може да се предвиди и като възможен вариант с оглед спасяването на жизнения стандарт на техните граждани. От друга страна, Германия, която е икономическа сила номер едно в Съюза, има ползотворни инвестиции в Централна Европа, производители на автомобили и други компании, чието изплащане на пари в родината облекчава загубите у дома. Наред с другото, това дава шанс източните държави на ЕС да осигурят приблизително същата сума пари от новия бюджет, както преди. \r\nПравителството на Орбан заяви, че със сигурност ще наложи вето на настоящото неблагоприятно предложение за Унгария за бюджета, освен ако то не бъде изменено. Опозиционните партии в Будапеща често критикуват правителството, казвайки, че успехите му се дължат най-вече на източници от ЕС. Големите инвестиции в инфраструктура и създаването на работни места се финансират с капитала, идващ от ЕС. Всъщност ситуацията не е толкова проста. \r\nСъществуват оценки на някои изследователи, които заключават, че дори 70% от инвестираните пари могат да се върнат в държавата-майка на инвестиращите западни компании чрез сложни транзакции. Намекът за това идва не от някой друг, а от самия Гюнтер Йотингер, еврокомисар по бюджета и човешките ресурси. Ако направим сравнение с ефекта на плана „Маршал“ върху възстановяването на Западна Европа след Втората световна война и въздействието на ресурсите на ЕС върху привличането на източните държави-членки към западните страни, може да се съмняваме в ефективността на програмата на ЕС. Неговата полезност и историческа необходимост едва ли са поставени под въпро. Това, което се оспорва, е точният му принос за държавите. Дори и така, ако Централна Европа, малките балтийски държави и страните от ЕС на Балканите успеят да запазят своето предимство в икономическата динамика пред по-богатите държави-членки на Запад, тяхното наваксване може да бъде успешно в дългосрочен план. По принцип за този процес може да допринесе възможно най-малката загуба на пари. \r\n*** \r\n  Председателят на Съвета на ЕС Доналд Туск посъветва еврофилите във Велкиобритания да не се отказват от опитите си да спрат Брекзит, пише британското издание  London Evening Standard . \r\nТуск най-откровено подкрепи опонентите на Консервативната партия преди предсрочните парламентарни избори в Обединеното кралство на 12 декември и посочи, че Великобритания ще стане „аутсайдер, играч от втора ръка“ след излизането си от Съюза. \r\nТой заяви, че завижда на бившия председател на Камарата на представителите Джон Беркоу, който сега може „най-накрая, да каже честно какво мисли за Брекзит“. \r\nВ реч в сряда Туск заяви: „Изборите в Обединеното кралство ще се проведат след един месец. Могат ли все още нещата да бъдат обърнати? Хана Арънд ни учеше, че нещата стават необратими едва, когато хората започнат да ги мислят за такива. Така че единствените думи, които ми идват на ум днес са просто: Не се предавайте. В този мач имаше добавено време, вече сме в продълженията, а може би дори ще се стигне до дузпи“. \r\nИзказвайки се на церемонията по откриването на учебната 2019/2020 година в Колежа на Европа, г-н Туск добави: „Чувал съм многократно от „Брекзитърите“, че искат да напуснат Европейския съюз, за да направят Обединеното кралство отново глобално, вярвайки, че само сами, те могат да станат наистина велики. Можете да чуете в тези гласове копнеж по империята. Но реалността е точно обратната. Само като част от обединена Европа Великобритания може да играе глобална роля, само заедно можем да се изправим, без никакви комплекси, срещу най-големите сили на този свят. \r\nВсъщност мога да кажа същото за Германия или Франция. И светът го знае. Чувал съм същото в Индия, Нова Зеландия, Австралия, Канада и Южна Африка; че след излизането му Обединеното кралство ще се превърне в аутсайдер, второстепенен играч, докато основното бойно поле ще бъде окупирано от Китай, САЩ и Европейския съюз. „Защо правят това?“ – задават ми този въпрос навсякъде, където отида. Един от английските ми приятели вероятно е прав, когато казва с меланхолия, че Брекзит е истинският край на Британската империя“. \r\nПовтаряйки думите на Беркоу, който описа Брекзит, като „най-голямата външнополитическа грешка в следвоенния период“, Туск добави: „И най-накрая, ако ми позволите, искам да ви кажа нещо, което не бих посмял да кажа няколко. преди месеци, тъй като можех да бъда уволнен за това, че съм прекалено откровен. А днес просто е прекалено късно да импийчнат Доналд, поне европейския. Всъщност, завиждам на Джон Беркоу, който, най-накрая, може да каже честно какво мисли за Брекзит“. \r\n*** \r\n  Във вторник изненадаха Испания като постигнаха сделка, за която не успяха да се договорят след изборите през април. Първият въпрос, който повдига това споразумение е този: щом бе възможно да се разберете само за няколко часа, защо бяха загубени шест месеца и бяха свикани нови избори, пише испанското издание  El Pais  в материал, представен без редакторска намеса. \r\nИ двамата лидери имат задължението да предоставят по-съгласувано обяснение от предлаганото. Във всеки случай фактът, че две политически сили са заявили готовността си да управляват заедно, е важна стъпка напред спрямо предишната безизходица. Но много подробности на споразумението тепърва ще бъдат разкрити, особено парламентарната стратегия, която страните ще следват, за да си осигурят подкрепата, която все още им липсва. \r\nЗасега документът, подписан от Педро Санчес и Пабло Иглесиас, е декларация за намерение, както самите те признават. Докато не се появят повече подробности относно съдържанието на сделката и колко гласа може да събере - не само за назначаването на новия министър-председател, но и за формирането на ефективно правителство - публичното проявяване на добра воля от двамата лидери може да има положителен ефект и наистина увеличава шансовете за постигане на мажоритарно правителство. Но това би могло също така да затвори вратата към други алтернативи и да предложи лесни извинения за връщане към стерилността на блоковата политика. \r\nДокументът, който е подписан и представен на Конгреса, не е управляваща програма, тъй като е написан с толкова широки термини, че може да  включва всякакъв вид мерки. Най-интересната част от него е, че тази обща размитост отсъства от една важна точка, в която би била неприемлива: териториалната криза в Каталуния. В документа и двете страни обещават да търсят решения в рамките на Конституцията, от което може да се заключи, че „Унидас Подемос“ се е отказал от признаването на правото на Каталуния на самоопределение и от исканията си за референдум като изход Каталунската главоблъсканица. \r\nТова е важна стъпка напред. Въпросът е дали тези обещания могат да бъдат спазени, ако, както изглежда, проектът на Санчес и Иглесиас за взаимно управление изисква участие на каталунските партии за независимост, независимо дали чрез активна подкрепа или въздържане. \r\nФормулите за изваждане на Испания от сегашната й парализа не могат да разчитат само на аритметични комбинации, но трябва да вземат предвид неизбежните политически фактори. Не може да се намери решение за Каталуния, като се игнорира основната опозиционна Народна партия (НП_, още по-малко при сегашните обстоятелства, когато натискът от крайната дясна страна може да постави основната опозиционна партия в положение, в което се чувства изкушена да радикализира собствената си реторика, за да се предотврати загубата на подкрепа. \r\nПланът да се даде на Иглесиас една от няколкото възможни заместник министър-председателски позиции, след като Санчес беше наложил вето върху тази идея през предишния политически мандат, изисква обяснение от лидера на социалистите. Това със сигурност ще го принуди да изясни нещата в Брюксел, който приветства съобщението на кампанията, че министърът на икономиката Надя Калвиньо ще стане новият вицепремиер по икономическите въпроси. Двете (или три?) заместник-премиерски позиции, които се отварят, очевидно ще бъдат много различни една от друга. \r\nНа тези и други въпроси все още се чака отговор. А фактът, че премиерът и лидерът на „Унидас Подемос“ не отговориха на никакви журналистически въпроси по време на своята пресконференция не е най-добрият начин да се сложи начало на една коалиция.", "date": "2019.11.14", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/11/14/2719423/donald-tusk-kam-evrofilite-vav-velikobritaniya-ne-se-otkazvayte-ot-opitite-si-da-predotvratite-brekzit.html", "text": "Председателят на Съвета на ЕС Доналд Туск посъветва еврофилите във Велкиобритания да не се отказват от опитите си да спрат Брекзит, пише британското издание  London Evening Standard . \r\nТуск най-откровено подкрепи опонентите на Консервативната партия преди предсрочните парламентарни избори в Обединеното кралство на 12 декември и посочи, че Великобритания ще стане „аутсайдер, играч от втора ръка“ след излизането си от Съюза. \r\nТой заяви, че завижда на бившия председател на Камарата на представителите Джон Беркоу, който сега може „най-накрая, да каже честно какво мисли за Брекзит“. \r\nВ реч в сряда Туск заяви: „Изборите в Обединеното кралство ще се проведат след един месец. Могат ли все още нещата да бъдат обърнати? Хана Арънд ни учеше, че нещата стават необратими едва, когато хората започнат да ги мислят за такива. Така че единствените думи, които ми идват на ум днес са просто: Не се предавайте. В този мач имаше добавено време, вече сме в продълженията, а може би дори ще се стигне до дузпи“. \r\nИзказвайки се на церемонията по откриването на учебната 2019/2020 година в Колежа на Европа, г-н Туск добави: „Чувал съм многократно от „Брекзитърите“, че искат да напуснат Европейския съюз, за да направят Обединеното кралство отново глобално, вярвайки, че само сами, те могат да станат наистина велики. Можете да чуете в тези гласове копнеж по империята. Но реалността е точно обратната. Само като част от обединена Европа Великобритания може да играе глобална роля, само заедно можем да се изправим, без никакви комплекси, срещу най-големите сили на този свят. \r\nВсъщност мога да кажа същото за Германия или Франция. И светът го знае. Чувал съм същото в Индия, Нова Зеландия, Австралия, Канада и Южна Африка; че след излизането му Обединеното кралство ще се превърне в аутсайдер, второстепенен играч, докато основното бойно поле ще бъде окупирано от Китай, САЩ и Европейския съюз. „Защо правят това?“ – задават ми този въпрос навсякъде, където отида. Един от английските ми приятели вероятно е прав, когато казва с меланхолия, че Брекзит е истинският край на Британската империя“. \r\nПовтаряйки думите на Беркоу, който описа Брекзит, като „най-голямата външнополитическа грешка в следвоенния период“, Туск добави: „И най-накрая, ако ми позволите, искам да ви кажа нещо, което не бих посмял да кажа няколко. преди месеци, тъй като можех да бъда уволнен за това, че съм прекалено откровен. А днес просто е прекалено късно да импийчнат Доналд, поне европейския. Всъщност, завиждам на Джон Беркоу, който, най-накрая, може да каже честно какво мисли за Брекзит“. \r\n \r\nПревод и редакция:", "date": "2019.11.14", "title": "Доналд Туск към еврофилите във Великобритания: Не се отказвайте от опитите си да предотвратите Брекзит"}
{"url": "http://www.focus-news.net/news/2019/11/14/2719443/kmetat-na-pernik-stanislav-vladimirov-rakovodstvoto-na-vik-tryabva-da-ponese-otgovornost.html", "text": "Обемът на язовир „Студена” е основният индикатор за това да се предприемат мерки за влизане във воден режим. Тези мерки са изключително болезнени, но и изключително належащи. Това каза кметът на Община Перник Станислав Владимиров пред БНТ, съобщиха от пресцентъра на  БСП . Той добави, че проблемът е от месеци и е бил подценен от ръководството на ВиК. „Особеността на язовир „Студена” е, че  не може да поеме дълги периоди на суша, както други язовири. Още от началото на годината е ясно, че обемът, който да дава спокойствие и добра перспектива за цялата година, не е наличен”, каза още кметът на Перник. Той коментира, че тези „червени лампи”, които светят още от началото на годината е трябвало да подскажат на ръководството на ВиК, че се задава сериозен проблем. „Оттокът е бил константен - около 2,2 млн. кубика вода, въпреки че обемът на язовира не е бил такъв, че да дава спокойствие. Може би затова, от месеци в Перник има скрит воден режим и има квартали на града, които нямат нормално водоподаване”, каза още Станислав Владимиров. Той заяви, че ВиК дружеството е гарантирало, че след началото на режимното водоподаване и във високите квартали вода ще има, затова ще чака информация, дали това е така. \r\n„Не се съгласих с режима на ВиК защото той не е удобен за перничани. Режимът, който предлагат, може да унищожи цели сектори от малкия и среден бизнес, ако не е направен добре”, обясни Станислав Владимиров. Той добави, че очаква няколко варианта за воден режим, които да предостави на перничани и да се предприемат належащите стъпки. „След като е ясно, че трябва да минем на воден режим, на перничани трябва да бъде предоставена пълна информация”, категоричен бе кметът на общината.  \r\nВладимиров припомни, че още преди два месеца е алармирал министър Петя Аврамова, че нивото на водата в язовира намалява, а тогава там е имало около 10 млн. кубика. „Сегашната ситуация трябва да стресне всички, които отговарят за поддръжката на язовир „Студена”,  защото ръководството на ВиК не е направило никакви стъпки за решаването на проблема и информирането на принципала си”, заяви Станислав Владимиров. Той обясни, че на срещата му с министър Петя Аврамова са поискани конкретни мерки за бързото решаване на проблема. „Вчера обсъдихме и допълнителни варианти, чакаме резултати от проверката, дали водата в язовир „Долна Диканя” е годна за пиене, ако това е така, ще бъде изградена подземна комуникация, която да се свърже с ВиК – Перник. Ще се направи и проверка за отваряне на стари водохващания и каптажи”, обясни още Владимиров. \r\nТой каза още, че се прави и вътрешна проверка за това как е стопанисван язовирът. „Ако толерираме такъв тип поведение на различни чиновници, ще започнем да го приемаме за нормално. Не трябва да го правим, защото въпреки че годината е по-суха от обикновено,  никъде другаде не се говори за режим. Затова ръководството на ВиК трябва да понесе отговорност”, категоричен бе той. Владимиров добави, че те не са предоставили конкретна информация на перничани и дори той е трябвало да търси такава от други източници, въпреки че още с встъпването си в длъжност е поискал такава официално. „През следващите дни аз пак ще изискам цялата информация и разбира се, ще я предоставя на Министерски съвет”, увери той.", "date": "2019.11.14", "title": "Кметът на Перник Станислав Владимиров: Ръководството на ВиК трябва да понесе отговорност"}
{"url": "http://www.focus-news.net/news/2019/11/14/2719442/parlamentat-prie-promeni-v-zakona-za-elektronnoto-upravlenie-na-vtoro-chetene.html", "text": "Парламентът прие промени в Закона за електронното управление на второ четене, предаде репортер на  Агенция „Фокус“ . Този закон урежда обществените отношения между административните органи, свързани с работата с електронни документи и предоставянето на административни услуги по електронен път, както и обмена на електронни документи.  Системната интеграция ще се осъществява от „Информационно обслужване“, АД. Със законопроекта в преходни и заключителни разпоредби се измения Закона за електронната идентификация. С текстовете се дефинира понятието  „електронна идентичност“ , или е-идентичност. Това е съвкупност от харектеристики, записани в електронна форма, въз основа на които може да  се направи еднозначно разграничаване на едно лице от други лица във виртуалната среда с цел осигуряване на достъп до информационни системи или осигуряване на възможност за извършване на електронни изявления. Изменения се правят и по отношение на връчването на електронните изявления от доставчиците на електронни административни услуги. То може да се извършва чрез изпращане на съобщение на електронния адрес, съдържащо информация за изтегляне на съставения документ от информационна система за сигурно електронно връчване или от единния портал. Документите ще се смятат за връчени с изтеглянето им.  \r\nДеница КИТАНОВА", "date": "2019.11.14", "title": "Парламентът прие промени в Закона за електронното управление на второ четене"}
{"url": "http://www.focus-news.net/news/2019/11/14/2719431/desetki-protestirashti-se-sabraha-pred-vss-sreshtu-izbora-na-ivan-geshev-za-glaven-prokuror.html", "text": "Десетки протестиращи се събраха пред ВСС срещу избора на Иван Гешев за главен прокурор, предаде репортер на  Агенция \"Фокус\" . Те скандират: \"Гешев е боклук\". Един от организаторите призова за разум от страна на магистратите пред днешното гласуване.  \r\nТеодора ПАТРОНОВА", "date": "2019.11.14", "title": "Десетки протестиращи се събраха пред ВСС срещу избора на Иван Гешев за главен прокурор"}
{"url": "http://www.focus-news.net/news/2019/11/14/2719445/s-normalna-intenzivnost-e-trafikat-po-glaven-pat-e-79-v-oblast-blagoevgrad-patnite-nastilki-sa-mokri.html", "text": "С нормална интензивност е трафикът по главен път Е-79 в област Благоевград, предаде репортер на  Радио \"Фокус\"-Пирин . По-голям е потокът от автомобили в платното в посока Благоевград. Пътните настилки са мокри и хлъзгави, тъй като превалява дъжд. \r\nЛивия НИНОВА", "date": "2019.11.14", "title": "С нормална интензивност е трафикът по главен път Е-79 в област Благоевград, пътните настилки са мокри"}
{"url": "http://www.focus-news.net/news/2019/11/14/2719452/chez-treyd-sadeystva-na-balgarskite-druzhestva-na-belgiyska-bankovo-zastrahovatelna-grupa-da-postigat-ekologichnite-si-tseli.html", "text": "ЧЕЗ Трейд България, най-големият търговец на свободния пазар в страната, продава зелена енергия на българските дружества на КВС Груп. Това съобщиха от пресцентъра на  ЧЕЗ . През 2018 г. компаниите Обединена българска банка АД и ДЗИ Общо застраховане ЕАД и ДЗИ Животозастраховане ЕАД, част от най-голямата финансова група в България – КВС Груп, прибавиха още една мярка, чрез която да усъвършенстват системата си за управление на околната среда, а именно закупуването на зелена енергия, произведена от възобновяеми енергийни източници. Благодарение на целенасоченото прилагане на тази политика досега групата ще допринесе за намаляване на екологичния отпечатък от ежедневната си дейност, равняващ се на 8 500 тона по-малко въглеродни емисии.  \r\n„Все повече компании се обръщат към нас да им доставяме зелена енергия, осъзнавайки своя дълг към опазването на околната среда. Това е доказателство за етапа на зрялост на българския бизнес. Ние в ЧЕЗ Трейд с готовност им съдействаме да постигат корпоративните цели“, каза Владимир Дичев, изпълнителен директор на „ЧЕЗ Трейд България“ ЕАД. \r\n„КВС Груп подпомага своите клиенти с редица механизми, чрез които създава възможности за намаляване на енергийното им потребление. В наше лице те намират пълноценен партньор, който работи с тях не само оперативно, но и по отношение на тактически подход и стратегия, така че, заедно да носим положително влияние върху нашата среда и обществата, в които се развиваме. Съвсем естествено е и самите ние да засвидетелстваме нашия собствен ангажимент към околната среда като закупуваме зелена енергия, произведена от възобновяеми енергийни източници.“, коментира Кристоф Де Мил, изпълнителен директор „Финанси“ на ОББ и иновационен лидер на КВС Груп в България. \r\n„За нас е важно не само да бъдем отговорни и надеждни финансови компании, но и да бъдем отговорни корпоративни граждани. Партньорството с ЧЕЗ Трейд подкрепя нашето екологично поведение и гарантира зелено захранване при ежедневни операции“, каза Борис Паличев, изпълнителен директор „Финанси“ и „Риск“ на ДЗИ. \r\nЧЕЗ Трейд България е 100% дъщерно дружество на ЧЕЗ, а. с. и част от ЧЕЗ Груп, водеща интегрирана енергийна компания, част от топ 10 енергийни фирми в Европа. В България компанията е водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирала 2,5 млрд. лева общи проходи от продажби.", "date": "2019.11.14", "title": "ЧЕЗ Трейд съдейства на българските дружества на белгийска банково-застрахователна група да постигат екологичните си цели"}
{"url": "http://www.focus-news.net/news/2019/11/14/2719444/lozan-panov-vss-dlazhni-sme-da-initsiirame-nova-protsedura-za-glaven-prokuror.html", "text": "Длъжни сме да инициираме нова процедура за главен прокурор. Това каза председателят на ВКС Лозан Панов по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на  Агенция „Фокус“ . „Не мисля, че указът следва да се коментира. Имам предложение: действително законодателят и законът не ни задължава да се съобразим с мотивите на президента, законът не задължава и президентът да изложи мотиви защо връща кандидатурата, но въпреки това той изложи мотиви и съображения по ясен и недвусмислен начин. Той заяви, че е очаквал състезание между кандидати, а не формална процедура. Смятам, че трябва да чуем репликите му и да се съобразим с тях. Смятам, че сме длъжни да инициираме нова процедура за главен прокурор“, посочи той.  \r\n   \r\nТеодора ПАВЛОВА", "date": "2019.11.14", "title": "Лозан Панов, ВСС: Длъжни сме да инициираме нова процедура за главен прокурор"}
{"url": "http://www.focus-news.net/news/2019/11/14/2719451/atanaska-disheva-vss-preglasuvane-na-veche-napravenoto-predlozhenie-na-praktika-lishava-prezidenta-ot-negovite-pravomoshtiya.html", "text": "Прегласуване на вече направеното предложение, така както е формулирана точка 2 от дневния ред, на практика лишава президента от неговите правомощия. Това каза членът на съдийската колегия на ВСС Атанаска Дишева по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на  Агенция „Фокус“ . „При откриването нова процедура би се гарантирало действителното правомощие на президента в процедурата по назначаване на главен прокурор, след като от него е упражнено предвиденото от конституцията право на вето. Конституцията не предвижда никакви специални хипотези или предпоставки, при които президентът може да върне указа. Единствено от провеждането на прегласуване на вече направеното предложение, така както е формулирана точка 2 от дневния ред, на практика лишава президента от неговите правомощия.  \r\nТеодора ПАВЛОВА", "date": "2019.11.14", "title": "Атанаска Дишева, ВСС: Прегласуване на вече направеното предложение на практика лишава президента от неговите правомощия"}
{"url": "http://www.focus-news.net/news/2019/11/14/2719447/s-60-sm-se-e-povishilo-nivoto-na-dunav-pri-oryahovo-za-izminaloto-denonoshtie.html", "text": "С 60 см се е повишило нивото на Дунав при Оряхово за изминалото денонощие. Нивото на реката там е 134 см. Това съобщиха от  Хидрометеорологична станция - Ново село . Нивото на Дунав в началото на българския участък на реката - при Ново село, се е понижило с 1 см, а водният стоеж е 230 см. Край Лом водният стоеж е 285 см., като е регистрирано повишение от 39 см.  \r\nТемпературата на водата при Ново село е 13,. градуса, а край Оряхово - 14.6 градуса.", "date": "2019.11.14", "title": "С 60 см се е повишило нивото на Дунав при Оряхово за изминалото денонощие"}
{"url": "http://www.focus-news.net/news/2019/11/14/2719446/atanaska-disheva-vss-dlazhni-sme-da-vzemem-predvid-motivite-na-prezidenta-radev-za-vrashtane-na-ukaza-za-naznachavane-na-ivan-geshev.html", "text": "Длъжни сме да вземем предвид мотивите на президента Радев за връщане на указа за назначаване на Иван Гешев. Това каза членът на съдийската колегия на ВСС Атанаска Дишева по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на Агенция „Фокус“. „Не съм съгласна с Лозан Панов, че не сме длъжни да обсъждаме мотивите на президента, а може и да не сме длъжни, но трябва да ги вземем предвид. Основният въпрос е да решим как следва да процедираме“, посочи тя.  \r\nТеодора ПАВЛОВА", "date": "2019.11.14", "title": "Атанаска Дишева, ВСС: Длъжни сме да вземем предвид мотивите на президента Радев за връщане на указа за назначаване на Иван Гешев"}
{"url": "http://www.focus-news.net/news/2019/11/14/2719453/afp-daymler-namalyava-rabotnite-mesta-za-da-spesti-1-miliard-evro-vav-vrazka-s-po-zelenite-si-avtomobili.html", "text": "От германския автомобилен гигант „Даймлер“ обявиха, че планират да намалят броя на работниците си, за да спестят 1 милиард евро до края на 2022 година, тъй като компанията се захваща със скъпо преминаване към по-екологични превозни средства, предава  AFP . \r\n„До края на 2022 г. Mercedes-Benz Cars планира да спести над 1 милиард евро разходи за персонал. За тази цел работните места трябва да бъдат намалени“, се казва в съобщението на компанията. \r\n \r\nПревод и редакция:", "date": "2019.11.14", "title": "AFP: „Даймлер“ намалява работните места, за да спести 1 милиард евро във връзка с „по-зелените“ си автомобили"}
{"url": "http://www.focus-news.net/news/2019/11/14/2719449/prof-svetla-bachvarova-bsp-priemaneto-na-promenite-v-zakona-za-ribarstvoto-i-akvakulturite-e-praven-absurd.html", "text": "Приемането на промените в  Закона за рибарството и аквакултурите е правен абсурд. Това каза народният представител от ПГ на „БСП за България“ проф. Светла Бъчварова по време на дебатите по Закона за рибарството и аквакултурите на първо четене, предаде репортер  Агенция „Фокус“ . „Става въпрос за това, че ние даваме възможност на изпълнителният директор по рибарство и аквакултури да налага финансови корекции\", каза още проф. Бъчварова. Тя припомни, че този законопроект не се различава от отхвърления преди месеци законопроект от парламента. \"В мотивите на законопоректа, забележете, е записано, че ние ще препотвърдим правомощията на изпълнителния директор. Един път сме ги потвърдили, тези правомощия са на база на действащи регламенти, защото няма как да те да са извън регламента, но сега ще ги препотвърдим. От тази гледна точка приемането на този закон е някакъв правен абсурд, който за втори път ни се предлага да бъде реализиран в зала\", допълни още депутатът.  \r\nДеница КИТАНОВА", "date": "2019.11.14", "title": "Проф. Светла Бъчварова, БСП: Приемането на промените в  Закона за рибарството и аквакултурите е правен абсурд"}
{"url": "http://www.focus-news.net/news/2019/11/14/2719454/v-pazardzhik-shte-se-provede-mezhdunarodna-nauchna-konferentsiya-na-tema-selishtna-mogila-yunatsite-80-godini-ot-nachaloto-na-arheologicheskite-prouchvaniya.html", "text": "Международна научна конференция на тема „Селищна могила Юнаците – 80 години от началото на археологическите проучвания“ ще бъде открита в 11.00 часа в Пленарната зала на Община Пазарджик, съобщиха от  Регионалния исторически музей . Конференцията е организирана от Община Пазарджик, Регионален исторически музей – Пазарджик и Национален археологически институт с музей при БАН. В нея ще вземат участие учени от България, Русия, Гърция и Германия, участвали през различни периоди в изследванията на селищна могила Юнаците. Докладите са посветени на различни научни проблеми, свързани с проучванията на могилата. Конференцията е съпътствана с изложба на същата тема, която ще бъде открита от 18,00 ч. в залата за временни изложби на музея в Пазарджик. Изложбата е реализирана с финансовата подкрепа на Министерството на културата.", "date": "2019.11.14", "title": "В Пазарджик ще се проведе Международна научна конференция на тема „Селищна могила Юнаците – 80 години от началото на археологическите проучвания“"}
{"url": "http://www.focus-news.net/news/2019/11/14/2719450/hilyadi-se-sabraha-na-protest-pred-sgradata-na-vss-v-podkrepa-na-ivan-geshev-za-glaven-prokuror.html", "text": "Пред сградата на ВСС се събраха хиляди протестиращи в подкрепа на избора на Иван Гешев за главен прокурор, предаде репортер на  Агенция \"Фокус\" . Днес ще се състои прегласуването на Иван Гешев за главен прокурор, след като при предното гласуване, президентът Румен Радев не подписа указа за назначаване. Протестиращите носят плакати с надписи: \"България над всичко\", \" Гешев достоен кандидат\",\"Гешев с теб сме\", \"За България с Иван Гешев\" и др. Множеството събрани хора скандират: \"Победа\" и \"Мафия\". Полицейското присъствие е силно засилено, за да се гарантира безопасността на протестиращите.  \r\nЗорница КОСТАДИНОВА", "date": "2019.11.14", "title": "Хиляди се събраха на протест пред сградата на ВСС в подкрепа на Иван Гешев за главен прокурор"}
{"url": "http://www.focus-news.net/news/2019/11/14/2719455/43-medala-zavoyuvaha-sastezateli-na-politseyskiya-karate-dzhu-dzhitsu-klub-burgas-na-mezhdunaroden-turnir.html", "text": "Общо 43 медала завоюваха възпитаниците на треньорите Венилин Русинов и Павел Димитров от Полицейския Карате и Джу Джицу Клуб - Бургас на приключилия в Скопие, Република Северна Македония Международен турнир по джу джицу \"Скопие Оупън\". Това съобщиха от пресцентъра на  Община Бургас . В престижния спортен форум от страна на бургаския клуб се включиха общо 13 състезатели (момчета и момичета), които премериха сили с представителите на 20 клуба от десет държави или близо 300 спортисти. В крайното класиране бургаския клуб се нареди на първо място, като заслужи и купата за комплексен шампион. Това се случва за втора поредна година, след като и през 2018 г. купата отново беше притежание на крайморския клуб. Централният полицейски карате и Джу Джицу Клуб - Бургас участва и във фестивала на бойните спортове \"Св. Архангел Михаил\" в Смолян, в който участваха 18 клуба от цялата страна и от Република Гърция. В надпревара с близо 150 участници, бургаския клуб спечели 45 медала и отново за пореден път стана комплексен шампион.", "date": "2019.11.14", "title": "43 медала завоюваха състезатели на Полицейския карате Джу Джицу Клуб- Бургас на международен турнир"}
{"url": "http://www.focus-news.net/news/2019/11/14/2719460/akad-georgi-markov-istorik-anglo-amerikanskite-bombardirovki-sa-edno-voenno-prestaplenie.html", "text": "Англо-американските бомбардировки са едно военно престъпление. Това каза за  Агенция „Фокус“  историкът акад. Георги Марков по повод 76 години от бомбардировките над София. „Казваха ми, че не говоря политически коректно. Понеже историята отново се популяризира ние сме съюзници със САЩ и Великобритания и избягват да говорят за тези бомбардировки. Нещо повече един посланик имаше наглостта преди години да издигне паметник до Американското посолство с надпис „Американските летци и герои загинали в небето на София. Това е нагло“, добави акад. Марков. По думите му днес има наложена една нова цензура. „Преди 30 години беше идеологическа цензура, днес има политическа коректност. Преди около година откриха една бомба пред Военна академия, спряха движението, имаше много телевизии, казваха, че е паднала бомба. Но никой не казва, че бомбата, не е градушка, а се хвърля от бомбардировачи. Според мен бомбардировката 10 януари е най-успешната. 2/3 цивилни граждани загиват и това е едно военно престъпление“, обясни историкът. Според акад. Марков е крайно време е да се отърсим от този сателитен синдром и да не се политизира историята. „Да се пише и да се говори такава, каквато е. Англо-американските бомбардировки са едно военно престъпление. Както навремето Херман Гьоринг е обявен за военнопрестъпник, така и ген. Харис е един военнопрестъпник и дори той е убил много повече хора от Гьоринг. Но той се е върнал като победител. Крайно време е да не се злоупотребява с историята и да не се наглася към съвременната“, посочи още акад. Георги Марков.  \r\nВиолета СИМЕОНОВА", "date": "2019.11.14", "title": "Акад. Георги Марков, историк: Англо-американските бомбардировки са едно военно престъпление"}
{"url": "http://www.focus-news.net/news/2019/11/14/2719458/obshtina-burgas-otkriva-nov-tsentar-v-pomosht-na-horata-s-uvrezhdaniya.html", "text": "Стартираха строително-монтажните дейности по изграждане на нов център за комплексна подкрепа на лица с увреждания. Това съобщиха от пресцентъра на  Община Бургас . Той ще е на мястото на вече преместената дирекция \"Социално подпомагане\" - в блок 42, к-с \"Братя Миладинови\", срещу Механотехникума. Това е позната локация на бургазлиите, използващи такива услуги, така че няма да има проблем с намирането и запомнянето на адреса. Мащабният ремонт започна с конструктивно укрепване на частта от сградата, където от години се забелязват сериозни проблеми. Предвидените дейности ще допринесат за рехабилитиране и подсилване не само на приземния етаж, а и на жилищния блок като цяло. Община Бургас изгражда новия център по проект \"Развитие на нови интегрирани услуги в Център за комплексна подкрепа  на лица с увреждания на територията на община Бургас\" ДБФП № BG05M9OP001-2.008-0002-C02, който се изпълнява по Оперативна програма \"Развитие на човешките ресурси\" 2014-2020. В рамките на проекта ще бъде извършен цялостен ремонт и функционално преустройство на вътрешните помещения. Така ще се създадат подходящи условия за лица с увреждания, включително тежки увреждания, с ограничения или невъзможност за самообслужване, да получат грижи, основани на индивидуалните им нужди. Центърът ще бъде с капацитет да обслужва 30 потребители. Той ще осигури дневни, полудневни и почасови услуги за рехабилитация, терапия, консултиране, информиране и подкрепа, мобилни услуги, заместваща грижа, за срок не по-дълъг от 14 дни, съгласно индивидуалните потребности на целевата група.Предстои доставка и монтаж на оборудване и обзавеждане, съобразени с функционалните изисквания за предвидените услуги. Вече е закупено специализирано транспортно средство, адаптирано за превоз на хора с увреждания, в това число и за хора в инвалидна количка, с което нуждаещите се ще бъдат превозвани от дома им до Центъра за консултация и специализирана помощ.По-рано тази година Община Бургас изгради нов паркинг на гърба на същия 42 блок.", "date": "2019.11.14", "title": "Община Бургас открива нов център в помощ на хората с увреждания"}
{"url": "http://www.focus-news.net/news/2019/11/14/2719459/nepravosposoben-shofyor-na-lek-avtomobil-predizvika-katastrofa-i-rani-drug-vodach-na-mps-kray-dobrichkoto-selo-metodievo.html", "text": "Неправоспособен шофьор на лек автомобил е предизвикал катастрофа и е ранил друг водач на МПС край с. Методиево в Добричка област, съобщават от пресцентъра на  ОДМВР-Добрич . Инцидентът е станал вчера – 13 ноември. Около 17,40 часа е получено съобщение за възникнало пътно-транспортно произшествие (ПТП) по пътя от с. Методиево в посока с. Победа. На място е установено, че ПТП е възникнало между лек автомобил „Алфа Ромео” и лек автомобил „Опел”. Вследствие на инцидента е пострадал возещият се в лек автомобил „Опел”, мъж на 40-години от с. Победа, който е с фрактура на долен крайник. При извършената справка в информационните масиви на МВР е установено, че водачът на лек автомобил „Опел”, мъж на 43-години от с. Пчеларово, област Добрич, е неправоспособен. По случая е образувано досъдебно производство.", "date": "2019.11.14", "title": "Неправоспособен шофьор на лек автомобил предизвика катастрофа и рани друг водач на МПС край добричкото село Методиево"}
{"url": "http://www.focus-news.net/news/2019/11/14/2719462/dots-sonya-penkova-nvim-mobilni-prilozheniya-vazrazhdat-zagubenoto-arhitekturno-nasledstvo-na-sofiya.html", "text": "Мобилни приложения възраждат загубеното архитектурно наследство на София след бомбардировките над града по време на Втората световна война в края на 1943 г. и първата половина на 1944 г. Това каза за сутрешния блок  „Добро утро България“  на  Радио „Фокус“  директорът на Националния военноисторически музей доц. Соня Пенкова. По думите й са създадени приложения, чрез които могат да се обходят пострадалите маршрути в София и да се научи малко повече за момента на атаките над сградите, както и за тяхната предишна история. Във военноисторическия музей се разкрива и пространство за изживяване „Белезите на войната: загубеното архитектурно наследство на София“, добави още тя. „Всеки, който влезе в приложенията, може да получи една обстойна информация за това какви са бомбардировките по време на войната, както и да намери любопитни истории на сгради, които са пострадали. Цели улици изчезват от картата на София, като ул. „Търговска“. Приложенията ще са достъпни до потребителите на основните операционни системи. Всеки който реши да се разходи в София може да види тези маршрути и да се разходи по тях. Повечето от сградите нямат изгледа, който са имали тогава. Всеки един, който дойде в НВИМ ще може да се запознае конкретно с броя самолети, които са бомбардирали като брой и видове, с нашата ответна реакция, с конкретните поражения“, допълни тя. Доц. Соня Пенкова уточни, че пространството в музея отваря днес и ще остане до 17 април 2020 година, когато е последната бомбардировка над София.  \r\nВиктория МЕСРОБОВИЧ-КУВЕНДЖИЕВА", "date": "2019.11.14", "title": "Доц. Соня Пенкова, НВИМ: Мобилни приложения възраждат загубеното архитектурно наследство на София"}
{"url": "http://www.focus-news.net/news/2019/11/14/2719461/mvr-dvama-dushi-sa-zaginali-a-drugi-31-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а други 31 пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 23 тежки пътнотранспортни произшествия. В София са регистрирани  36 леки и две тежки катастрофи, при които са ранени двама души, загинали няма.", "date": "2019.11.14", "title": "МВР: Двама души са загинали, а други 31 пострадали при катастрофи в страната през изминалото денонощие"}
{"url": "http://www.focus-news.net/news/2019/11/14/2719467/ivan-ivanov-turisticheska-kamara-burgas-ot-may-do-kraya-na-oktomvri-2019-godina-oblastta-e-bila-posetena-ot-nad-edin-milion-chuzhdestranni-grazhdani.html", "text": "От месец май до края на октомври 2019 година Бургаска област е била посетена от 1 385 000 чуждестранни граждани с чартърни самолети и автобуси. Това каза за  Радио „Фокус“ – Бургас  Иван Иванов от Туристическата камара в Бургас. По думите му 2018 година за същия период Бургаска област е била посетена от  1 529 000 чуждестранни граждани. Той добави, че в приблизителни цифри сме посрещнали с около 144 000 по-малко чужди граждани.  \r\n„Показва се един спад от точно 11%. Пазарите, които имат ръст за периода май – октомври 2019 спрямо май-октомври 2018 са следните: Естония -3%, Ирландия – 23%, Англия – 5%, Украйна – 20%, Словакия – около 2% и Белгия – около 6%“, отбеляза Иванов. По думите му спадовете, които безпокоят УС на БРТК са Италия – 461%, Швеция – 100%, Франция – 85%, Германия - 58,50%, Латвия – 31,70%, Литва – 27%, Норвегия – 26%, Русия – 16%, Финландия – 8%, Израел – около 9%, Беларус – 13%, Швейцария – около 10%, Холандия – 15%, Унгария – около 18%, Дания – около 8%, Чехия – около 3%, Австрия – около 5%, Полша – 1%.  \r\nМария КУРТЕВА", "date": "2019.11.14", "title": "Иван Иванов, Туристическа камара – Бургас: От май до края на октомври 2019 година областта е била посетена от над един милион чуждестранни граждани"}
{"url": "http://www.focus-news.net/news/2019/11/14/2719448/albin-kurti-za-balkanskiya-shengen-zashto-e-tova-barzane-albaniya-mozheshe-da-izchaka.html", "text": "Лидерът на Движение „Самоопределение“ реагира на инициативата за създаване на „мини Шенген“ в Западните Балкани, като заяви, че този проект не трябва да започва със Сърбия, а с Косово и Албания, пише прищинското издание  Telegrafi . \r\nПо неговите думи, срещите между премиерите на Албания и Северна Македония Еди Рама и Зоран Заев със сръбския президент Александър Вучич са „грешни стъпки“. \r\nКурти не може да разбере защо се бърза със създаването на тази зона и посочи, че Тирана не е изчакала формирането на ново правителство в Косово. „Тези неща не започват със Сърбия, започват с Косово и Албания, продължават с Хърватия и България, властите в Сараево, Подгорица и Скопи и накрая идва Белград. Защото такъв, какъвто е, некаещ се за войните и престъпленията и в постоянен флирт с Москва на Путин, той не може да бъде третиран с приоритет“, заяви Курти. \r\n  \r\nПревод и редакция:", "date": "2019.11.14", "title": "Албин Курти за „Балканския Шенген“: Защо е това бързане, Албания можеше да изчака"}
{"url": "http://www.focus-news.net/news/2019/11/14/2719464/bsp-otnovo-poiska-ostavkata-na-boil-banov.html", "text": "БСП поиска оставката на Боил Банов. Това стана ясно по време на брифинг на БСП в Народното събрание, предаде репортер  Агенция „Фокус“ . От партията припомниха скандала „Ало, Банов съм“.  \r\nДепутатът от БСП Александър Симов припомни, че тогава основното оправдание на министъра на културата Боил Банов е било, че се води  дело и вероятно то ще бъде спечелено. „Вчера видяхме как точно води дело Министерството на културата. То е изтървало сроковете за обжалване в резултат на което българският данъкоплатец безвъвратно губи 700 хил. лв\", допълни още Симов. Депутатът визира делото във Върховния касационен съд.  \r\nДеница КИТАНОВА", "date": "2019.11.14", "title": "БСП отново поиска оставката на Боил Банов"}
{"url": "http://www.focus-news.net/news/2019/11/14/2719457/tsvetinka-pashkunova-vss-dalzhim-na-obshtestvoto-nova-protsedura-po-izbor-na-glaven-prokuror.html", "text": "Дължим на обществото нова процедура по избор на главен прокурор, не можем да неглижираме съображенията на президента за връщане на указа за назначаване на Иван Гешев. Това каза членът на Съдийската колегия на ВСС Цветинка Пашкунова по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на  Агенция „Фокус“ . „Макар формално да е спазена процедурата по избор на главен прокурор, поради издигането на една-единствена кандидатура, тази процедура препятства провеждането й при условия на състезателност, оставя усещане за предрешеност и създаде съмнения в нейната легитимност. Това обосновава необходимост от повторно извършване на избор за главен прокурор“, добави още тя.  \r\nТеодора ПАВЛОВА", "date": "2019.11.14", "title": "Цветинка Пашкунова, ВСС: Дължим на обществото нова процедура по избор на главен прокурор"}
{"url": "http://www.focus-news.net/news/2019/11/14/2719466/do-14-dekemvri-dvizhenieto-po-pat-iii-1003-dragichevo-rudartsi-v-uchastak-pri-s-dragichevo-se-ogranichava-za-vsichki-prevozni-sredstva-poradi-remont.html", "text": "До 14 декември движението по път III-1003 Драгичево – Рударци в участък при с. Драгичево се ограничава за всички превозни средства поради ремонт на канализацията. Това съобщиха от пресцентъра на  Агенция \"Пътна инфраструктура\" . Обходният маршрут е през уличната мрежа на Драгичево. Шофьорите е необходимо да карат със съобразена скорост и повишено внимание, както и да спазват пътната сигнализация.", "date": "2019.11.14", "title": "До 14 декември движението по път III-1003 Драгичево – Рударци в участък при с. Драгичево се ограничава за всички превозни средства поради ремонт"}
{"url": "http://www.focus-news.net/news/2019/11/14/2719470/hobisklub-v-dobrich-shte-otbelezhi-mezhdunarodniya-den-na-nezryashtite-s-netraditsionno-sabitie.html", "text": "ХобиСклуб в Добрич ще отбележи Международния ден на незрящите с нетрадиционно събитие. За това съобщи председателят на клуба в града Иван Тодоров, предаде кореспондентът на  Радио „Фокус” – Варна . В 12.00 часа членовете на ХобиСклуб са поканили свои приятели да присъстват на демонстративен обяд, като някои от участниците ще консумират храната със завързани очи.  \r\nОт клуба припомнят, че 13 ноември е Световен ден на слепите и рожден ден на Валентин Аюи, френски благородник, педагог и основоположник на обучението на хора със зрителни увреждания. Роден е през 1745 г. във Франция в семейство на тъкачи. Получава образованието си в католически манастир. Бил е преводач на крал Луи XVI. Станал неволен свидетел на унизителното използване на труда на незрящи хора, той решава да изработи методика на преподаване на младежи със зрителни увреждания. Той посвещава живота си на каузата да помага на хората, лишени от зрение. С добрите си идеи и наблюдателност доказва пред света, че смелите хора са знаещи, можещи, с потенциал. Аюи помага да се промени към положителна посока отношението към незрящите и техните интелектуални способности, а педагогическият му опит се разпространява извън пределите на Франция.  \r\nЖулиета НИКОЛОВА", "date": "2019.11.14", "title": "ХобиСклуб в Добрич ще отбележи Международния ден на незрящите с нетрадиционно събитие"}
{"url": "http://www.focus-news.net/news/2019/11/14/2719465/glavniyat-prokuror-sotir-tsatsarov-predlagam-da-glasuvame-dali-da-se-otkrie-nova-protsedura-po-izbor-na-glaven-prokuror-ili-nastoyashtata-da-prodalzhi.html", "text": "Предлагам да гласуваме дали да се открие нова процедура по избор на главен прокурор, или настоящата да продължи. Това каза главният прокурор Сотир Цацаров по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на  Агенция „Фокус“ .  \r\nТеодора ПАВЛОВА", "date": "2019.11.14", "title": "Главният прокурор Сотир Цацаров: Предлагам да гласуваме дали да се открие нова процедура по избор на главен прокурор, или настоящата да продължи"}
{"url": "http://www.focus-news.net/news/2019/11/14/2719471/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Официален Париж би могъл, като направи силни аргументи, да се опита да убеди Прищина и Подгорица през следващия период да „снижат“ гласовете си срещу балканския „мини Шенген“. Това се разбра, след като френският президент Еманюел Макрон изрази подкрепата си за тази инициатива, пише белградският ежедневник  „Вечерне новости“ . \r\n„Малкият Шенген“ се „вписва“ в идеята на Макрон за реформа в ЕС, тоест функционирането на региона преди присъединяването му, което в момента изглежда много далеч. В същото време френският лидер иска да върне ЕС като ключов участник в диалога между Белград и Прищина, но също така и Париж да играе основна роля в процеса. \r\nИдеята за по-силна икономическа интеграция на региона, която би включвала и отваряне на граници, опасно смути албанските политически лидери в Прищина и Тирана, отбелязва сръбският вестник. \r\nАлбанският премиер Еди Рама открито обвини политиците в Прищина, че се противопоставят на създаването на балканския „малък Шенген“, заплашвайки външната политика на Тирана заради вътрешните си политически интереси. Рама каза, че отдавна обяснява на Албин Курти, лидерът на Движение „Самоопределение“ и кандидат за премиер на Косово, какво е значението на този процес и че ще бъде много изненадан, ако той не разбере, защото, както добави, „Курти е достатъчно интелигентен“. Рама също предупреди, че „отварянето на границите между Албания и Косово не може да стане без съгласието на Сърбия“. \r\nСръбският президент Александър Вучич, който се среща с Макрон два пъти в Париж през последните дни, заяви в сряда, че критиките и атаките срещу инициативата за формиране на „малък Шенген“ потвърждават колко добра и достойна е тя. Той припомни и прогнозата на Световната банка, че прилагането й ще спести на Балканската шестица 3,5 милиарда евро. \r\n„Екстремистите, и албански и сръбски, и каквито искате, никога не харесват нищо, което обединява хората,което носи мир, стабилност и развитие. Те биха искали да живеят в блато, където няма движение“, заяви президентът в Париж и изрази съжаление, че е трудно да се разговаря с хора без визия. \r\nНа онези от Черна гора, които твърдят, че вече са се свързали в региона, Вучич каза, че не са го правили със Сърбия. Той също отхвърли критиките, че инициативата всъщност създава „Велика Албания“: \r\n„Как изглежда създаването на „Велика Албания“? Изграждането на повече ленти за камиони, преминаването на граници само с лични карти?“ \r\nДипломатът Зоран Миливоевич казва за „Новости“, че няма рационална причина „мини Шенген“ да намери опозиция в Сърбия, защото тази инициатива се вписва в стратегията на Белград за ЕС, има подкрепата на Франция и допълва целите и стратегиите самия Съюз: \r\n„Зад съпротивата на Прищина се крие политиката, която коалицията Курти-Мустафа ще следва, ако сформира правителство, което е признание на Косово преди всичко. И Черна гора има някакъв комплекс, да не би създаването на „мини Шенген“  да не би лидерската й позиция в европейската интеграция, предвид това, че те са отворили всички глави, да не остане в сянката, преди всичко на Сърбия, която въпреки всичко ще остане ключовият фактор в региона“. \r\n \r\nРъководителят на делегацията на ЕС в Сърбия Сам Фабричи заяви в сряда, че регионалните инициативи, като последните, от лидерите на Сърбия, Северна Македония и Албания в Охрид са в съответствие с дневния ред на ЕС: \r\n„Европейският съюз насърчава и подкрепя подобни инициативи. Ще ги насърчаваме, особено в посока на засилване на регионалното сътрудничество в икономическия сектор“. \r\nСловенският външен министър Миро Церар също заяви в сряда, че Любляна подкрепя „малкия Шенген“. \r\n*** \r\n  Лидерът на Движение „Самоопределение“ реагира на инициативата за създаване на „мини Шенген“ в Западните Балкани, като заяви, че този проект не трябва да започва със Сърбия, а с Косово и Албания, пише прищинското издание  Telegrafi . \r\nПо неговите думи, срещите между премиерите на Албания и Северна Македония Еди Рама и Зоран Заев със сръбския президент Александър Вучич са „грешни стъпки“. \r\nКурти не може да разбере защо се бърза със създаването на тази зона и посочи, че Тирана не е изчакала формирането на ново правителство в Косово. „Тези неща не започват със Сърбия, започват с Косово и Албания, продължават с Хърватия и България, властите в Сараево, Подгорица и Скопи и накрая идва Белград. Защото такъв, какъвто е, некаещ се за войните и престъпленията и в постоянен флирт с Москва на Путин, той не може да бъде третиран с приоритет“, заяви Курти. \r\n*** \r\n \r\n Премиерите на България, Гърция и Северна Македония Бойко Борисов, Кириакос Мицотакис и Зоран Заев ще проведат тристранна среща в четвъртък в кулоарите на Солунската среща на върха 2019, бизнес мероприятие, организирано от Индустриалната федерация на Гърция, пише електронното издание на вестник  Kathimerini . \r\nПървата среща на Мицотакис със Заев беше на 24 септември в Ню Йорк, в кулоарите на среща на ООН. \r\nОчаква се двамата да обсъдят споразумението за името от Преспа, подписано с предишното правителство на Гърция, както и преговорите за присъединяване на Северна Македония към Европейския съюз. \r\nСрещата им се очаква в 18,30 ч. и ще бъде последвана от разговори с Борисов в 19.30 ч. в хотел Hyatt Regency. Мицотакис ще присъства на пресконференция за представянето на новата търговска марка за македонски продукти в хотела в 15,30 ч. и бъдете водещ оратор на вечерята на върха в 20.30 ч. \r\nОт своя страна външният министър Никос Дендиас ще бъде в Белград в четвъртък за среща със сръбския си колега Ивица Дачич, както и със сръбския президент Александър Вучич и гръцки бизнесмени, активни в Сърбия. \r\nОчаква се Дендиас да участва в дискусия за европейските перспективи на страните от Западните Балкани и подготовката за предстоящия гръцко-сръбски съвет за сътрудничество на високо равнище, който ще се състои под ръководството на Мицотакис, се казва в съобщение на външното министерство. Гръцките и сръбските външни министри ще направят съвместни изявления пред пресата около 13:30. в четвъртък (атинско време). След това Дендиас ще се срещне със сръбския президент, преди да положи венец пред статуята на гръцкия революционен герой Ригас Ферайос при кулата Небойша в Белград, където той е убит по времето на Османската империя. \r\n*** \r\n  Средно между 9 хиляди и 9 500 македонски гражданин ежегодно се изселват от страната, показват данните на икономическата организация OECD. По-голямата част от тях заминават за европейските страни, а останалите в Америка и Австралия. В момента в чужбина има над половин милион македонци, пише местното издание  „Вечер“ . \r\n„Имам прибилизително 500-600 хиляди изселници от Република Северна Македония. Значи това вече е проблем, по който според мен е късно да работим само за превенция на изселването на младите, за спиране на изтичането на мозъци. Вече трябва да започнем да мислим и да осъществим реална стратегия за това, как да върнем тези изселници, чиито способности можем да използваме в полза на държавата“, обяснява Никола Шалваринов, директор на агенцията по имиграцията. \r\nОсновната причина за миграцията е икономическият фактор и 48% от младите хора казват, че са преминали към по-добър живот, според Уестминстърската фондация за демокрация. \r\nДамир Незири, представител на Уестминстърската фондация за демокрация, представи интересно изчисление за това колко губи Македония, т.е. колко струва всеки образован човек, който напусне Македония: \r\n„Има два куфара с него. В един куфар има 29 хиляди евро, тоест пари, които държавата, той и родителите му са инвестирали в него, за да завърши образованието си. Толкова струва един млад човек да завърши университет в тази държав.. От друга страна има куфар, който има 16 хиляди евро. Това е потенциалният му принос към БВП годишно, ако той остане в тази страна, чрез плащането на данъци, чрез директно потребление .... \r\nТози човек, когато напуска страната, е над 40 хиляди евро - каза Незири и добави, че това са констатациите, получени от изследванията, изчислени от Незири преди началото на дискусията на панела „Връщане или карта с еднопосочно движение?“ Как страната се справя с изтичането на мозъци? ”, организирана от Мрежата за предотвратяване на изтичането на мозъци", "date": "2019.11.14", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/11/14/2719472/vremenno-dvizhenieto-pri-km-282-po-pat-i-1-vladaya-dragichevo-v-posoka-pernik-se-osashtestvyava-v-edna-lenta.html", "text": "Временно движението при км 282 по път I-1 Владая - Драгичево в посока Перник се осъществява в една лента поради пътнотранспортно произшествие, съобщиха от  Агенция „Пътна инфраструктура“ .  \r\nШофьорите е необходимо да карат с повишено внимание, съобразена скорост и според указанията на \"Пътна полиция\".", "date": "2019.11.14", "title": "Временно движението при км 282 по път I-1 Владая - Драгичево в посока Перник се осъществява в една лента"}
{"url": "http://www.focus-news.net/news/2019/11/14/2719469/deputatite-reshiha-iara-da-e-otgovornata-administratsiya-za-sabira-globite-i-imushtestvenite-sanktsii-po-evroproekti.html", "text": "Депутатите решиха Изпълнителната агенция по рибарство и аквакултури (ИАРА) да е отговорната администрация за събира глобите и имуществените санкции по европроекти. Това се случи след като Народното събрание прие промени в Закона за рибарството и аквакултурите на първо четене, предаде репортер на Агенция „Фокус“. „За“ промените гласуваха 106 народни представители, „против“ – 23 и „въздържали се“ – 18. Със законопроекта се потвърждава правомощието на изпълнителния директор на Изпълнителната агенция по рибарство и аквакултури да издава решения за финансови корекции от Закона за управление на средствата от Европейските структурни и инвестиционни фондове за възстановяване на безвъзмездната финансова помощ, получена поради нарушение от ползвателите по мерките от Оперативна програма за развитие на сектор „Рибарство“ 2007-2013 г. (ОПРСР). С текстовете се дава възможност на изпълнителния директор на ИАРА, извън основанията по ал. 4, да издава актове за установяване на публично държавно вземане по реда на Данъчно-осигурителния процесуален кодекс за възстановяване на безвъзмездната финансова помощ, получена поради нарушение от ползвателите по мерките от ОПРСР. \r\nДеница КИТАНОВА", "date": "2019.11.14", "title": "Депутатите решиха ИАРА да е отговорната администрация за събира глобите и имуществените санкции по европроекти"}
{"url": "http://www.focus-news.net/news/2019/11/14/2719474/georgi-cholakov-vas-podkrepyam-iztsyalo-stanovishteto-na-glavniya-prokuror-che-motivi-na-prezidenta-v-chistiya-yuridicheski-smisal-nyama.html", "text": "Подкрепям изцяло становището на главния прокурор, че мотиви на президента в чистия юридически смисъл няма. Това заяви председателят на ВАС Георги Чолаков по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на  Агенция „Фокус“ . \"Аз считам, че следва да бъде подложено на гласуване процедурния въпрос как следва да продължим. Конституционният съд е казал, че ние действаме при оперативна самостоятелност. Ние следва да преценим дали ще направим повторно предложение за същия кандидат, или да продължим с нова процедура\", допълни още той. \r\nТеодора ПАВЛОВА", "date": "2019.11.14", "title": "Георги Чолаков, ВАС: Подкрепям изцяло становището на главния прокурор, че мотиви на президента в чистия юридически смисъл няма"}
{"url": "http://www.focus-news.net/news/2019/11/14/2719473/obrazovatelniyat-filmovo-teatralen-spektakal-za-balgarski-istoricheski-sabitiya-i-natsionalni-geroi-nezabravimata-balgariya-shte-bade-predstaven-v-haskovo.html", "text": "Образователният филмово-театрален спектакъл за български исторически събития и национални герои „Незабравимата България“ ще бъде представен в Хасково. Това съобщиха от пресцентъра на  Общината . Спектакълът е на д-р Искрен Красимиров - режисьор и основател на проекта „НЕзабравимата България“. В рамките на един учебен час учениците ще видят най-доброто от филмите на Красимиров за Паисий Хилендарски, Софроний Врачански, Васил Левски, Райна Княгиня, Георги Бенковски, Захарий Стоянов, Иван Вазов, Христо Ботев и Освобождението на България. \r\nСтартът на проекта в Хасково е от детска градина „Слънце“, в 11,00 часа спектакълът ще бъде представен в ОУ „Св. Св. Кирил и Методий“, а от 12,30 часа е гостуването в СУ „Св.П аисий Хилендарски“.  \r\n„НЕзабравимата България“ е родолюбив проект, който чрез художествено-документални филми, лекции, беседи и дискусии в училища, читалища, отворени сцени и други инициативи популяризира българските национални герои. Авторът гостува в града по покана на Община Хасково.", "date": "2019.11.14", "title": "Образователният филмово-театрален спектакъл за български исторически събития и национални герои „НЕзабравимата България“ ще бъде представен в Хасково"}
{"url": "http://www.focus-news.net/news/2019/11/14/2719463/glavniyat-prokuror-sotir-tsatsarov-neka-ne-spekulirame-che-vav-vrashtaneto-na-ukaza-ot-radev-ima-motivi-tova-e-prosto-pozitsiya.html", "text": "Нека не спекулираме, че във връщането на указа от Радев има мотиви, това е просто позиция. Това каза главният прокурор Сотир Цацаров по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на  Агенция „Фокус“ . „На няколко пъти по отношение на думите на президента Румен Радев бяха използвани различни определения: съображения, мотиви, позиция. В юридическия смисъл на думата мотиви няма, този указ не съдържа каквито и да е мотиви. Това в никакъв случай не омаловажава казаното от президента, но той направи обръщение пред медиите и което беше възприето от огромното мнозинство от българските граждани. Никой не обезстойностява или неглижира казаното от Румен Радев, защото всеки от нас, когато дава своя вот, при всички случаи трябва да претегли за и против и да мисли за това, което президентът каза.. Заслужава уважение и трябва да бъде преценена от всеки от нас“, добави още той.  \r\nТеодора ПАВЛОВА", "date": "2019.11.14", "title": "Главният прокурор Сотир Цацаров: Нека не спекулираме, че във връщането на указа от Радев има мотиви, това е просто позиция"}
{"url": "http://www.focus-news.net/news/2019/11/14/2719475/obemat-na-yazovir-asenovets-e-dostatachen-do-may-2020-g-i-ne-se-nalaga-rezhim-na-vodata-v-sliven.html", "text": "Обемът на язовир „Асеновец“ е достатъчен, за да осигури нормално водоснабдяване на Сливен до месец май 2020 година и не се налага режим на водата. Това заяви управителят на ВиК - Сливен инж. Севдалин Рашев на среща с кмета Стефан Радев по повод ситуации в други градове на страната и сушата през пролетните и летните месеци, съобщиха от пресцентъра на  Община Сливен . \r\nПо думите на инж. Рашев по това време на годината има намаляване на обема на язовира и към момента той е около 10.5 милиона куб. м. Той припомни, че през тази година водата намаля заради липсата на дъждове и снеготопене през зимата и пролетта. \r\n„Реагирахме навреме и от началото на годината водоподаването е смесено и се използват трите водоснабдителни системи – „Тунджа“, „Гергевец“ и „Мечкарево“. В средата на годината количествата, подавани от тях, бяха удвоени. Обемът е разчетен така, че да стигне до месец май следващата година. Въпреки това, призовавам гражданите да използват водата пестеливо и по предназначение“, информира инж. Рашев. \r\nКметът подчерта, че е от изключителна важност да се следи нивото на язовира, но няма основание за притеснение. При втора безводна зима ще бъде използвано захранване от трите водоснабдителни системи.", "date": "2019.11.14", "title": "Обемът на язовир „Асеновец“ е достатъчен до май 2020 г. и не се налага режим на водата в Сливен"}
{"url": "http://www.focus-news.net/news/2019/11/14/2719456/shest-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на шест села от Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са селата Старосел, Любен, Калояново, Правище, Стряма и Браниполе. Екипите на водоснабдителното дружество работят по отстраняването на проблемите по водоснабдителната мрежа в шестте населени места. \r\nС нарушено водоподаване са също живущите в района на ул. „Лерин“ в град Пловдив, където се извършва подмяна на спирателен кран. \r\nТони МИХАЙЛОВ", "date": "2019.11.14", "title": "Шест села в Пловдивска област са с нарушено водоподаване заради аварии"}
{"url": "http://www.focus-news.net/news/2019/11/14/2719468/vecherne-novosti-sarbiya-makron-shte-se-opita-da-ubedi-kosovo-i-cherna-gora-da-se-vklyuchat-v-mini-shengen.html", "text": "Официален Париж би могъл, като направи силни аргументи, да се опита да убеди Прищина и Подгорица през следващия период да „снижат“ гласовете си срещу балканския „мини Шенген“. Това се разбра, след като френският президент Еманюел Макрон изрази подкрепата си за тази инициатива, пише белградският ежедневник  „Вечерне новости“ . \r\n„Малкият Шенген“ се „вписва“ в идеята на Макрон за реформа в ЕС, тоест функционирането на региона преди присъединяването му, което в момента изглежда много далеч. В същото време френският лидер иска да върне ЕС като ключов участник в диалога между Белград и Прищина, но също така и Париж да играе основна роля в процеса. \r\nИдеята за по-силна икономическа интеграция на региона, която би включвала и отваряне на граници, опасно смути албанските политически лидери в Прищина и Тирана, отбелязва сръбският вестник. \r\nАлбанският премиер Еди Рама открито обвини политиците в Прищина, че се противопоставят на създаването на балканския „малък Шенген“, заплашвайки външната политика на Тирана заради вътрешните си политически интереси. Рама каза, че отдавна обяснява на Албин Курти, лидерът на Движение „Самоопределение“ и кандидат за премиер на Косово, какво е значението на този процес и че ще бъде много изненадан, ако той не разбере, защото, както добави, „Курти е достатъчно интелигентен“. Рама също предупреди, че „отварянето на границите между Албания и Косово не може да стане без съгласието на Сърбия“. \r\nСръбският президент Александър Вучич, който се среща с Макрон два пъти в Париж през последните дни, заяви в сряда, че критиките и атаките срещу инициативата за формиране на „малък Шенген“ потвърждават колко добра и достойна е тя. Той припомни и прогнозата на Световната банка, че прилагането й ще спести на Балканската шестица 3,5 милиарда евро. \r\n„Екстремистите, и албански и сръбски, и каквито искате, никога не харесват нищо, което обединява хората,което носи мир, стабилност и развитие. Те биха искали да живеят в блато, където няма движение“, заяви президентът в Париж и изрази съжаление, че е трудно да се разговаря с хора без визия. \r\nНа онези от Черна гора, които твърдят, че вече са се свързали в региона, Вучич каза, че не са го правили със Сърбия. Той също отхвърли критиките, че инициативата всъщност създава „Велика Албания“: \r\n„Как изглежда създаването на „Велика Албания“? Изграждането на повече ленти за камиони, преминаването на граници само с лични карти?“ \r\nДипломатът Зоран Миливоевич казва за „Новости“, че няма рационална причина „мини Шенген“ да намери опозиция в Сърбия, защото тази инициатива се вписва в стратегията на Белград за ЕС, има подкрепата на Франция и допълва целите и стратегиите самия Съюз: \r\n„Зад съпротивата на Прищина се крие политиката, която коалицията Курти-Мустафа ще следва, ако сформира правителство, което е признание на Косово преди всичко. И Черна гора има някакъв комплекс, да не би създаването на „мини Шенген“  да не би лидерската й позиция в европейската интеграция, предвид това, че те са отворили всички глави, да не остане в сянката, преди всичко на Сърбия, която въпреки всичко ще остане ключовият фактор в региона“. \r\n \r\nРъководителят на делегацията на ЕС в Сърбия Сам Фабричи заяви в сряда, че регионалните инициативи, като последните, от лидерите на Сърбия, Северна Македония и Албания в Охрид са в съответствие с дневния ред на ЕС: \r\n„Европейският съюз насърчава и подкрепя подобни инициативи. Ще ги насърчаваме, особено в посока на засилване на регионалното сътрудничество в икономическия сектор“. \r\nСловенският външен министър Миро Церар също заяви в сряда, че Любляна подкрепя „малкия Шенген“. \r\n \r\nПревод и редакция:", "date": "2019.11.14", "title": "„Вечерне Новости“ (Сърбия): Макрон ще се опита да убеди Косово и Черна гора да се включат в „мини Шенген“"}
{"url": "http://www.focus-news.net/news/2019/11/14/2719476/menda-stoyanova-gerb-tazi-godina-iskaniyata-na-sindikatite-byaha-dosta-po-skromni-zashtoto-byudzhetat-udovletvoryava-i-reshava-dosta-problemi.html", "text": "Тази година исканията на синдикатите бяха доста по-скромни, защото бюджетът удовлетворява и решава доста проблеми. Това каза председателят на Бюджетна комисия и депутат от ГЕРБ Менда Стоянова  по време на брифинг след среща с КНСБ, предаде репортер на  Агенция „Фокус“ . „Тази среща се провежда всяка година горе-долу по това време, когато бюджетът вече е в Народното събрание. С колегите от КНСБ разисквахме техните виждания по това какви проблеми има бюджета и къде те биха могли да на намерят своето решение. Те представиха включително и писмено своите становища и виждания. Като един участник вече много години в тази среща мога да кажа, че тази година исканията им са доста по-скромни. Това предполагам, че е така, защото самият бюджет удовлетворява и решава доста проблеми, които има в отделните сектори, а и най-вече заради политиката по доходите, която е предвидена в бюджета. Освен конкретните искания, които те поставиха, бих се спряла на някои по-фундаментални въпроси, а те са именно въпросите, че трябва да се извършат определени промени в системата на пенсионно осигуряване“,  каза Менда Стоянова. Тя поясни, че са дискутирали по-важни въпроси, които трябва да се създаде работна група, в която да участват и партньорите и представителите на изпълнителната власт.Срещата беше конструктивна и това, което е възможно, да се направи между първо и второ четене, за да се решат някои проблеми, ще го анализираме, дискутираме“,  каза още Стоянова. Председателят на КНСБ Пламен Димитров от своя страна заяви, че срещата му с ГЕРБ е била сред първите по бюджета. „Както беше казано - не е сега моментът, в който ние поставяме своите искания“, допълни Димитров и поясни, че те са представени още в бюджетната процедура. \r\nДеница КИТАНОВА", "date": "2019.11.14", "title": "Менда Стоянова, ГЕРБ: Тази година исканията на синдикатите бяха доста по-скромни, защото бюджетът удовлетворява и решава доста проблеми"}
{"url": "http://www.focus-news.net/news/2019/11/14/2719480/plamena-tsvetanova-vss-glasuvam-protiv-prekratyavaneto-na-segashnata-protsedura-po-izbor-na-glaven-prokuror.html", "text": "Гласувам \"против\" прекратяването на сегашната процедура по избор на главен прокурор. Това заяви членът на Прокурорската колегия от квотата на парламента Пламена Цветанова по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор, предаде репортер на  Агенция „Фокус“ .  \r\nТеодора ПАВЛОВА", "date": "2019.11.14", "title": "Пламена Цветанова, ВСС: Гласувам против прекратяването на сегашната процедура по избор на главен прокурор"}
{"url": "http://www.focus-news.net/news/2019/11/14/2719484/sport-angliya-izliza-za-oshte-edin-razgrom.html", "text": "Англия се изправя срещу Черна гора (днес 21:45 часа) в търсене на поредна убедителна победа, която да гарантира на Трите лъва първото място в нашата Група А от квалификациите за Евро 2020. Хората на Саутгейт можеха да си осигурят участие във финалите догодина още през октомври, но тогава загубиха с 1:2 гостуването си на Чехия. Преднината на Англия пред втория и третия е съответно три и четири точки, което означава, че равенство с Черна гора също ще гарантира и на теория класирането на британците. Черна гора пък дели последното място в групата с България с актив от едва три точки и нито една победа. Черногорците си поделиха точките с нашите в двата мача помежду ни. Сега определено хората на Фарук Хаджибегич са в криза и нямат успех вече в девет поредни квалификации за европейски първенства. През 2019 г. те спечелиха единствено в приятелски мач срещу Унгария и нещо повече - те не се разписаха нито веднъж в най-скорошните си четири евро-квалификации!", "date": "2019.11.14", "title": "Спорт: Англия излиза за още един разгром"}
{"url": "http://www.focus-news.net/news/2019/11/14/2719477/prodalzhavat-da-se-sabirat-protestirashti-pred-vss-sreshtu-izbora-na-ivan-geshev-za-glaven-prokuror.html", "text": "Продължават да се събират протестиращи пред ВСС срещу избора на Иван Гешев за главен прокурор, предаде репортер на  Агенция \"Фокус\" . Протестиращите скандират: \"Мафия\" и \"Гешев е позор\". Един от организаторите призова за разумен избор при второто гласуване.  \r\nТеодора ПАТРОНОВА", "date": "2019.11.14", "title": "Продължават да се събират протестиращи пред ВСС срещу избора на Иван Гешев за главен прокурор"}
{"url": "http://www.focus-news.net/news/2019/11/14/2719482/po-povod-svetovniya-den-za-borba-s-diabeta-deputatite-se-narediha-na-opashka-za-da-si-izmeryat-kravnata-zahar.html", "text": "По повод Световния ден за борба с диабета депутатите се наредиха на опашка, за да си измерят кръвната захар, предаде репортер на  Агенция \"Фокус\" . Инициативата се провежда в Северното фоайе на Народното събрание. В нея се включиха депутати от всички политически сили. Освен измерването на захарта на желаещите се раздават и информационни материали по темата. В България инициативата за отбелязването на този ден е на Асоциацията на научноизследователските фармацевтични производители (ARPharM).  \r\nДеница КИТАНОВА", "date": "2019.11.14", "title": "По повод Световния ден за борба с диабета депутатите се наредиха на опашка, за да си измерят кръвната захар"}
{"url": "http://www.focus-news.net/news/2019/11/14/2719488/53-godishen-mazh-ot-s-radanovo-e-v-bolnitsa-sled-poboy.html", "text": "Служители на полицейското управление в Полски Тръмбеш разследват причиняване на средна телесна повреда, съобщиха от пресцентъра на  ОДМВР-Велико Търново.  Работата по случая е започнала, след сигнал, получен вчера от 53-годишен мъж от с. Раданово. Рано сутринта той потърсил съдействие в полицията и обяснил, че предната вечер, около 22,00 ч. пред дома му, му е бил нанесен побой.  В резултат на това тъжителят е настанен за лечение във великотърновската болница с фрактура на бедренна става. От проведените действия по разследването са установени трима жители на Раданово на 17, 18 и 21 години, съпричастни към извършеното деяние. Започнато е досъдебно производство. Работата по изясняване на случая продължава.", "date": "2019.11.14", "title": "53-годишен мъж от с. Раданово е в болница след побой"}
{"url": "http://www.focus-news.net/news/2019/11/14/2719486/d-r-daniela-daritkova-gerb-smisalat-na-denya-za-borba-s-diabeta-e-da-badem-vnimatelni-sas-zdraveto-si-da-se-preglezhdame-regulyarno-da-zhiveem-zdravoslovno-i-da-se-dvizhim-poveche.html", "text": "Смисълът на Световния ден за борба с диабета е да бъдем внимателни със здравето си, да се преглеждаме регулярно, да живеем здравословно и да се движим повече. Това каза председателят на Комисията по здравеопазвдане и председател на ПГ на ГЕРБ д-р Даниела Дариткова по време на откриването на инициативата в Народното събрание по повод Световния ден за борба с диабета, предаде репортер на  Агенция \"Фокус\" .  \r\n\"Диабетът е тиха пандемия, която засяга много души. Увеличава се честотата на диабет във времето и за това ние трябва да мислим профилактично за кръвната си захар. Именно за това днес благодаря на нашите партньори от Асоциацията на научно-изследователските и фармацевтични компании в България, с които организираме това измерване на кръвната захар и даваме възможност на народните представители да оценят своя индивидуален риск от развитие на диабет. В България има около 500 хил. диагностицирани пациенти с диабет, но се предполага, че около 150 хил. не знаят за това, че имат такова заболяване\", заяви още д-р Дариткова.  \r\nДеница КИТАНОВА", "date": "2019.11.14", "title": "Д-р Даниела Дариткова, ГЕРБ: Смисълът на Деня за борба с диабета е да бъдем внимателни със здравето си,  да се преглеждаме регулярно, да живеем здравословно и да се движим повече"}
{"url": "http://www.focus-news.net/news/2019/11/14/2719481/olga-kerelska-vss-tryabva-da-zapochnem-nova-protsedura-po-izbor-na-glaven-prokuror-i-tya-tryabva-da-e-sadarzhatelna.html", "text": "Считам, че не сме изправени пред избор нито да прекратяваме тази процедура, нито да я продължаваме, а на практика трябва да започнем нова процедура, която да бъде съдържателна. Това каза членът на Съдийската колегия на ВСС Олга Керелска по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор, предаде репортер на  Агенция „Фокус“ .  „След като президентът Румен Радев твърди, че изпълнената от нас процедура е формално осъществена, следва да си зададем въпроса изобщо има ли процедура. Оттук нататък ние няма какво да продължаваме и прекратяваме, защото формалната процедура не е процедура в съответствие с изискванията на закона“, добави още тя.  \r\nТеодора ПАВЛОВА", "date": "2019.11.14", "title": "Олга Керелска, ВСС: Трябва да започнем нова процедура по избор на главен прокурор и тя трябва да е съдържателна"}
{"url": "http://www.focus-news.net/news/2019/11/14/2719478/kashta-muzey-adriana-budevska-v-dobrich-e-restavrirana-v-avtentichniya-y-vid.html", "text": "Ремонтът на Къщата-музей „Адриана Будевска“ в Добрич приключи, предаде кореспондентът на  Радио „Фокус” – Варна . Сградата е построена отново по автентични данни. Повече от 10 години музейният обект се рушеше. Предстои през следващата година той да бъде отворен за посетители. Средствата бяха осигурени от Министерство на културата и Регионалния исторически музей (РИМ) в Добрич. Фирмата-изпълнител е осъществявала дейности в старите български столици Плиска и Преслав и има опит в работата с паметници на културата от национално значение, каквато е Къща-музей „Адриана Будевска“ в Добрич. Начинанието е доведено до успешен край благодарение на проект на РИМ в добруджанския град и изключителната подкрепа на Община град Добрич. Старата къща-музей е била построена за 100-годишнината от рождението на Адриана Будевска и има разминаване с оригиналния вид на родната ѝ къща. В новата ще бъдат експонирани артефакти от фонда „Адриана Будевска“, който се пази в Дом-паметник „Йордан Йовков“. В сградата ще функционира и учебна зала, където деца и младежи ще имат възможност да развиват различни дейности, свързани с литературата и театъра.  \r\n  \r\nЖулиета НИКОЛОВА", "date": "2019.11.14", "title": "Къща-музей „Адриана Будевска“ в Добрич е реставрирана в автентичния й вид"}
{"url": "http://www.focus-news.net/news/2019/11/14/2719487/meryat-bezplatno-kravnata-zahar-na-gornooryahovchani.html", "text": "Горнооряховчани ще могат да измерят кръвната си захар безплатно, съобщиха за  Радио \"Фокус\"-Велико Търново  от пресцентъра на община Горна Оряховица. Инициативата е ежегодна и се организира от ендокринологичния кабинет на д-р Мария Христова и медицинска сестра Катюша Зидарска от ДКЦ І и е по повод Световния ден за борба с диабета. Пред сградата на Общината всеки, който желае, може да провери нивото на кръвната си захар, да се консултира със специалист и да получи информационни материали, свързани с профилактиката на заболяването. \r\nСветовният ден за борба с диабета се отбелязва всяка година на 14 ноември по решение на Международната Диабетна Федерация и Световната здравна организация, в отговор на нарастващата тревога за бъдещето на милионите хора, страдащи от заболяването. Захарният диабет е метаболитно заболяване, характеризиращо се с повишени нива на кръвната захар, което се дължи на частично намаление или нарушено действие на инсулина (диабет тип 2) или пълна загуба на продукцията му в организма (диабет тип 1). Ефективното лечение, може да намали инвалидизиращите усложнения с до 50%. Пациентът и лекуващият екип имат обща цел: да постигнат и поддържат добър контрол на стойностите на кръвната захар. \r\nВ България над 500 000 души са със захарен диабет, като повече от 150 000 дори не подозират за това. Диабетът е основен рисков фактор и причина за сърдечно-съдовата смъртност у нас. \r\nРени АТАНАСОВА", "date": "2019.11.14", "title": "Мерят безплатно кръвната захар на горнооряховчани"}
{"url": "http://www.focus-news.net/news/2019/11/14/2719479/washington-post-kucheta-terapevti-shte-pomagat-na-amerikanskite-kongresmeni-da-se-osvobozhdavat-ot-stresa-v-perioda-na-impiychmanta-sreshtu-tramp.html", "text": "Служители на неправителствената организация Pet Partners са завели на Капитолийския хълм специално обучени кучета-терапевти, които да помагат на конгресмените и техните екипи да се освобождават от стреса в деня на първите открити изслушвания по импийчмънта на президента на САЩ Доналд Тръмп, пише вестник  The Washington Post . \r\nОфициално акцията не е свързана непосредствено с импийчмънта. По думите на организаторите, те са дошли, за да „дадат на работещите в Конгреса, които имаха изключително тежка година, възможността да се развлекат от напрегнатата работа“. \r\n\"Кой, ако не пухкав екип от любящи, разбиращи и политически безпристрастни животни-терапевти, ще донесе успокоение и утеха на такъв трудолюбив персонал в конгреса?“ - казаха те. Денят обаче не бе избран случайно: в сряда в Камарата на представителите на САЩ бяха проведени първите публични изслушвания по въпроса за импийчмънта на американския лидер с участието на временно поверения в делата на САЩ в Украйна Уилям Тейлър и заместник-помощника на държавния секретар на САЩ по европейските и евразийските въпроси Джордж Кент. \r\nЧрез акцията Pet Partners възнамеряват да привлекат вниманието към набиращата популярност в САЩ зоотерапия. Както отбелязва изданието, научната общност все още не може да каже със сигурност колко е ефективна. \r\n \r\nПревод и редакция:", "date": "2019.11.14", "title": "Washington Post: Кучета-терапевти ще помагат на американските конгресмени да се освобождават от стреса в периода на импийчмънта срещу Тръмп"}
{"url": "http://www.focus-news.net/news/2019/11/14/2719489/izlozhbata-bogomir-lazov-i-balgarskiyat-akvarel-shte-bade-predstavena-v-kyustendil.html", "text": "Изложбата „Богомир Лазов и българският акварел” ще бъде представена в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Изложбата ще бъде открита от 17.30 часа в Художествена галерия „Владимир Димитров – Майстора”. Акцент в изложбата е акварелната живопис на Богомир Лазов– основно пейзажи от красивия Кюстендилски край, представени в контекста на творби от други български акварелисти: Константин Щъркелов, Йордан Гешев, Павел Францалийски, Христо Йончев – Крискарец, Страхил Титиринов, Владимир Мански и др. С тях, освен приятелството и работата в акварелната техника, го сближават общи теми, мотиви, сюжети и живописни проблеми, които всеки решава по своему. Богомир Лазов следва при проф. Никола Маринов в Художествената академия. Член е на Дружеството на новите художници.  \r\nВенцеслав ИЛЧЕВ", "date": "2019.11.14", "title": "Изложбата „Богомир Лазов и българският акварел” ще бъде представена в Кюстендил"}
{"url": "http://www.focus-news.net/news/2019/11/14/2719495/detsata-ot-kvartal-kraymorie-v-burgas-sami-pochistiha-esennite-lista-v-dvora-na-detskata-gradina.html", "text": "Малчуганите от квартал \"Крайморие\" сами почистиха есенните листа в двора на своята детска градина \"Радост\", поощрени от своите преподаватели. Събраният органичен отпадък бе предаден на общинско предприятие \"Чистота Еко\". От подобна суровина там произвеждат висококачествен биологичен компост, който е най-добрата храна за стайни и дворни растения. Това съобщиха от пресцентъра на  Община Бургас . Хубавата инициатива заслужава поощрение. Затова Стефан Калчев - директор на общинско предприятие \"Чистота еко\", и Мария Генчева - кметски наместник в кв. \"Крайморие\", подариха на децата цветни моливчета и компост за домашните растения на техните родители. Дано в съзнанието на тези малки бургазлии остане споменът, че не всички отпадъци са вредни. Че някои от тях са ресурс, който може да бъде превърнат в нещо полезно.", "date": "2019.11.14", "title": "Децата от квартал „Крайморие“ в Бургас сами почистиха есенните листа в двора на детската градина"}
{"url": "http://www.focus-news.net/news/2019/11/14/2719492/poveche-ot-dva-chasa-prodalzhavat-protestite-v-podkrepa-na-izbora-na-ivan-geshev-za-glaven-prokuror.html", "text": "Повече от два часа продължават протеститe в подкрепа на избора на Иван Гешев за главен прокурор, предаде репортер на  Агенция \"Фокус\" . Въпреки дъжда, протестиращите продължават да стоят пред сградата на ВСС и да скандират \"Гешев прокурор\". Протестът до момента протича мирно. Били са подадени два сигнала за бомба - единият е от снощи, а другият от днес в 7:55 часа. Въпреки това магистратите решиха да продължат работата си. \r\nЗорница КОСТАДИНОВА", "date": "2019.11.14", "title": "Повече от два часа продължават протеститe в подкрепа на избора на Иван Гешев за главен прокурор"}
{"url": "http://www.focus-news.net/news/2019/11/14/2719496/42-dokladchika-ot-4-darzhavi-se-vklyuchvat-v-xviii-ta-natsionalna-nauchna-konferentsiya-koyato-shte-se-provede-vav-veliko-tarnovo.html", "text": "XVIII-та Национална научна конференция ще се проведе във Велико Търново. Тя е част от юбилейната програма за отбелязване на 130 години от учредяването на първата публична библиотека в старата столица. Това каза в интервю за  Радио „Фокус“-Велико Търново  директорът на РНБ „Петко Р. Славйков“ Калина Иванова. Тя поясни, че Конференцията ще започне днес в 13.00 часа и ще приключи утре по същото време. В началото ще има поздравления от служителите на Регионалната библиотека, от държавната и местната власт, а вечерта от 19.00 ч. ще се състои тържествен концерт на Васил Петров в МДТ „Константин Кисимов“. \r\n„На 14 и 15 ще се проведе XVIII-та Национална научна конференция с международно участие „Библиотеки, четене и комуникации“. Тя е посветена основно на 130-годишнината от учредяването на първата публична библиотека в град Велико Търново, за чиито приемник се смята РНБ „Петко Р. Славейков“ и на 70-годишнината от рождението на проф. д-р Елена Георгиева, която е един основателите на Катедра „Библиотекознание“ и неин дългогодишен преподавател. Основната тема на конференцията е библиотечното законодателство и прилагането на авторското право в работата на библиотеките. Ще участват близо 42-ма докладчика. Международното участие е от четири държави – Русия, Сърбия, Турция и Полша. В пленарната сесия, разбира се, са включени докладите, които засягат темата за нормативната база в библиотеките и за това как авторското право се спазва и изпълнява. Във втората сесия ще бъде представен Македонският институт към Историческия институт на БАН. Останалите сесии също ще са изпълнени с интересни теми, представени от докторантите от ВТУ „Св. Св. Кирил и Методий“ и от студенти от Университета по библиотечно-информационни технологии в София. Има и много участници, които са практици в нашата област. Както винаги, след приключване на Конференцията, ще бъде издаде Сборник с доклади. Надяваме се този път да стане по-рано – до края на годината, за да бъде от полза на библиотеките в страната“, каза Калина Иванова. \r\nКонференцията е под патронажа на кмета на община Велико Търново инж. д-р Даниел Панов. Организира се с финансовата подкрепа на Министерство на културата и Фондация „Глобални библиотеки-България“. \r\nРени АТАНАСОВА", "date": "2019.11.14", "title": "42 докладчика от 4 държави се включват в XVIII-та Национална научна конференция, която ще се проведе във Велико Търново"}
{"url": "http://www.focus-news.net/news/2019/11/14/2719490/nsi-predpriemachite-ochakvat-investitsiite-prez-nastoyashtata-godina-da-sa-s-105-po-malko-v-sravnenie-s-predhodnata.html", "text": "Инвестиционна бизнес анкета на Националния статистически институт (НСИ), проведена сред промишлените предприятия през октомври 2019 г., показва, че предприемачите очакват инвестициите през настоящата година да са с 10.5% по-малко в сравнение с предходната 2018 година. Това съобщиха от  НСИ . \r\nСпоред основните производствени групировки  най-голям относителен дял в инвестициите през 2019 г. се очаква да формира производството на стоки за междинно потребление (40.5%), следвано от енергетичните и свързаните с водата сектори (23.7%) и производството на недълготрайни потребителски стоки (18.7%). \r\nПо данни от бизнес анкетата прогнозите за 2020 г. са за намаление на обема на инвестициите в промишлеността с 9.1% спрямо 2019 г., като около 34% от предприятията не планират разходи за придобиване на дълготрайни активи през следващата година. В структурата по основни производствени групировки отново производството на стоки за междинно потребление формира най-голям относителен дял - 37.6%. След него се подреждат енергетичните и свързаните с водата сектори и производството на недълготрайни потребителски стоки - съответно с 31.9 и 16.1%. \r\nПо направление на инвестициите през 2020 г. с най-голям дял се очаква да бъдат тези за увеличаване на производствения капацитет - 39.3% от общия стойностен обем на инвестициите в промишлеността. На второ място, с 29.8% дял са предвидените инвестиции за заместване на износеното оборудване, следвани от тези за механизация или автоматизация на съществуващи производствени процеси и за въвеждане на нови производствени технологии - със 17.8%, и за опазване на околната среда, мерки за сигурност и други - с 13.1%. \r\nПо отношение на факторите, които биха повлияли върху решенията на мениджърите за инвестиции през 2020 г., преобладават позитивните оценки на въздействие („стимулиращо“ или „много стимулиращо“) при „търсене на продукцията“ , „финансови ресурси или очаквани печалби“  и „технически фактори“ . При групата „други фактори“  28.4% от анкетираните посочват влиянието им като „стимулиращо“, 34.9% от тях се въздържат от оценка, а 25.6% отговарят, че факторът не оказва влияние", "date": "2019.11.14", "title": "НСИ: Предприемачите очакват инвестициите през настоящата година да са с 10.5% по-малко в сравнение с предходната"}
{"url": "http://www.focus-news.net/news/2019/11/14/2719493/predsedatelyat-na-parlamenta-tsveta-karayancheva-narodnoto-sabranie-vinagi-e-imalo-gotovnost-da-prieme-vazhni-kauzi-kasaeshti-choveshkoto-zdrave.html", "text": "Народното събрание винаги е имало готовност да приеме важни каузи, касаещи човешкото здраве. Това каза председателят на Народното събрание Цвета Караянчева по време на откриването на инициативата в Народното събрание по повод Световния ден за борба с диабета, предаде репортер на  Агенция \"Фокус\" . \"Както винаги Народното събрание е имало готовност да приеме такива важни каузи. Каузи, които касаят човешкото здраве. Българинът трябва да бъде информиран. Наистина профилактиката е нещо много важно, защото то предотвратява всички проблеми на здравето. Призовавам всички колеги да напавят скрининга. Ще има достатъчно възможности и да се надяваме, че всички сме в добро здраве, защото това, което ни предстои в следващите седмици е много важно за държавата. Изследвайте се, ако има някой някакви проблеми, ще бъде насочен за овладяването им. Това разбира се, в кръга на шегата\", каза Караянчева. Тя посочи, че такива благородни кампании винаги са добре дошли в Народното събрание.  \r\nДеница КИТАНОВА", "date": "2019.11.14", "title": "Председателят на парламента Цвета Караянчева: Народното събрание винаги е имало готовност да приеме важни каузи, касаещи човешкото здраве"}
{"url": "http://www.focus-news.net/news/2019/11/14/2719491/ivan-ivanov-turisticheska-kamara-burgas-edna-ot-glavnite-prichini-za-spada-na-turistite-za-2019-godina-e-prenasochvaneto-na-turistopototsite-kam-drugi-darzhavi.html", "text": "Една от главните причини за спада на туристите за 2019 година е пренасочването на туристопотоците към Турция, Египет, Кипър и Тунис. Това каза за  Радио „Фокус“ – Бургас  Иван Иванов от Туристическата камара в Бургас. По думите му вторият много важен проблем е, че чуждите дестинации максимално са разнообразили туристическите си пакети и туристическите си услуги. „Дадоха един качествен и богат ол инклузив и имат силна реклама.  Другият момент, който заслужава особено внимание и имах възможността да вида със собствените си очи и да разговарям с генерални мениджъри, като имам предвид Турция, е квалифицираният обслужващ персонал езиково и професионално“, добави Иван Иванов.  По думите му в България липсва такъв квалифициран персонал, както езиково, така и работа в екип. Той заяви, че всички тези 3-4 момента определят и създават доста трудности, за да се прескочат бариерите, които се създадоха през сезон 2019 спрямо сезон 2020 година. „На 23 и 24 ноември в Полша ще ни дадат ясна представа към какво и как да се насочим спрямо сезон 2020 година“, каза още Иван Иванов.  \r\nМария КУРТЕВА", "date": "2019.11.14", "title": "Иван Иванов, Туристическа камара – Бургас: Една от главните причини за спада на туристите за 2019 година е пренасочването на туристопотоците към други държави"}
{"url": "http://www.focus-news.net/news/2019/11/14/2719485/lozan-panov-vks-nyama-znachenie-dali-okachestvyavame-dumite-na-prezidenta-kato-motivi-ili-pozitsiya-vazhnoto-e-che-tryabva-te-da-badat-chuti.html", "text": "Няма значение как ще окачествим думите на Радев: обяснения, обръщение, мотиви, изказвания, позиция, изявление: все едно как ще ги наречем, важното е тези думи да бъдат чути.. Това каза председателят на ВКС Лозан Панов по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор, предаде репортер на  Агенция „Фокус“ .   \r\nТеодора ПАВЛОВА", "date": "2019.11.14", "title": "Лозан Панов, ВКС: Няма значение дали окачествяваме думите на президента: като мотиви или позиция, важното е, че трябва те да бъдат чути"}
{"url": "http://www.focus-news.net/news/2019/11/14/2719497/varnenski-teatri-se-vklyuchvat-za-poreden-pat-v-noshtta-na-teatrite.html", "text": "Варненски театри се включват за пореден път в Нощта на театрите, предаде репортер на  Радио „Фокус“ – Варна  .  \"Ти променяш играта. Играта променя теб\" е посланието на Нощта на театрите, в популярната инициатива, която от няколко години обединява театри от различни европейски страни. Операта и театрите в морската столица заявиха готовност да участват за пореден път в инициативата, като програмата обхваща два дни, през тази година това са 15 и 16 ноември. \r\nНа 15-ти ноември варненци и гости на града ще имат възможност да гледа  документален филм за 10-годишнината на ТФ „Феникс“ с худ. рък Свилен Стоянов. В същия ден на ще бъдат показана на сцена Филиал и постановката „Любовни писма“ на Албърт Гърни.  \r\nКулминацията в събитията за Варна ще бъдат на 16-ти ноември, когато се очакват множество постановки. На сцените на варненските театри ще бъдат поставени постановките: „Сън“, „Животът, макар и кратък“, „Изборът на Марта“ и „Чикаго“.  \r\nУспоредно с театралните постановки варненски студенти ще представят проекта си „Къщичка за книги“, чиято цел е обмен и популяризиране на българската литература. Писателката Лора Маринова ще направи своята литературна премиера на книгата си „65 обръча“. Възпитаниците на киношкола „Братя Люмиер“ към Общински детски комплекс Варна с художествен ръководител Елица Матеева ще представят представят снимки и документални късометражни филми от репетиционните процеси на „Двубой“, „Само за жени“ на ДТ „Стоян Бъчваров“ и „Женитба“ на театралната школа „Студио Театър“.  \r\nДесислава ВАСИЛЕВА", "date": "2019.11.14", "title": "Варненски театри се включват за пореден път в Нощта на театрите"}
{"url": "http://www.focus-news.net/news/2019/11/14/2719483/nsi-prez-tretoto-trimesechie-na-2019-g-brutniyat-vatreshen-produkt-bvp-narastva-s-37.html", "text": "През третото тримесечие на 2019 г. брутният вътрешен продукт (БВП) нараства с 3.7% спрямо съответното тримесечие на предходната година и с 0.7% спрямо второто тримесечие на 2019 г. Това съобщиха от  Националния статистически институт  (НСИ). \r\nВ ръководството на Евростат за тримесечните национални сметки експресните оценки за БВП са дефинирани като: \r\n„...най-ранната картина на икономиката, представена в съответствие с концепциите и дефинициите на Системата на националните сметки, данните за която се произвеждат и публикуват във възможно най-кратки срокове след края на отчетното тримесечие, като се използва ограничена и непълна информация в сравнение с традиционно разработваните тримесечни показатели на националните сметки...“. \r\nЕкспресните оценки за БВП се основават на предварителни, налични към момента, месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация. \r\nРазработените експресни оценки за третото тримесечие на 2019 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година. \r\nСъгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за третото тримесечие на 2019 г. на 5 декември 2019 година. \r\nСпоред експресните оценки на НСИ за третото тримесечие на 2019 г. БВП в номинално изражение достига 31 485 млн. лева.  \r\nРеализираната добавена стойност през третото тримесечие на 2019 г. е 27 133 млн. лeвa. \r\nПо елементи на крайното използване най-голям дял в БВП заема крайното потребление (68.4%), което в стойностно изражение възлиза на 21 524 млн. лева. През третото тримесечие на 2019 г. бруто капиталообразуването е 5 773 млн. лв. и заема 18.3% относителен дял в БВП. Външнотърговското салдо е положително. \r\nПрез третото тримесечие на 2019 г. спрямо второто тримесечие на 2019 г. БВП по сезонно изгладени данни се увеличава с 0.7%. За същия период брутната добавена стойност нараства с 0.5%. \r\nСпоред експресните оценки на БВП по елементи на крайното използване през третото тримесечие на 2019 г. принос за регистрирания икономически растеж по сезонно изгладени данни спрямо второто тримесечие на 2019 г. има увеличението на износа на стоки и услуги - с 3.4%, на крайното потребление - с 0.9%, и на бруто образуването на основен капитал - с 0.8%. \r\nПрез третото тримесечие на 2019 г. БВП по сезонно изгладени данни нараства с 3.7% спрямо същото тримесечие на предходната година. Брутната добавена стойност се увеличава с 3.4%.  \r\nКрайното потребление регистрира положителен икономически растеж от 4.9%. Бруто образуването на основен капитал отчита ръст от 2.2% през третото тримесечие на 2019 г. спрямо съответното тримесечие на предходната година по сезонно изгладени данни. Износът на стоки и услуги се увеличава с 0.4%, а вносът на стоки и услуги намалява с 1.7%.", "date": "2019.11.14", "title": "НСИ:  През третото тримесечие на 2019 г. брутният вътрешен продукт (БВП) нараства с 3.7%"}
{"url": "http://www.focus-news.net/news/2019/11/14/2719499/okrazhna-prokuratura-yambol-vnese-v-sada-iskane-za-zadarzhane-pod-strazha-na-obvinen-v-ubiystvo-na-zhena-po-machitelen-nachin-i-s-osobena-zhestokost.html", "text": "Окръжна прокуратура – Ямбол внесе в съда искане за налагане на мярка за неотклонение „задържане под стража“ спрямо Димитър С. Това съобщиха от  Апелативна прокуратура – Бургас . Той е обвинен за това, че на във времето от 19.00 ч. на 10 ноември 2019 г. до 00.10 ч. на 11 ноември 2019 г., в къща в град Ямбол, умишлено е умъртвил жена от Ямбол, като деянието е извършено по особено мъчителен за убитата начин и с особена жестокост – престъпление по чл.116, ал.1., т.6, вр. чл.115 от НК. \r\nПредстои Окръжен съд – Ямбол да определи начален час на заседанието си, което ще бъде проведено днес.", "date": "2019.11.14", "title": "Окръжна прокуратура – Ямбол внесе в съда искане за задържане под стража на обвинен в убийство на жена по мъчителен начин и с особена жестокост"}
{"url": "http://www.focus-news.net/news/2019/11/14/2719503/predstaviteli-na-rakovodstvoto-na-pp-abv-shte-provedat-sreshta-s-poslanika-na-kuba-v-balgariya-n-pr-yamira-kueto-milian-na-15-noemvri.html", "text": "Представители на ръководството на ПП АБВ ще проведат среща с посланика на Куба в България Н. Пр. Ямира Куето Милиан - за новата динамика в отношенията между Република България и Република Куба. Това съобщиха от пресцентъра на  партията . \r\nКато домакин на срещата, посланикът планира изненади за всички.  \r\nСъбитието ще се проведе от 14.00 часа на 15 ноември 2019 г., (петък) в посолството на Куба в София (ул. „Константин Щъркелов“ 1).  \r\nВ срещата ще участват председателят на ПП АБВ Румен Петков, Любомира Ганчева - зам.-председател на партията, и лидерът на АБВ-Младежи Пламена Заячка.", "date": "2019.11.14", "title": "Представители на ръководството на ПП АБВ ще проведат среща с посланика на Куба в България Н. Пр. Ямира Куето Милиан на 15 ноември"}
{"url": "http://www.focus-news.net/news/2019/11/14/2719502/71-godishen-mazh-e-postradal-pri-paten-intsident-v-s-obedinenie-v-oblast-veliko-tarnovo.html", "text": "71-годишен мъж от с. Росен е пострадал при пътен инцидент в с. Обединение, съобщиха от пресцентъра на  ОДМВР - Велико Търново.  Произшествието е станало вчера, около 19.00 ч. По първоначална информация лек автомобил „Опел Астра“, управляван от 26-годишен мъж от с. Росен, е отнел предимство на лек автомобил „Фолксваген Голф“, управляван от 20-годишен мъж от с. Леденик. В резултат на инцидента е пострадал възрастен мъж, возил се в „Опел“-а. Той е настанен за лечение във великотърновската болница с фрактура на ребра. Причините за произшествието са в процес на изясняване. По случая е започнато досъдебно производство.", "date": "2019.11.14", "title": "71-годишен мъж е пострадал при пътен инцидент в с. Обединение в област Велико Търново"}
{"url": "http://www.focus-news.net/news/2019/11/14/2719504/veche-dva-chasa-prodalzhava-protestat-sreshtu-izbora-na-ivan-geshev-za-glaven-prokuror.html", "text": "Вече два часа продължава протестът срещу избора на Иван Гешев за главен прокурор, предаде репортер на  Агенция Фокус . На високоговорители е пуснат запис на живо от заседанието в сградата на ВСС. Насъбралото се множество реагира с викове \"мафия\" и освирквания. Две метални прегради и полицаи разделят двата протеста на разстояние от 50 метра един от друг. Продължава да е засилено полицейското присъствие.", "date": "2019.11.14", "title": "Вече два часа продължава протестът срещу избора на Иван Гешев за главен прокурор"}
{"url": "http://www.focus-news.net/news/2019/11/14/2719500/ministar-danail-kirilov-samo-chrez-povtorno-negativno-glasuvane-mozhe-da-se-zapochne-nova-protsedura-po-izbor-na-glaven-prokuror.html", "text": "Само чрез повторно негативно гласуване  може да се започне нова процедура по избор на главен прокурор. Това каза в свое становище министърът на правосъдието и по право председателстващ ВСС Данаил Кирилов по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор, предаде репортер на  Агенция „Фокус“ . „Повторно означава същото предложение, не различно предложение. Конституционният законодател е бил прецизен и той е обвърза органите с това да гласуват същото предложение. Повторно в случая на конституционната разпоредба означава и защита на кандидата. Този кандидат има правото да гласува повторна. И само чрез повторно негативно гласуване, само тогава може да се започне нова процедура“, добави още той.  \r\nТеодора ПАВЛОВА", "date": "2019.11.14", "title": "Министър Данаил Кирилов: Само чрез повторно негативно гласуване  може да се започне нова процедура по избор на главен прокурор"}
{"url": "http://www.focus-news.net/news/2019/11/14/2719505/61-godishen-e-zadarzhaniyat-za-ubiystvoto-v-yambol.html", "text": "Служители на ОДМВР-Ямбол са задържали извършител на тежко криминално престъпление. Това съобщиха от пресцентъра на  МВР . Разследването е започналп в нощта срещу 11 ноември след постъпил сигнал в полицията, че в къща в областния град е намерено тялото на 35-годишна жена, с видими следи от насилие. На адреса незабавно са насочени криминалисти и Бърза помощ. Сформиран е разследващ екип за изясняване на всички факти и обстоятелства около случая. На местопроизшествието са извършени процесуално-следствени действия, образувано е досъдебно производство. Своевременно са предприети незабавни оперативно-издирвателни действия за установяване на извършителя. В резултат на извършената за кратко време голям обем работа е установена съпричастността към деянието на 61-годишен мъж от града. Той е задържан с полицейска мярка за срок до 24 часа. На 11 ноември, в хода на досъдебното производство мъжът е привлечен в качеството му на обвиняем за извършено престъпление по чл. 116, ал. 1, т. 6 във вр. с чл. 115 от НК и с прокурорско постановление е задържан за срок от 72 часа. Процесуално-следствените действия продължават под ръководството на Окръжна прокуратура - Ямбол.", "date": "2019.11.14", "title": "61-годишен е задържаният за убийството в Ямбол"}
{"url": "http://www.focus-news.net/news/2019/11/14/2719507/polk-prof-dimitar-nedyalkov-bombardirovkite-nad-sofiya-tryabva-da-badat-urok-za-balgarskite-polititsi.html", "text": "Бомбардировките над София трябва да бъдат урок за българските политици, че българският национален интерес и идеал трябва да бъде водещ при предприемане на политически или военни действия. Това каза за дневния информационен блок  „Добър ден“  на  Радио „Фокус“  полковник проф. Димитър Недялков, преподавател във Военната академия „Георги Стойков Раковски“ по повод по повод 76 години от англо-американските бомбардировките над София. Основен извод след тези събития са, че не трябва да следваме политика, защитаваща чужди интереси, а такава, която да защитава българските национални интереси, обясни той. „Днес много хора обичат да говорят за тази символична война. Символика в нея няма, тя си има своите дименсии, измерения и разрушителен характер. Това трябва да бъде урок за българските политици, защото и сега понякога бързаме да обявяваме врагове и неприятели, да ги вкарваме в различни класификатори. В голяма част от случаите това не е в интерес на българската нация и държава“, обясни проф. Димитър Недялков. Той уточни обаче, че българският национален идеал все още не е намерил място нито в учебниците, нито в основните стратегически документи, определящи смисъла на съществуване на държавата.  \r\nЕвелина БРАНИМИРОВА", "date": "2019.11.14", "title": "Полк. проф. Димитър Недялков: Бомбардировките над София трябва да бъдат урок за българските политици"}
{"url": "http://www.focus-news.net/news/2019/11/14/2719498/boyan-magdalinchev-vss-shte-podlozhim-na-glasuvane-predlozhenieto-dali-protsedurata-po-izbor-na-glaven-prokuror-da-bade-prekratena-ili-ne.html", "text": "Ще подложим на гласуване предложението дали процедурата по избор на главен прокурор да бъде прекратена, или не. Това заяви представляващият ВСС Боян Магдалинчев. по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор, предаде репортер на  Агенция „Фокус“ .  \r\nТеодора ПАВЛОВА", "date": "2019.11.14", "title": "Боян Магдалинчев, ВСС: Ще подложим на гласуване предложението дали процедурата по избор на главен прокурор да бъде прекратена, или не"}
{"url": "http://www.focus-news.net/news/2019/11/14/2719508/varnenski-uchenitsi-shte-pokazhat-svoite-aktyorski-umeniya-predstavyayki-otkas-ot-maminoto-detentse.html", "text": "Варненски ученици ще покажат своите актьорски умения, представяйки откъс от „Маминото детенце”. Това съобщи за  Радио „Фокус“ – Варна  Нели Димова, ръководител на школата по история към Първа езикова гимназия. Инициативата е част от тридневния Фестивал на историята, която се провежда в града, с участието на гимназисти от 58 гимназии от цялата страна. Нели Димова посочи, че днес фестивалът ще продължи в Музея на Възраждането, където ще бъде открита изложба на старопечатни книги, след което варненски ученици ще покажат своите актьорски умения, представяйки откъс от „Маминото детенце” на Любен Каравелов. За младите историци е подготвено и сериозно предизвикателство – да премерят знания в откриването на  възрожденски артефакти в музейните зали. В 15.00 часа ще започне Националната конференция „Нашите будители”, в която ще вземат участие проф. Кирил Топалов – писател, преводач, бивш посланик във Ватикана, и в Гърция, член на българо-македонската експертна комисия по въпросите на образованието и историята, проф. Димитър Веселинов - филолог, преводач, преподавател в Софийския университет „Св. Климент Охридски”, Боян Ботев - председател на Фондация „Христо Ботев“.  В 17:00 ч. в зала „Пленарна“ на Община Варна ще бъдат обявени победителите в Националния исторически конкурс „Надежда за свободата”. \r\nДесислава ВАСИЛЕВА", "date": "2019.11.14", "title": "Варненски ученици ще покажат своите актьорски умения, представяйки откъс от „Маминото детенце”"}
{"url": "http://www.focus-news.net/news/2019/11/14/2719511/inovativnata-gimnaziya-rayko-tsonchev-v-dobrich-obmenya-opit-s-drugi-uchilishta-v-stranata-v-posoka-na-savremenni-metodi-na-prepodavane-i-obshtuvane.html", "text": "Иновативната гимназия по туризъм и предприемачество „Райко Цончев“ в Добрич обменя опит с други училища в страната в посока на съвременни методи на преподаване и общуване, предаде кореспондентът на  Радио „Фокус” – Варна . Учители и ученици от ЧПГТП „Райко Цончев“ са на 3-дневна визита в град Свищов по Национална програма „Иновации в действие“. През месец октомври добричкото \r\nучилище представи своята иновативна програма, а през ноември гостува на свои партньори, за да обогати опита си в областта на иновациите от водещи педагози в елитното крайдунавско училище. Програмата там включва участие в дебат за избор на училищен омбудсман, открити уроци и работни срещи за изработване на съвместни продукти. Сред добрите практики, които добричката гимназия прилага, са развиване на личностни умения на учениците и техни базови качества, като се ползва модел за личностно развитие. Той принадлежи на училището, разработен е методически, обоснован е и приобщава ученици с различни таланти. Втората практика, която е изключително иновативна и често практикувана в училището, е изнесеното обучение. Една трета от учебните часове се провеждат навън, извън училище. Това не са обикновени посещения на изложбени зали и музеи, а провеждане на часове в автентична среда. Това е тип синкретично обучение, един от най-модерните методи – обвързване на знанията по различни предмети във връзка с дадена тема. Подобни изнесени обучения се провеждат както в нашата страна, така и в чужбина. \r\nЖулиета НИКОЛОВА", "date": "2019.11.14", "title": "Иновативната гимназия „Райко Цончев“ в Добрич обменя опит с други училища в страната в посока на съвременни методи на преподаване и общуване"}
{"url": "http://www.focus-news.net/news/2019/11/14/2719494/vitseprezidentat-iliyana-yotova-uspehat-e-v-otbornata-rabota.html", "text": "Често говорим за взаимопомощ, солидарност, за социална отговорност, но реално твърде малко работим за това. Трябва да се вгледаме във философията на кооперативното движение – успява се там, където хората са един до друг, подават си ръка и са отбор. С тези думи вицепрезидентът Илияна Йотова приветства членовете на Националния съюз на трудово-производителните кооперации, съобщиха от  прессекретариата на държавния глава . Вицепрезидентът бе гост на тържественото отбелязване на 100-годишния юбилей на съюза, който е един от най-старите в Европа. В него членуват 212 кооперации, членовете са над 7800.  \r\n„Често пъти казват, че кооперациите принадлежат на един отминал период. Броят на членовете в съюза и резултатите от дейността ви показва колко сте необходими на нашето съвремие“, посочи Илияна Йотова.  \r\nВицепрезидентът подчерта, че в бурно развиващия се свят, в който социалната ножица е широко разтворена, кооперациите са двигателят на социалната и солидарната икономика.  \r\nИлияна Йотова поздрави Националния съюз на трудово-производителните кооперации за отговорното му отношение към хората с увреждания. Съюзът осигурява работа на около 2000 наши сънародници с увреждания. „Благодаря ви, че давате на тези хора шанс за реализация и достоен живот“, заяви вицепрезидентът.    \r\nНационалният съюз на трудово-производителните кооперации е двигател на Европейския форум за социално предприемачество в Пловдив, на чието осмо издание тази година Илияна Йотова бе гост.   \r\n„Често говорим за връзката между образованието и бизнеса, за дуалното образование, но като че ли не са достатъчно усилията ни в тази посока. Трябва да възстановим тази традиция. Националният съюз на трудово-производителните кооперации работи активно със средните професионални училища, изгради и клъстър с висши учебни заведения, който активно подпомага и контактите с чужбина“, подчерта вицепрезидентът.  \r\nИлияна Йотова изтъкна, че кооперациите се нуждаят от повече подкрепа от държавата, която максимално да улесни дейността им, като направи законодателната уредба по-резултатна.", "date": "2019.11.14", "title": "Вицепрезидентът Илияна Йотова: Успехът е в отборната работа"}
{"url": "http://www.focus-news.net/news/2019/11/14/2719509/krepostta-tsarevets-vav-veliko-tarnovo-shte-bade-osvetena-v-sinyo-za-svetovniya-den-za-borba-s-diabeta.html", "text": "Крепостта Царевец във Велико Търново ще бъде осветена от 18.30 ч. в синьо по повод Световния ден за борба с диабета, предаде репортер на  Радио „Фокус“ – Велико Търново.  Инициативата се осъществява за поредна година, а нейни организатори са Община Велико Търново и местния Ротари клуб Идеята е да се окаже подкрепа на страдащите от най-масовото заболяване на XXI век. Подкрепа оказва и Българската Асоциация Диабет. „Чрез осветяването на Царевец в синьо ние искаме да покажем съпричастността на цялото общество към всички хора, засегнати от това заболяване“, коментира адв. Кирил Андреев, президент на Ротари клуб – Велико Търново. \r\nСиният цвят и кръгът са приети за лого на Световния ден за борба с диабета, като символ на живота здравето и синьото небе, което обединява всички народи. \r\n   \r\nПрез пролетта на следващата година ротарианците, съвместно с Общината, ще организират и безплатни изследвания на кръвната захар на деца от 1-ви до 3-ти клас от три търновски училища. Всички прегледи ще се случват след изричното съгласие на родителите, а малчуганите, които се включат, ще получават плод. Това е и името на инициативата - „Плод за капка кръв“. \r\nРени АТАНАСОВА", "date": "2019.11.14", "title": "Крепостта Царевец във Велико Търново ще бъде осветена в синьо за Световния ден за борба с диабета"}
{"url": "http://www.focus-news.net/news/2019/11/14/2719512/polk-prof-dimitar-nedyalkov-v-nachaloto-na-40-te-godini-pravim-podobni-na-segashnite-greshki-pri-vaorazhavaneto-na-balgarskata-aviatsiya.html", "text": "В началото на 40-те години България прави подобни на сегашните грешки при въоръжаването на българската авиация. Това каза за дневния информационен блок  „Добър ден“  на  Радио „Фокус“  полковник проф. Димитър Недялков, преподавател във Военната академия „Георги Стойков Раковски“ по повод по повод 76 години от англо-американските бомбардировките над София. „Първо правим въоръжаването със закъснение и второ – искаме едно, а получаваме друго. Плащаме и получаваме самолети, които не отговарят на решаването на основните мисии и задачи на войската, в частност на въздушни войски. Въпреки закъснението, все пак българските пилоти влизат в бой и защитават честта на българската нация. Но оръжията, с които влизат в бой, са неподходящи за водене на война срещу такъв мощен противник, разполагащ с тежки четиримоторни бомбардировачи. Това определя и изхода от борбата, която водим във въздуха“, обясни той. Според проф. Димитър Недялков България не трябва да разчита на воюване в съюзен формат, защото усилията на съюзниците за съвместни дейности в българското въздушно пространство са символични и всичко остава в ръцете на нашите авиатори от онова време. Те плащат и цената както на политическите, така и на военните грешки преди началото на бомбардировките, добави той.  \r\nЕвелина БРАНИМИРОВА", "date": "2019.11.14", "title": "Полк проф. Димитър Недялков: В началото на 40-те години правим подобни на сегашните грешки при въоръжаването на българската авиация"}
{"url": "http://www.focus-news.net/news/2019/11/14/2719513/makedonsko-spisanie-predstavi-tvorchestvo-na-burgaski-avtori.html", "text": "Четирима български автори са представени в авторитетното македонско литературно списание \"Книжевно житие\". В новия си брой списанието на скопското книгоиздателство \"Макавей\" посвети 30 страници на съвременната българска поезия и проза, като акцент е поставен и върху творчеството на бургаски автори. Това съобщиха от пресцентъра на  Община Бургас . В рубриката \"Препеви и преводи\" са публикувани стихотворения на Любомир Левчев в превод на Бранко Цветкоски. Бургаското творчество пък е застъпено с разкази на Янчо Чолаков и Николай Фенерски в превод на Весна Ацевска, и поезия на Наталия Недялкова в превод на Санде Стойчевски. Тази година поетите и преводачи Весна Ацевска и Санде Стойчевски бяха сред участниците на традиционния форум на славянските творци \"Свято Слово\", който се провежда през май в Бургас. \"Литературният фест не само събира край морето талантливи автори от различни славянски страни, но и се превръща в отправна точка за нови творчески проекти\", коментира поетесата Роза Боянова, един от основните организатори на \"Свято Слово\".", "date": "2019.11.14", "title": "Македонско списание представи творчество на бургаски автори"}
{"url": "http://www.focus-news.net/news/2019/11/14/2719506/dimitar-brachkov-shte-polozhi-kletva-kato-kmet-na-obshtina-petrich.html", "text": "Димитър Бръчков ще положи клетва като кмет на Община Петрич, предаде репортер на  Радио „Фокус“ – Пирин . Това ще се случи от 13.00 часа в сградата на общинска администрация. Тогава ще се проведе и първото заседание на новоизбраният общински съвет. На него, в присъствието на представители на областна администрация, клетва като кмет ще направи Димитър Бръчков, който бе избран за втори мандат, още на първи тур, със силна подкрепа от 16 996 или 62.84% от гласоподавателите. Веднага след това клетва ще дадат и новоизбраните кметове на кметства, а именно: Ангел Илиев Балтаджиев – село Дрангово; Любен Атанасов Маринополски – Тополница; Венцислав Андонов Георгиев – село Митино; Гергана Борисова Тодорова – Марикостиново; Добри Иванов Мавриков – Генерал Тодоров; Димитър Георгиев Дамянов – Кулата; Николай Димитров Златков – Кърналово; Георги Митков Атанасов – Рупите; Вангел Милчев Маламов – Михнево; Мирослав Димитров Манолчев – Струмешница; Величка Петрова Спасова – Коларово; Христо Костадинов Марков – Ключ; Валентин Серафимов Заеков – Скрът; Дафина Кирилова Пецева – Габрене; Георги Иванов Кузманов – Старчево; Иван Илиев Митрев – Първомай; Александър Кирилов Треновски – Кавракирово; Стефан Симеонов Златинов – Долна Рибница; Велик Лазаров Филчев – Беласица; Кирил Божидаров Стоянов – Самуилово; Стефан Божинов Вангелов – Яворница. \r\n \r\nОбщинските съветници също ще се закълнат като такива. В бъдещия Общински съвет на Петрич най-голям ще бъде броят на общинските съветници от ПП ГЕРБ , за които са гласували 6 076 или 25.20%. Втори по брой гласове се нареждат от ПП ВМРО – Българско национално движение с 9.52% или 2 294 души. Първата политическа сила получава 9 места в местния парламент. С най-много гласове от ПП ГЕРБ са: Георги Ангелски; Георги Тренчев; Николай Стоянов; Живко Коемджиев; Костадин Стойков; Светла Данаилова; Велик Личков; Гергана Петкова и Траян Стоименов. Останалите 24 места в Общински съвет – Петрич са разпределени както следва: Ангел Танев – ПП Глас Народен; Никола Попов – ПП Глас Народен;  Йордан Каракашев – ПП Глас Народен; Стоян Божинов – ВМРО; Антон Иванов – ВМРО; Велик Гогов – ВМРО; Марин Китанов – коалиция Никола Петков; Любчо Минев – коалиция Никола Петков; Георги Димандиев – коалиция Никола Петков; Александър Костов – ПП Нова Алтернатива; Пламен Чолаков – ПП Нова Алтернатива; Йорданка Атанасова – БСП; Димитър Капитанов – БСП; Венцислав Филчев – БНД; Димитър Пильоков – БНД; Тодор Янаков – АБВ; Владимир Стефанов – АБВ; Живко Карадалиев – ЗАЕДНО за промяната; Росен Срадков – ЗАЕДНО за промяната; Радой Стоев – НФСБ; Благой Калъпсъзов – коалиция НИЕ,Гражданите; Георги Божанин – коалиция НИЕ,Гражданите; Валентин Парапунов – СДС и Илия Пашов – ПП БЗНС. В състава на местния парламент са възможни промени, тъй като един от избраните за общински съветник най-вероятно ще стане депутат на мястото на Атанас Стоянов, който бе избран за кмет на община Сандански. \r\nЛивия НИНОВА", "date": "2019.11.14", "title": "Димитър Бръчков ще положи клетва като кмет на Община Петрич"}
{"url": "http://www.focus-news.net/news/2019/11/14/2719514/edin-chovek-e-zaginal-pri-katastrofa-v-rayona-na-zhp-spirka-zhelen.html", "text": "Около 4.37 часа на 13 ноември в ОДМВР - София постъпил сигнал за катастрофирал лек автомобил „Мерцедес“ в района на жп спирка Желен. Това съобщиха от  ОДМВР - София . На място веднага били изпратени служители на Районно управление на МВР - Своге и Спешна помощ, които констатирали смъртта на един от пътувалите в колата. Другите двама, които са били в автомобила, са получили повърхностни наранявания. На местопроизшествието е извършен оглед. Образувано е досъдебно производство.", "date": "2019.11.14", "title": "Един човек е загинал при катастрофа в района на жп спирка Желен"}
{"url": "http://www.focus-news.net/news/2019/11/14/2719515/rabotna-sreshta-po-proekt-v-podkrepa-na-zhertvite-na-domashno-nasilie-se-provede-v-odmvr-varna.html", "text": "Работна среща по проект „Искам някой да ме чуе!“ в подкрепа на жертвите на домашно насилие, финансиран от Министерството на правосъдието, се проведе в ОДМВР – Варна. Това съобщиха от  ОДМВР . Директорът старши комисар Даниел Пашов, комисар Илиян Илиев – началник на отдел „Охранителна полиция“, инспектори от сектор „Охрана на обществения ред и териториална полиция“ и представители на районните управления при ОДМВР – Варна участваха в обсъждания и обмяна на полезни практики по линия на превенцията на домашното насилие с работна група от Разград, в чиито състав бяха директорът на ОДМВР старши комисар Ивайло Йовчев, представители на Окръжната и Районната прокуратури, Дирекция „Социално подпомагане“ и отдел „Закрила на детето“, Регионалното управление на образованието и Областната администрация.  \r\nАвтори на проекта са сдруженията „Център за съзидателно правосъдие“ и „Младежки форум“. На срещата са обсъдени важни детайли от работата на полицейските служители по линия на домашното насилие, конкретни казуси от тяхната практика и взаимодействието между институциите, ангажирани с проблема.", "date": "2019.11.14", "title": "Работна среща по проект в подкрепа на жертвите на домашно насилие се проведе в ОДМВР – Варна"}
{"url": "http://www.focus-news.net/news/2019/11/14/2719517/kmetat-na-sliven-stefan-radev-dade-start-na-saniraneto-na-blok-21-v-kv-balgarka.html", "text": "Кметът Стефан Радев даде старт на санирането на блок 21 в кв. „Българка“, предаде репортер на  Радио \"Фокус\" - Сливен . Дейностите са част от  изпълнението на Националната програма за енергийна ефективност на многофамилни жилищни сгради в Сливен.  Това е  48-ят поред блок в Сливен от общо 51, които се обновяват по Програмата. Радев приветства жителите на блок 21 в квартал \"Българка\" за включването им в програмата и добави, че се забелязва все по-засилен интерес към нея. Радев ги  увери, че Общината като контролиращ орган, ще оказва съдействие при необходимост. Той допълни, че строителните фирми са натрупали достатъчно опит в обновяването на такива обекти и обитателите тепърва ще усетят положителната промяна в своите домове. Кметът ги призова още да проявят търпение, да си съдействат, а ако забележат нередности, да подават сигнали. \r\nКъм строителите и надзорът кметът Радев отправи препоръки да си сътрудничат с живущите там и да оправдаят гласуваното им доверие. \r\nНа жилищния блок предстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. \r\nСрокът за приключване на дейностите е 170 календарни дни. Според изпълнителя на проекта Тодор Дечев, санирането ще бъде съобразено с метеорологичните условия. Освен ремонт на самия блок, ще бъде извършено и благоустрояване на пространството около него. Ще бъдат подменени тротоарните настилки. \r\nЛюдмила ЙОРГОВА", "date": "2019.11.14", "title": "Кметът на Сливен Стефан Радев даде старт на санирането на блок 21 в кв. „Българка“"}
{"url": "http://www.focus-news.net/news/2019/11/14/2719519/rayonnata-prokuratura-v-razgrad-rakovodi-dosadebno-proizvodstvo-za-proyavena-zhestokost-kam-lava-lyubo-ot-zookata-v-grada.html", "text": "Районната прокуратура в Разград образува досъдебно производство за проявена жестокост към лъва Любо от зоокъта в града. Разследването започва незабавно и е за извършено престъпление по член 325б, ал. 1 от НК, който ангажира наказателната отговорност на всеки, проявил жестокост към гръбначно животно, на което причини смърт, тежко или трайно увреждане. Това съобщиха от  Апелативна прокуратура – Варна . \r\nЗаконен повод за образуване на досъдебното производство е сигнал до Районната прокуратура в Разград от неправителствена организация за защита на животните в Лудогорието. Оттам са уведомили прокуратурата за състоянието на лъва Любо в разградския зоокът. Правозащитниците твърдят в сигнала си, че мъжкият лъв е видимо болен и има увредена лапа. В същото време според тях договорът за медицинско обслужване на животните в зоокъта е изтекъл и не е продължен.  \r\nРазследването ще изиска медицинските документи и ще назначи ветеринарномедицинска експертиза, която да установи уврежданията на лъва, да оцени степента им и последиците от тях. Ще бъдат изискани и документи от община Разград за установяване статута на зоокъта, собствеността на животните, състоянието им и отговорните служители за отглеждането им.   \r\nРайонната прокуратура в Разград е разпоредила разследването да се извърши в двумесечен срок.", "date": "2019.11.14", "title": "Районната прокуратура в Разград ръководи досъдебно производство за проявена жестокост към лъва Любо от зоокъта в града"}
{"url": "http://www.focus-news.net/news/2019/11/14/2719516/hurryiet-iztochnosredizemnomorskiyat-gaz-zashto-turtsiya-e-klyuchat-kam-uspeha-mu.html", "text": "Световното търсене на природен газ се увеличава и в момента няма недостиг на този ресурс. В същото време алтернативните енергийни източници стават по-достъпни, а ценовия натиск и конкуренцията се очаква да останат ожесточени. Всъщност, прогнозите за цените на „синьото гориво“ през следващите три години показват ясна тенденция за намаляване. След като достигна пика си от 13,40 долара през 2005 година, цената на газта спадна значително до под 3 долара през 2019 година, пише турското издание  Hurryiet  в материал, представен без редакторска намеса. \r\nОт гледна точка на доставката, цената на газа е в низходящ тренд поради различни причини.  \r\nПринос за спада на цените на газа, например, има  шистовата революция в САЩ, откриването на газови находища като Галкиниш в Туркменистан и Шах Дениз в Азербайджан; и по-ефективни и ефикасни транспортни мрежи, като модернизираните големи междудържавни тръбопроводи „Северен поток“, „Син поток“ и „Набуко“. \r\nВ същото време през последното десетилетие се случват важни събития при търсенето и предлагането. Годишното потребление на природен газ в Турция се увеличи от 35,3 милиарда кубически метра (мкм) през 2008 г. на 47,3 мкм. през 2018 г. В допълнение, в Източното Средиземноморие са открити газови находещи, направени от различни заинтересовани страни, а тръбопроводите на Турция са подобрени значително с поглед пълната им интеграция с европейските пазари. \r\nВъпреки че сравнително скорошните открития в Източното Средиземноморие са големи за региона, те представляват само малко количество в световен мащаб. Дори и при най-оптимистичния сценарий, целият запас от газ в региона ще възлиза само на максимум 2,5 процента от глобалните запаси. Намирането и разработването на газ е само част от предизвикателството. Може би по-важното предизвикателство е да се постигне финансово стабилно разпределение и комерсиализация на ресурса. В контекста, в който цените на газа ще останат ниски в близко бъдеще, нефтените и газовите компании няма да могат да си позволят амбициозни капиталоемки проекти. Например, има дискусии на ниво проект за тръбопровод от 6 милиарда евро, дълъг 1900 километра на дълбочина до 3 километра от Израел до Италия през Гърция. Такъв проект е не само технически труден, но вероятно капиталовите разходи ще бъдат много по-високи от посочената сума. Освен това европейските петролни компании биха се отказали да финансират подобни големи проекти в сегашния икономически контекст на Европейския съюз с нисък растеж. Дори ако те успеят да реализират проекта технически, е много малко вероятно това да доведе до конкурентни цени по отношение на вноса на руски газ в Европа. Другото предложение - за изграждане на съоръжение за втечнен природен газ (ВПГ) - би довело до еднакво гигантски капиталови инвестиции и продуктът няма да може да се конкурира с иранския или катарския износ на азиатските пазари. \r\nБез да се впускаме в сложни геополитически съображения, единственият финансово надежден начин източният средиземноморски газ да достигне международните пазари е през Турция. Турската опция има смисъл от няколко гледни точки. \r\nПърво, близостта на турското пристанище Джейхан до източносредиземноморските запаси на газ е най-важният фактор. Според проучване за осъществимост, направено от частна турска компания през 2013 г., 450-километровият тръбопровод от находището Левиатан до Джейхан ще струва около 2,3 милиарда евро - много по-евтино от газопровода с дължина 1900 километра в открито море. \r\nВторо, Турция вече има изградена мрежа от тръбопроводи, която е добре интегрирана с европейските пазари. Със 100 милиона евро допълнителни инвестиции в континентална Турция, източносредиземноморският газ може лесно да попадне на европейските пазари. \r\nТрето, Турция остава една от малкото страни със значителна индустрия в региона. Страната ще изисква увеличаване на нивата на внос на природен газ в региона. Казано по друг начин, Турция е не само пазар за реекспорт, но и пазар на потребление на газ. Докато Турция се радва на добри отношения със своите съседни доставчици на газ, също е в интерес на Турция да диверсифицира енергийните си източници извън Русия и Иран. \r\nВсички тези оценки се основават на рационални финансови съображения и не отчитат непременно текущите геополитически въпроси като кипърския въпрос, отношенията между Турция и Израел и др. Освен това, скорошните дипломатически интервенции на САЩ и ЕС изглежда пренебрегват потенциала на партньорството с Турция за комерсиализирането на източносредиземноморския газ. Въпреки това, изключителният подход, който игнорира тази търговска перспектива, няма да подобри ситуацията. \r\nКато се има предвид, че целият регион преминава през икономически затруднения и че, ако историята е някакво ръководство, търговията е известен и ефективен лек за дори най-трудните проблеми; спокоен ограден с пръстен подход, при който разделящите разногласия се отменят в името на тази енергийна възможност може да направи чудеса за Източното Средиземноморие. \r\n \r\nПревод и редакция:", "date": "2019.11.14", "title": "Hurryiet: Източносредиземноморският газ: Защо Турция е ключът към успеха му"}
{"url": "http://www.focus-news.net/news/2019/11/14/2719510/poradi-premahvane-na-paveta-i-podgotovka-za-asfaltirane-se-zatvaryat-za-dvizhenie-ulitsite-v-rayona-na-kragovoto-krastovishte-na-pazara-v-kardzhali.html", "text": "Поради премахване на павета и подготовка за асфалтиране се затварят за движение улиците в района на кръговото кръстовище на Пазара в Кърджали в посока село Енчец по ул. „Климент Охридски“ до ул. „8 октомври“, съобщи за  Радио „Фокус“  инж. Слави Димитров, старши експерт в отдел „Инвеститорски контрол и строителство“ в Общината. Движението се пренасочва по ул. „Добруджа“, ул. „Иван Вазов“ до училище „П. Р. Яворов“, ул. „Оборище“, ул. „Климент Охридски“. Организацията на движението на автобуси и леки автомобили на площада на кръговото кръстовище ще бъде променена във връзка с ремонтните дейности в района на автобусната спирка и моста на Градското дере.  \r\nДарина ДЕЕНИЧИНА", "date": "2019.11.14", "title": "Поради премахване на павета и подготовка за асфалтиране се затварят за движение улиците в района на кръговото кръстовище на Пазара в Кърджали"}
{"url": "http://www.focus-news.net/news/2019/11/14/2719518/v-satrudnichestvo-s-ebvr-mini-maritsa-iztok-ead-modernizira-proizvodstvoto-na-vaglishta.html", "text": "„Европейското законодателство поставя нови предизвикателства пред нас и все по-високи изисквания в областта на енергетиката и въгледобива. Едно от условията да отговорим на тези предизвикателства и да бъдем конкурентоспособни е непрекъснатото повишаване на производителността на труда и ефективността на производството чрез обновяване на техническия парк. Това е политиката, която следва „Мини Марица-изток“ ЕАД и днес сме свидетели на една сериозна стъпка за нейното изпълнение“. Това каза министърът на енергетиката Теменужка Петкова на церемония по предаване за експлоатация на два нови многокофови роторни багера в дружеството, съобщиха от пресцентъра на  Министерство на енергетиката . Тя акцентира върху факта, че въвеждането в експлоатация едновременно на две машини от този тип се случва за първи път в дългогодишната история на „Мини Марица-изток“ ЕАД. Това е свидетелство за сериозната ангажираност на ръководството на компанията за обновяване на техниката – условие за ефективност и конкурентоспособност на производството.  \r\nЕнергийният министър припомни позицията на правителството, че през следващите години България ще продължи да разчита на производството на електроенергия от въглища, защото то е пряко свързано с енергийната и националната сигурност на страната и с конкурентоспособността на икономиката. „Тази перспектива е записана в Интегрирания план „Климат – енергетика“, който – след одобрение от Европейската комисия – предстои да стане факт от началото на следващата година“, припомни енергийният министър.   \r\nВъвеждането в експлоатация на два нови многокофови багера KWK 2000 и KWK 400 L в „Мини Марица-изток“ ЕАД на стойност 25.8 млн. евро се финансира по линия на Международния фонд „Козлодуй“ и със собствени средства на дружеството. След проведена открита международна процедура по правилата на Европейската банка за възстановяване и развитие за изпълнител на дейностите е избран българо-полският консорциум „Famur – българска енергетика“. Багерите ще бъдат въведени в експлоатация на територията на рудник „Трояново – север“.", "date": "2019.11.14", "title": "В сътрудничество с ЕБВР „Мини Марица-изток“ ЕАД модернизира производството на въглища"}
{"url": "http://www.focus-news.net/news/2019/11/14/2719520/politsiyata-v-asenovgrad-e-zadarzhala-41-godishen-izvarshitel-na-palezh.html", "text": "Криминалисти от Районно управление на МВР – Асеновград задържаха извършител на палеж. Това съобщиха за  Радио „Фокус“ – Пловдив  от Областната дирекция на МВР. Около 05.00 часа във вторник, чрез тел. 112, в полицейското управление постъпил сигнал за обхваната в пламъци необитаема сграда на ул. „Копринарска“. В резултат на бързите действия на огнеборците пожарът е локализиран и потушен, без да се разрасне. Засегнати са част от дървено стълбище и 30 кв метра гредоред. При огледа на местопроизшествието са установени данни за умисъл, а при последвалите бързи оперативни действия е задържан 41-годишният извършител. Мъжът е с криминални прояви и осъждан. По случая е образувано досъдебно производство. Работата продължава под наблюдение на прокуратурата.", "date": "2019.11.14", "title": "Полицията в Асеновград е задържала 41-годишен извършител на палеж"}
{"url": "http://www.focus-news.net/news/2019/11/14/2719523/vazstanoveno-e-dvizhenieto-pri-km-282-po-pat-i-1-vladaya-dragichevo-v-posoka-pernik.html", "text": "Възстановено е движението при км 282 по път I-1 Владая – Драгичево в посока Перник. Това съобщиха от пресцентъра на  Агенция \"Пътна инфраструктура\" .", "date": "2019.11.14", "title": "Възстановено е движението при км 282 по път I-1 Владая – Драгичево в посока Перник"}
{"url": "http://www.focus-news.net/news/2019/11/14/2719501/kathimerini-mitsotakis-shte-izrazi-podkrepata-za-evropeyskata-integratsiya-na-skopie-na-sreshta-sas-zoran-zaev.html", "text": "Очаква се премиерът на Гърция Кириакос Мицотакис да изрази подкрепата на страната си за европейската интеграция на Северна Македония, както и на другите страни от Западните Балкани, по време на срещата с македонския си колега Зоран Заев в Солун, пише електронното издание на вестник  Kathimerini . \r\nПреговорите, които ще се състоят около 18:30 часа, ще са част от Солунската среща на върха 2019, бизнес мероприятие, организирано от Федерацията на индустриите в Гърция. \r\nМицотакис ще каже още, че Атина е готова да предложи техническа помощ на Северна Македония за постигането на целите й. \r\nГръцкото правителство иска да осигури прилагането на историческото споразумение от Преспес и според информацията търси начини да засили процеса, който може да спре през май, освен ако няма някакво друго развитие, което може да бъде използвано от Заев преди предсрочните избори, обявени за следващия април. \r\nПравителството също обмисля да предприеме инициатива в началото на следващата година, след като оцени настроението на следващото заседание на Европейския съвет през декември. \r\nТова ще бъде първата среща на Мицотакис със Заев от 24 септември в Ню Йорк, в кулоарите на среща на ООН. \r\n \r\nПревод и редакция:", "date": "2019.11.14", "title": "Kathimerini: Мицотакис ще изрази подкрепата за европейската интеграция на Скопие на среща със Зоран Заев"}
{"url": "http://www.focus-news.net/news/2019/11/14/2719527/sds-izrazyava-nedoumenie-ot-iskaneto-na-bls-da-se-plashta-1-lev-potrebitelska-taksa-za-pregled-na-detsa-pri-lichnite-lekari-a-darzhavata-da-poema-ostanalite-190-lv.html", "text": "СДС изразява недоумение от искането на Българския лекарски съюз (БЛС) да се плаща 1 лев потребителска такса за преглед на деца при личните лекари, а държавата да поема останалите 1.90 лв. Наистина ли детското левче е от толкова голямо значение за българското здравеопазване? Това се казва в  позиция на СДС . \r\n\"За да не стига до такива идеи, ние приемаме за удачно искането на БЛС занапред да се предвиждат допълнително 10 млн. лева годишно от държавата, за да не се изисква такса от децата и да не се ощетяват и педиатрите. Не можем да не отбележим обаче, че всяка година парите за здраве в бюджета се увеличават, но вместо да се подобряват  услугите, се предлагат безумни идеи. На фона на демографските показатели, които никак не са радостни, недоумяваме как е възможно вместо стимулиращи мерки, да се действа срещу интересите на родителите и децата?!\", се посочва още в позицията.  \r\nОт СДС заявяват също, че вероятно за БЛС левчето е нищожна сума, но за родителите, особено след първата година от майчинството, всеки разход е натоварващ. \r\n\"От СДС вече предложихме мярка, която да подпомогне младите семейства и да ги стимулира да имат повече деца. Настояваме да се работи за законодателна промяна и жените през втората година от майчинството да получават 90 процента от сумата, върху която са се осигурявали, а не 380 лева, както е в момента\", се отбелязва в позицията. \r\nСпоред СДС вместо дискусии в такава насока, обществото за пореден път е принудено да чува идеи, граничещи с цинизъм. \r\n\"Децата трябва да бъдат разглеждани като най-ценния национален капитал, мислете как да подобрите грижата си за тях, а не им бъркайте в касичката, дами и господа от Българския лекарски съюз! По време на своето управление именно СДС възстанови БЛС като съсловна организация и я институционализира като основен субект в българското здравеопазване и се надяваме тя да бъде на висотата, която изисква този й статут\", се подчертава в позицията на СДС.", "date": "2019.11.14", "title": "СДС изразява недоумение от искането на БЛС да се плаща 1 лев потребителска такса за преглед на деца при личните лекари, а държавата да поема останалите 1.90 лв."}
{"url": "http://www.focus-news.net/news/2019/11/14/2719521/afp-ochakva-se-vlastite-da-nalozhat-komendantski-chas-v-honkong.html", "text": "Очаква се правителството на Хонконг да обяви комендантски час през почивните дни, съобщават китайските държавни медии в светлината на ескалиралото насилие в автономната област през последните дни, предава  AFP . \r\n„Очаква се правителството на Хонконг да обяви комендантски час през почивните дни“, написа „Глобал таймс“, като се позовава на неназовани източници. Засега няма официална позиция на властите в китайската административна област. \r\nПревод и редакция:", "date": "2019.11.14", "title": "AFP: Очаква се властите да наложат комендантски час в Хонконг"}
{"url": "http://www.focus-news.net/news/2019/11/14/2719526/v-mezhdunarodniya-den-na-schetovoditelya-v-stopanska-akademiya-d-a-tsenov-v-svishtov-be-diskutirano-obuchenieto-v-obrazovatelna-i-nauchna-stepen-doktor-po-ikonomika.html", "text": "В Международния ден на счетоводителя и 525 години след създаването на счетоводната наука, в Стопанска академия „Димитър А. Ценов” в Свищов се проведе кръгла маса на тема „Съвременни измерения на обучението в образователна и научна степен „доктор” по икономика”. Това съобщиха от пресцентъра на  висшето учебно заведение.  Форумът бе в рамките на проект „Възможности за повишаване конкурентоспособността на докторската програма по счетоводство в СА „Д. А. Ценов” на образователния пазар”, реализиран от екип на катедра „Счетоводна отчетност” и финансиран от държавната субсидия за научна дейност в Свищовското висше училище. Сред участниците в кръглата маса бяха ректорът на Академията – доц. д-р Иван Марчевски и зам.-ректорите проф. д-р Марияна Божинова, проф. д-р Георги Иванов и доц. д-р Тодор Кръстевич, зам.-ректорът по научна дейност на Великотърновския университет – проф. дин Милко Палангурски, представители на МОН и на Националната агенция за оценяване и акредитация (НАОА), преподаватели от Стопанската академия и от Софийския университет, докторанти.  \r\nМодератор на форума бе доц. д-р Диана Ималова – директор на Центъра по качество на обучението в СА „Д. А. Ценов” и член на Постоянна комисия по стопански науки и управление при НАОА. При откриването на кръглата маса тя поясни, че форумът е организиран в два панела – проблеми и добри практики при обучението в ОНС „доктор” по икономика. Доц. Ималова подчерта, че в Рейтинговата система Стопанската академия е на второ място по предлагани докторски програми, което по думите й е показател за опитност и развитие, но и за необходимост от ново знание, целящо подобряване качеството на обучение в ОНС „доктор” и конкурентоспособността на предлагания образователен продукт.  \r\nПриветствия към участниците поднесоха ректорът доц. Марчевски и проф. д-р Атанас Атанасов – ръководител на катедра „Счетоводна отчетност”. Те подчертаха важността на темата на форума поради множеството проблеми, които съществуват при обучението в ОНС „доктор” в България и отправиха пожелания за ползотворна дискусия, интересни заключения и конкретни предложения за повишаване конкурентоспособността на обучението в ОНС „доктор” в българските университети.  \r\nСред участниците бе и адв. Калин Костов – преподавател в Стопанската академия и съветник в екипа на зам.-министъра на образованието и науката, Петър Николов. В отговор на поставени въпроси, адвокат Костов сподели какви са тенденциите и дългосрочната визия на МОН за висшето образование и за обучението на докторанти по икономика.  \r\nИдейната концепция на проекта, по който се проведе кръглата маса, представи гл. ас. д-р Радосвета Кръстева – Христова, ръководител на проектния екип, съставен от четирима доценти и трима докторанти към катедра „Счетоводна отчетност”. Тя поясни, че постигнатите резултати са структурирани в четири основни дейности: „Изследване на специализирана литература, стратегически документи и нормативни актове в областта на обучението в ОНС „доктор”; „Анализ на обучението по докторски програми по счетоводство във висшите училища в България и чуждестранните партньори на СА „Д. А. Ценов”; „Анализ на интереса и удовлетвореността от обучението в докторската програма по счетоводство в СА „Д. А. Ценов”; „Оценка на предлаганата от СА „Д. А. Ценов” докторска програма по счетоводство”. По първа дейност е анализирана и систематизирана информация за съдържанието, организацията, технологията и методологията на обучението в докторски програми в България и в чужбина с цел обосноваване на проблемните области, върху които изследователският екип се фокусира в хода на изпълнение на проекта. Втората дейност е свързана с установяване степента на съпоставимост на учебните планове и програми за ОНС „доктор” по счетоводство в СА „Д. А. Ценов” с аналогични програми на изследваните висши училища. Изведени са добри практики. Създаден е информационен масив на темите на дисертационните изследвания по счетоводство в другите висши училища от страната и чужбина през последните 5 г., който да служи като ориентир за актуалността на научните изследвания на докторантите по счетоводство в СА „Д. А. Ценов”. По трета дейност, чрез анализ на информацията от мащабното проучване за разкриване интереса на заинтересованите страни (потенциалните кандидат-докторанти и работодателските организации, партниращи на Стопанската академия) към обучението в ОНС „доктор” по счетоводство в СА „Д. А. Ценов” и удовлетвореността им (настоящите докторанти, постдокторанти и партниращите организации, в които работят кадри с придобита в Стопанската академия ОНС „доктор” по счетоводство) от качеството на обучение и придобитите компетентности в докторската програма, са изведени мерки за перманентно повишаване на качеството на предлагания образователен продукт в Свищовското висше училище. Във връзка с четвърта дейност, по реализирания проект е изготвена методика за оценка на докторска програма по счетоводство в СА „Д. А. Ценов”, която може да бъде използвана и за всички други докторски програми. \r\nПървият панел, посветен на проблеми при обучението в ОНС „доктор” по икономика, провокира дискусия за необходимостта от регламентиране на национално ниво на: учебната документация за докторска програма; възможностите за прилагане на системата за трансфер на кредити и по отношение на ОНС „доктор”; прием и обучение в докторска степен в дистанционна форма. Установените противоречия в националната нормативна уредба, вкл. в частта акредитация на докторски програми и в контекста на проекта на Закон за изменение и допълнение на Закона за висшето образование, породиха над 20 конкретни предложения до Парламентарната комисия по образование и наука при 44-то Народно събрание, както в областта на висшето образование, така и в областта на развитието на академичния състав.  \r\nВажен резултат от дебата в направлението бе обосновката на позитивна корекцията в месечния размер на стипендиите за докторанти от досегашните 500 лв. на 600 лв., което се регламентира в чл. 8 (2) на ПМС № 90 от 26 май 2000 г. за условията и реда за предоставяне на стипендии на студентите, докторантите и специализантите от държавните висши училища и научни организации. Основа на това предложение е не само реципрочната корекция със 100 лв. в размера на минималната работна заплата за период от две години, но и тревожните данни в системата на МОН за намаляване на интереса към третата степен на висше образование в страната. Паралелно бе дискутиран и стандарта за държавно финансиране на обучението на докторанти в редовна и задочна форма, който към 2019 г. приравнява докторанта на двама студенти от съответната форма, но не осигурява необходимите ресурси за търсеното качество. Форумът потвърди, че повишаването на този стандарт с базисна стъпка от 50% ще позволи на висшите училища и БАН по-адекватно да организират и финансират ОНС „доктор” както в етап обучение, така и в етап научни изследвания. Това кореспондира и с проблема за трудово-правния статут на докторантите в редовна форма на обучение, които често съвместяват обучението с кариера в практиката. \r\nДискусиите във втория панел от кръглата маса засегнаха проблеми за обхвата на приема и обучението в степен „доктор” по форми и начин на финансиране, вкл. по договори с чуждестранни висши училища. Участниците дебатираха съдържанието на индивидуалния учебен план за срока на докторантурата, провеждането на обучение на докторантите в индивидуална и колективна форма, участието на докторантите в научноизследователски проекти, научни форуми и международната им мобилност. Приложимите процедури и специализирани цифрови технологии за предотвратяване и санкциониране на плагиатство в докторските дисертации бе споделено като вече десетгодишен позитивен опит на СА „Д. А. Ценов” с използването, чрез собствено финансиране, на световния софтуерен лидер в тази област – платформата iThenticate®, осигуряваща потвърждаване на автентичността на научната продукция във всички нейни етапи, форми и мащаб на съдържание. Обърна се внимание и върху начините за подпомагане на емпиричните изследвания на докторантите, както и ролята на научния ръководител, отчетността и оценката чрез възнаграждение за неговия труд. Множеството установени проблеми породиха и идеята за разработване и приемане на Кодекс на научната дейност, който да преодолее противоречията в настоящата нормативна уредба и да обособи образователната и научна степен „доктор” в самостоятелен регулаторен документ.", "date": "2019.11.14", "title": "В Международния ден на счетоводителя, в Стопанска академия „Д. А. Ценов” в Свищов бе дискутирано обучението в образователна и научна степен „доктор” по икономика"}
{"url": "http://www.focus-news.net/news/2019/11/14/2719532/dvama-narkoplasoyori-sa-zadarzhani-pri-politseyska-aktsiya-v-pazardzhik.html", "text": "Двама наркопрласьори са задържани при акция на служители от сектор „Противодействие на криминалната престъпност“ при ОДМВР-Пазарджик, съобщиха от пресцентъра на  полицейската дирекция  в областния град. Това е станало по време на специализирана полицейска операция под наблюдението на прокурор от Окръжната прокуратура в Пазарджик. В хода на реализацията на един от входовете към областния град екипите спрели лек автомобил „Опел“, управляван от 39-годишен мъж – жител на село Мокрище. До него пътувал негов приятел на  30 г. от село Радилово. Последвал личен обиск и на двамата мъже, в резултат на което били открити общо три полиетиленови плика с бяло прахообразно вещество. При направения полеви наркотест се оказало, че става дума за амфетамин с общо тегло 317 грама. В жилището на единия от мъжете органите на реда открили и електронна везна. Двамата са задържани първоначално за срок от 24 часа. С постановление на наблюдаващ прокурор срокът на арест е удължен със 72 часа. По случая се води досъдебно производство, а работата по документиране на престъпната дейност на двамата дилъри продължава.", "date": "2019.11.14", "title": "Двама наркопласоьори са задържани при полицейска акция в Пазарджик"}
{"url": "http://www.focus-news.net/news/2019/11/14/2719522/s-20-glasa-za-i-4-protiv-vss-prie-da-prodalzhi-nastoyashtata-protsedura-za-izbor-na-glaven-prokuror.html", "text": "С „20“ гласа „за“ и 4 „против“ ВСС прие да продължи настоящата процедура за избор на главен прокурор,предаде репортер на  Агенция „Фокус“ . Предложението беше направено от Даниела Машева, подкрепено от Цветинка Пашкунова: за или против да се продължи настоящата процедура по избор на главен прокурор.  \r\nТеодора ПАВЛОВА", "date": "2019.11.14", "title": "С „20“ гласа „за“ и 4 „против“  ВСС прие да продължи настоящата процедура за избор на главен прокурор"}
{"url": "http://www.focus-news.net/news/2019/11/14/2719524/s-vikove-mafiyata-van-protestirashtite-sreshtu-izbora-na-ivan-geshev-za-glaven-prokuror-posreshtnaha-prodalzhavaneto-na-protsedurata.html", "text": "С викове \"Мафията - вън\" протестиращите срещу избора на Иван Гешев за главен прокурор посрещнаха продължаването на процедурата, предаде репортер на  Агенция \"Фокус\" . Протестиращите скандират\"Оставка\"и \"ВСС-позор\". Заявяват още, че ще продължат да протестират. По време на гласуването еднa жена от протестиращите замеряше с яйца сградата на ВСС.  \r\nТеодора ПАТРОНОВА", "date": "2019.11.14", "title": "С викове \"Мафията - вън\" протестиращите срещу избора на Иван Гешев за главен прокурор посрещнаха продължаването на процедурата"}
{"url": "http://www.focus-news.net/news/2019/11/14/2719525/okrazhen-sad-montana-osadi-na-tri-godini-zatvor-taksimetrov-shofyor-pusnal-v-obrashtenie-falshivi-evro-banknoti.html", "text": "Окръжен съд – Монтана осъди на три години затвор таксиметров шофьор, пуснал в обръщение фалшиви евро банкноти. Това съобщиха от пресцентъра на  съда . Състав на Окръжният съд в Монтана  призна за виновен подсъдимия И. И. М. от София, обвинен за прокарване в обръщение на подправени парични знаци, и го осъди на една година „Лишаване от свобода“, но определи по това дело и завършили с присъди четири предишни дела срещу И. И. М. общо наказание в размер на две години „Лишаване от свобода“. 32 годишният И. И. М. , който работи като таксиметров шофьор в София, през март 2017 г. платил с фалшива банкнота от 200 евро покупка на цигари в магазин в Монтана, а през април същата година платил с подправена банкнота от 500 евро две нощувки в хотел в областния град. Според експерти пуснатите в обръщение от И. И. М. фалшиви банкноти са били с изключително добро качество и трудно различими от истинските. За прокарването в обръщение на подправени парични знаци, за които е знаел, че са такива, Окръжният съд наказа И. И. М. с една година затвор при първоначален „строг режим“ и постанови фалшивите банкноти да бъдат унищожени. Присъдата за фалшивите пари бе групирана в общо наказание две години „Лишаване от свобода“ при първоначален „ строг режим“ с още четири издадени досега присъди срещу И. И. М. – за въвеждане в заблуждение на служители на финансови институции и неправомерно получаване под чужда самоличност на парични кредити и трафик на чужди граждани през България. Съдът приведе в изпълнение и наказание от една година „Лишаване от свобода“ на И. И. М. по дело на Софийския районен съд от 2017 г. за присвояване и продажба на чужд автомобил. Според решението на съда И. И. М., срещу който досега има издадени 14 присъди, ще трябва да престои в затвора общо три години. Присъдата може да се протестира и обжалва пред Апелативен съд – София в 15 дневен срок.", "date": "2019.11.14", "title": "Окръжен съд – Монтана осъди на три години затвор таксиметров шофьор, пуснал в обръщение фалшиви евро банкноти"}
{"url": "http://www.focus-news.net/news/2019/11/14/2719531/angel-blagov-sayuz-na-pchelarite-pazardzhik-nozematozata-e-nay-serioznoto-zabolyavane-pri-pchelite-osobeno-prez-esenno-zimniya-sezon.html", "text": "Най-уязвими пчелите са от натравянията от пестициди, които използват земеделските стопани за пръскане на насажденията, каза за  Радио „Фокус“ – Пазарджик  Ангел Благов, председател на Съюза на пчеларите в област Пазарджик. По думите му, пчелите имат много неприятели и вредители, боледуват от заразни и незаразни болести. „Заразни са тези заболявания, които имат специфичен причинител, могат да се предават от един индивид на друг, от болно на здраво пчелно семейство и от болен на здрав пчелин. Нозематозата е най-сериозното заболяване при пчелите, като тя се предава от паразит. Условия за разпространяването на болестта се създават през зимно-пролетния период, особено ако семействата са били зазимени върху запаси от манов мед, били са обезпокоявани от влага, мишки или дълго време не са напускали кошерите през зимата“, уточни Благов. Той допълни, че причинителите на заразните болести попадат в кошера по най-различни пътища – механично, чрез въздуха, храната, водата. Най-добре е болните пчели да се лекуват от лицензирани препарати и то от всички пчелари, за да се спре разпространението на дадена болест. \r\nАлбена ЖИЛЕКОВА", "date": "2019.11.14", "title": "Ангел Благов, Съюз на пчеларите – Пазарджик: Нозематозата е най-сериозното заболяване при пчелите, особено през есенно-зимния сезон"}
{"url": "http://www.focus-news.net/news/2019/11/14/2719536/shofyor-na-lek-avtomobil-e-zaginal-v-intsident-na-patya-lovech-pleven-a-negova-spatnichka-e-v-tezhko-sastoyanie.html", "text": "Шофьор на лек автомобил е загинал в пътен инцидент на пътя Ловеч – Плевен, а негова спътничка е в тежко състояние. Това съобщиха от пресцентъра на  МВР . Сигнал за инцидентътa е постъпил минути преди 12.00 часа. Веднага към мястото на катастрофата са насочени екипи на полицията, пожарната и Спешна помощ. Според първоначалните данни, след удар между лек и товарен автомобил е загинал шофьорът на лек автомобил, а неговата спътничка е в тежко състояние. Пожарникари помагат за бързото й изваждане от превозното средство. \r\nНа мястото се извършва оглед, изясняват се причините за инцидента. Движението в участъка е временно ограничено. Обходният маршрут за пътуващите и в двете посоки е през село Тодоричене.", "date": "2019.11.14", "title": "Шофьор на лек автомобил е загинал в инцидент на пътя Ловеч – Плевен, а негова спътничка е в тежко състояние"}
{"url": "http://www.focus-news.net/news/2019/11/14/2719529/dvanadeset-sa-postoyannite-komisii-na-obshtinskiya-savet-v-stara-zagora.html", "text": "Дванадесет са постоянните комисии (ПК) на Общинския съвет в Стара Загора. Това решиха съветниците на свое заседание, съобщиха от пресцентъра на  Общината . Броят на комисиите остава същия, като промяна има само в наименованието на две от тях – ПК по земеделие, гори и опазване на околната среда ще се казва – ПК по земеделие, гори, екология и развитие на селата. Нейн председател е Митко Маринов, а заместник – Иван Велев.  \r\nКомисията по евроинтеграция прие име – ПК по оперативни програми и международно сътрудничество. За нея ще отговаря проф. Иван Върляков, а негов заместник е Бояна Танева.  \r\nЗа председател на 10-членната ПК по финанси и бюджет бе избран Николай Николов, а негов заместник ще е Стефан Димитров. Седем са членовете на ПК по законност и обществен ред, а нейн председател е Стефан Анков, със заместник Даниела Лекина.  \r\nНачело на една от най-многобройните комисии, дванадесет души - тази по общинска собственост и стопанска политика, е Димитър Чорбаджиев. Негов заместник е Климент Пенчев.  \r\nУчастници в ПК по териториално, селищно развитие и транспорт са 11 от старейшините, а председател и зам.-председател са съответно – арх. Мартин Паскалев и Методи Пенчев.  \r\nКомисията по социална политика е с девет души и я оглави Явор Гънчев, а негов заместник ще бъде Искра Михайлова.  \r\nЗа културата, туризма и вероизповеданията ще отговаря Дарин Петков. В комисията влязоха седем от съветниците. Заместник-председателското място зае Петър Желязков.  \r\nПК по образование, наука и защита правата на децата пое Валентина Бонева, със заместник Милена Желева.  \r\nЗдравеопазването пое д-р Емил Славов, а заместник-председател е д-р Тунджай Йозтюрк. За спорта и младежките дейности отговарят осем души. Председателското място е на Тихомир Трифонов, а заместник-председателското е на Никола Чакалов.  \r\nВ комисията за продиводействие на корупцията и предотвратяване и установяване на конфликт на интереси по чл. 72 от ЗПКОНПИ влязоха шест от съветниците. Председател е Дамян Георгиев, а зам.-председател Ивета Лазарова.  \r\nПо време на днешното заседание на Общинския съвет своята клетва за работа в името и благото на старозагорци положиха Мирослав Райков, който отсъстваше на тържествената първа сесия, и Кирил Георгиев, заемащ мястото на Красимира Чахова.", "date": "2019.11.14", "title": "Дванадесет са постоянните комисии на Общинския съвет в Стара Загора"}
{"url": "http://www.focus-news.net/news/2019/11/14/2719538/sport-chehiya-priema-kosovo-v-pilzen-dnes-ot-2145-chasa.html", "text": "Чехия приема Косово в Пилзен днес от 21:45 часа. Мачът е пряка битка за второто място в Група А от квалификациите за Евро 2020. Първият двубой между двата отбора в Прищина завърши за мнозина изненадващо - успех с 2:1 за Косово. Това със сигурност обърка сметките на чехите. В предишният кръг обаче играчите на Ярослав Шилхави наваксаха пропуснатото, побеждавайки Англия като домакини (пак 2:1). Затова сега те са в пол-позишън за второто място в групата. Косово все още има шанс и мечтае за подвиг в Пилзен, който да обърне ситуацията в групата. Хората на Бернар Шаланд обаче сами осъзнават колко трудна е задачата им. След гостуването на Чехия им предстои наглед невъзможно домакинство на Англия. За да се класират, със сигурност косоварите ще чакат услуга и от България, която приема Чехия пред празни трибуни в София в последния кръг. В момента разликата между втория и третия е само 1 точка. Чехия играе страхотен атакуващ футбол като домакин, където постигна три победи с голова разлика 7:2. В същото време обаче Черна гора бе единственият отбор, който не отбеляза като гост на чехите (3:0 за домакините). През септември звездата Патрик Шик (РБ Лайпциг) даде аванс на Чехия на стадиона в Прищина, но борбените косо-вари спечелиха с 2:1. Сега обаче Шик няма да играе, защото е контузен.", "date": "2019.11.14", "title": "Спорт: Чехия приема Косово в Пилзен днес от 21:45 часа"}
{"url": "http://www.focus-news.net/news/2019/11/14/2719530/kathimerini-vanshniyat-ministar-na-gartsiya-e-v-belgrad-za-pregovori-s-dachich-i-vuchich.html", "text": "Министърът на външните работи на Гърция Никос Дендиас ще бъде в Белград в четвъртък, където ще проведе преговори със сръбския си колега Ивица Дачич, както и президентът Александър Вучич, пише електронното издание на вестник  Kathimerini . \r\nОчаква се Дендиас да участва в дискусия за европейските перспективи на страните от Западните Балкани и подготовката за предстоящия гръцко-сръбски съвет за сътрудничество на високо равнище, който ще се състои под председателството на премиера Кириакос Мицотакис, се казва в съобщение на външното министерство. \r\nГръцките и сръбските външни министри ще направят съвместни изявления пред пресата около 13:30 в четвъртък. \r\nСлед това Дендиас ще се срещне със сръбския президент, преди да положи венец пред статуята на гръцкия революционен герой Ригас Ферайос при кулата Небойша в Белград, където той е убит по времето на Османската империя. \r\n \r\nПревод и редакция:", "date": "2019.11.14", "title": "Kathimerini: Външният министър на Гърция е в Белград за преговори с Дачич и Вучич"}
{"url": "http://www.focus-news.net/news/2019/11/14/2719533/polk-prof-dimitar-nedyalkov-nad-4-000-balgari-gubyat-zhivota-a-desetki-miliardi-lv-sa-zagubite-ot-bombardirovkite-nad-sofiya-prez-1943-1944.html", "text": "Десетки милиарди лева са загубите от бомбардировките над София през 1943 - 1944, над 4 000 българи губят живота си. Това каза за дневния информационен блок  „Добър ден“  на  Радио „Фокус“  полковник проф. Димитър Недялков, преподавател във Военната академия „Георги Стойков Раковски“ по повод по повод 76 години от англо-американските бомбардировките над София. Равносметката от всяка война крие в себе си икономически последици, обясни той. „В над 140 места у нас има разрушения, Голяма част от тях са жилищни квартали, тоест нямащи нищо общо със стратегически цели в рамките на една такава въздушно-настъпателна операция. Разбира се, във въздушната война има и изводи, които трябва да бъдат направени по отношение на загубите на двете страни. На всеки свален български изтребител във въздушен бой се падат три свалени американски самолета“, разказа той. Проф. Димитър Недялков уточни, че загубите за Америка са много по-големи. България трябва да помни и да научи уроците си от тази трагична за страната ни част от историята, добави той.  \r\nЕвелина БРАНИМИРОВА", "date": "2019.11.14", "title": "Полк проф. Димитър Недялков: Над 4 000 българи губят живота, а десетки милиарди лв. са загубите от бомбардировките над София през 1943 - 1944"}
{"url": "http://www.focus-news.net/news/2019/11/14/2719539/vzglyad-rusiya-zashto-kolomoyski-plashi-amerika-s-obrashtane-na-ukrayna-kam-rusiya.html", "text": "Олигархът Игор Коломойски, който в момента се счита за сивия кардинал в Украйна, заяви: „Киев трябва да подобри отношенията си с Москва. Той смята, че САЩ принуждават страната му да воюва с Русия, като същевременно дори не дават на Украйна пари за това. Олигархът вече е правил такива заявления, но сега те бяха направени в интервю пред The New York Times. Сигналът към американската публика е ясен. Но трябва ли да реагира на това Русия, пише вестник  „Взгляд“  в материал, представен без редакторска намеса. \r\nИгор Коломойски отново обвини Вашингтон, че принуждава Украйна да воюва с Русия без дори да я финансира. \r\n„САЩ просто използват Украйна, за да се опитат да отслабят Русия. Войната срещу Русия е война до последния украинец... Те при всички случаи са по-силни. Ние трябва да подобрим отношенията си с тях. Хората искат мир, добър живот, те не искат да воюват. А вие, Америка, ни принуждавате да воюваме и дори не ни давате пари за това... Руското финансиране може да замени заемите на МВФ. Ще вземем 100 милиарда долара от руснаците. Мисля, че днес биха ни ги дали с удоволствие. Кой е най-бързият начин за решаване на проблеми и възстановяване на отношенията? Само пари ... Възстановяването на връзки с Русия е необходимо за икономическо оцеляване. И травмата на войната ще премине. Дайте пет, десет години - и те ще забравят за кръвта ...“. \r\nОткровенията на Коломойски бяха част от статия в американския вестник под заглавието „Украински милиардер се е сражавал с Русия. Сега той е готов да я приеме“. Нещо повече, в самото начало на статията The New York Times обобщава позицията на олигарха: \r\n„Господин Коломойски, когото мнозина смятат за най-влиятелната фигура в Украйна извън правителството – предвид ролята му на покровител на наскоро избрания президент Владимир Зеленски – промени мнението си по поразителен начин: по неговите думи е дошло времето Украйна да се откаже от Запада и отново да се обърне към Русия“. \r\nЯсно е, че сега, когато в Съединените щати започна процедурата по импийчмънт срещу президента Тръмп, американците се интересуват от Украйна не като поле за борба с Русия (и по-рано тя не интересуваше обикновения американец в това си качество), а като „тази страна, заради разговор с президента на която сега се опитват да отстрани американския президент от властта“. Естествено, The New York Times също попита Коломойски за това. \r\nОтговорът му е особено показателен, като се има предвид, че и администрацията на Тръмп, и неговият неофициален съветник Руди Джулиани поискаха в частни разговори от Зеленски да се дистанцира от олигарха, смятайки го за прекалено токсичен. А сега на изслушванията по импийчмънта в Конгреса чести споменават фамилията на Коломойски и демократите, и даващите показани чиновници от администрацията на държавния глава. В същата публикация The New York Times цитира свидетелствата на някои от тях. \r\nНапример Джордж Кент, висш служител на Държавния департамент, разкри: той е казал на Зеленски, че да се раздели с Коломойски, „човек с толкова лоша репутация“, би било лакмусово изпитание за неговата независимост. Тоест, Коломойски има причини да се противопостави на Тръмп - а може би демократите вярваха, че той ще им помогне да го удавят. \r\nНо хитрият олигарх не играе такива игри. Напротив, той казва, че е необходимо да се помогне на президента на САЩ да разследва делата срещу семейство Байдън: \r\n„На мястото на Зеленски бих разследвал случаите, които Тръмп поиска“. \r\nКогато репортери му казват, че в този случай Украйна рискува да загуби двупартийна подкрепа в Съединените щати и ще бъде ударена още по-силно, ако демократ спечели през 2020 г., Коломойски отговаря категорично: \r\n„Ако демократите решат да се правят на много умни пред нас, ще се сближим с Русия. Руски танкове ще застанат близо до Краков и Варшава. Вашият НАТО ще нацапа гащите и ще трябва да си купува памперси“. \r\nВ публикацията на The New York Times се представя грубоватия властелин на Украйна, който плаши САЩ с това, че ще върне страната си в орбитата на Русия. И подобен образ може да се окаже полезен във вътрешноамерикански смисъл. Тоест може да има опит това да се използва срещу Тръмп. \r\n„Кой загуби Украйна?“ – ще викат в пресата, упреквайки президента, че е предал свободолюбива страна, уповаваща се на Америка, на руснаците и лично на своя приятел Путин. Подобни твърдения вече звучат в американската преса. А натискът на Тръмп върху Зеленски, който стана причина за импийчмънта, се обясняваше не само с желанието да се получат уличаващи доказателства срещу Байдън, но и с желанието да се угоди на Путин. \r\nЕдинственият проблем е, че е много трудно да се играе на темата „загуба на Украйна“. Не толкова, защото все още не е загубена, а защото тя е абсолютно безразлична за огромното мнозинство от американците. Дори ако Тръмп всъщност беше предал Украйна на Путин в замяна на подобряване на отношенията между Русия и САЩ, американците нямаше да се разстроят много и мнозина дори биха били щастливи. \r\nНо това е американският аспект на разкритията на Коломойски и те също имат украинското и руското измерение. \r\nКоломойски иска Западът да се уплаши и да наводни Украйна с пари и да засили политическата подкрепа. Но дори глупакът през петте години след това разбра, че това няма да се случи. А Коломойски не е глупав. \r\nТой вижда, че Западът използва Украйна почти изключително за антируски цели. И почти безплатно играе на желанието на украинския елит да поведе страната от Русия в сферата на влияние на Запада. В същото време Западът (и САЩ, и Европа) всъщност разбират, че стратегически имат много малки шансове да спечелят битката с Русия за Украйна и следователно няма да инвестират сериозно в ненадежден актив или да правят твърде високи залози за нея. Коломойски разбира отлично и това. \r\nИменно затова той не се стеснява да говори истината на американците. Той иска да разберат, че в Украйна отдавна са изчислили техния „хитър план“ (да използват Украйна колкото е възможно по-дълго, за да съдържат Русия безплатно, така че по-късно да не бъде обидно, когато е необходимо да я „предадат“) и няма да бъдат вечна пешка в играта на някой друг , Коломойски няма надежди за истинска европейска интеграция, камо ли за Атлантизация: макар наивните русофоби вярват в приказките за НАТО. \r\nКоломойски не е нито русофоб, нито русофил. Той иска Украйна да оцелее - и той беше един от основните й акционери и управляващи. Но как да върнем ситуацията в блажените за олигархията 2000-и? Опитайте се да сключите мир с Русия, обещавайки й неутралитет на Украйна в замяна на възобновяването на икономическите връзки. Това е целият прост план на Коломойски.  \r\nНе, той няма да включи Украйна в Евразийския съюз и Организацията на Договора за колективна сигурност, но иска да върне времената, когато в Украйна биха могли да използват своето благоприятно положение между Русия и ЕС. Проблемът на Коломойски и на Украйна като цяло е, че тези времена са минали и историята не се повтаря два пъти. \r\nУкрайна можеше да балансира между Европа и Русия само за известно време: до момента, в който Русия започна тясно да реинтегрира постсъветското пространство. Когато това започна на границата между първите две десетилетия на новия век, Киев трябваше да определи къде отива. Или се връща към естествения си път като неразделна част от руския свят (макар и да запазва политическата независимост за някакъв исторически период от време), или се опитва да промени не само геополитическа ориентация, но и цивилизационна принадлежност от руска към европейска. \r\nРисковете от втория път бяха огромни, но украинският елит в своето активно мнозинство избра този път, спекулирайки с наивните надежди на собственото си население за „богат живот в Европа“. До 2019 г. и елитът, и хората бяха разочаровани от европейския избор. \r\nНо след катастрофата, която се случи през 2014 г. с Украйна, е невъзможно да се върнем към предмайдановата ситуация. \r\nВключително, защото никой в Русия не вярва както на сегашния украински елит като такъв, така и на Игор Коломойски в частност. Но по същия начин Коломойски не вярва на Москва - той разбира как се отнасят към него. Това обаче не означава, че Киев и Москва не могат да постигнат споразумение при сегашното украинско правителство. Те могат, но само при много ясни условия. \r\nРусия е готова да приеме неутрална Украйна, дори управлявана от олигарси, ако не просто изостави курса си към членство в НАТО, но стане по същество федерална (което ще реши проблема с широката автономия на Донбас) и се присъедини към Евразийския съюз. Тогава онези 100 милиарда долара, за които мечтае Коломойски, наистина могат да бъдат насочени към възстановяване на унищожената и разграбена индустрия на Украйна. Но само Украйна, като част от Евразийския икономически съюз. \r\nАко Коломойски и Зеленски не са способни на такъв завой, тогава това ще се случи без тях или въпреки тях. По-късно, отколкото бихме искали, но все пак неизбежно. \r\n \r\nПревод и редакция:", "date": "2019.11.14", "title": "„Взгляд“ (Русия): Защо Коломойски плаши Америка с обръщане на Украйна към Русия"}
{"url": "http://www.focus-news.net/news/2019/11/14/2719537/dve-zheni-s-povisheni-niva-na-kravnata-zahar-sa-ustanoveni-v-klinikata-na-otkrito-vav-veliko-tarnovo.html", "text": "Две жени с повишени нива на кръвната захар са установени в Клиниката на открито във Велико Търново, предаде репортер на  Радио „Фокус“ – Велико Търново . Дамите са на средна възраст и са от града. Д-р Светлана Моминска, експерт по диетика и хранене, уточни, че предстои да им бъдат извършени още изследвания, за да се установи какви са причините за високите нива на захар в организма им и дали страдат от диабет.  \r\nВ парк „Марно поле“ за пореден път се проведе инициативата Клиника на открито. През четирите импровизирани кабинета преминаха десетки граждани. Специалисти от Регионалната здравна инспекция и студенти от великотърновския филиал на Медицинския университет във Варна измериха кръвната им захар и кръвното им налягане, изследваха дишането им и провериха дали ръста и телесната им маса са в норма. Освен това младежи от БЧК – Велико Търново разпространяваха донорски карти „Да! За живот!”, като част от националната кампания на Министерство на здравеопазването в подкрепа на донорството. „Целта ни е в импровизирана обстановка да предразположим хората да се изследват, да се погрижат за себе си. Изследванията са напълно безплатни, а идеята на цялата кампания е да се обърне отново внимание на гражданите към рисковите за здравето фактори – тютюнопушене, нездравословно хранене, ниска двигателна активност и други“, допълни още д-р Моминска. \r\nОрганизатори на кампанията са Регионална здравна инспекция – Велико Търново, Община Велико Търново и Филиал Велико Търново към Медицински университет – Варна. \r\nЛуиза ТРАНЧЕВА", "date": "2019.11.14", "title": "Две жени с повишени нива на кръвната захар са установени в Клиниката на открито във Велико Търново"}
{"url": "http://www.focus-news.net/news/2019/11/14/2719528/v-aheloy-shte-bade-izgradena-otkrita-stsena-za-kulturni-sabitiya-i-kontserti.html", "text": "В Ахелой ще бъде изградена постоянна открита сцена с пейки за зрители. Това предвижда проектът на Община Поморие, внесен за одобрение към Местна инициативна група – Поморие, съобщиха от пресцентъра на  Общината . С реализиране на дейностите по проекта ще се създаде прекрасно място за провеждане на разнообразни културни събития и мероприятия като дневни и вечерни концерти, детски прояви, спектакли, представления, рецитали и др. Предвидена е и доставка на екран, мултимедиен проектор и лаптоп. Проектното предложение е с наименование: „Изграждане, реконструкция, ремонт и закупуване на съоръжения за туристически атракции, свързани с местното природно, културно и историческо наследство, предоставящи услуги с познавателна или образователна цел в гр. Ахелой” по процедура за подбор на проектни предложения №BG06RDNP001-19.246_7.5_Мярка 5„Инвестиции за публично ползване в инфраструктура за отдих, туристическа инфраструктура” към СВОМР на СНЦ „МИГ ПОМОРИЕ”, финансирана чрез Програмата за развитие на селските райони за периода 2014 – 2020 г. от Европейския земеделски фонд за развитие на селските райони (ЕЗФРСР).", "date": "2019.11.14", "title": "В Ахелой ще бъде изградена открита сцена за културни събития и концерти"}
{"url": "http://www.focus-news.net/news/2019/11/14/2719542/sotsialen-proekt-podkrepa-i-grizha-za-horata-v-obshtina-kardzhali-shte-bade-predstaven-v-biznes-inkubatora-v-kardzhali.html", "text": "Начална пресконференция за представяне на проект „Подкрепа и грижа за хората в община Кърджали\" ще се състои в Бизнес инкубатора, информираха от общинската администрация в Кърджали, предаде кореспондент на   Радио „Фокус“  . Социалният проект „Патронажна грижа за възрастни хора и лица с увреждания - Компонент 2\" е финансиран от Оперативна програма „Развитие на човешките ресурси\" 2014-2020г. и съфинансиран от Европейския съюз, чрез Европейския социален фонд. Ще бъдат официално изложени целите на проекта - приноса на ЕС, целевите групи и основните дейности, очаквани резултати, план-график за изпълнение на проектните дейности. Пресконференцията ще се проведе на 15 ноември 2019 год. в петък от 11.00 часа в голямата зала на Бизнес инкубатора. \r\nДарина ДЕЕНИЧИНА", "date": "2019.11.14", "title": "Социален проект „Подкрепа и грижа за хората в община Кърджали“ ще бъде представен в Бизнес инкубатора в Кърджали"}
{"url": "http://www.focus-news.net/news/2019/11/14/2719535/", "text": "Машините за зимно поддържане и почистване на Пловдив са в изправност. Това констатира комисията с председател заместник-кмета на Общината по обществен ред Йордан Ставрев след извършен тази сутрин технически преглед в базите на Общинско предприятие (ОП) „Чистота“ и фирмата подизпълнител, съобщиха за  Радио „Фокус“ – Пловдив  от общинското предприятие. В зимното дежурство, което започва на 25 ноември, са включени 90 машини – 55 снегорина, 28 разпръсквача на сол и 7 челни товарача. За поддържането на пешеходните зони, тротоари и велоалеи ще се използват закупените през последните години малогабаритни мултифункционални машини, а при необходимост – и 7-те роторни снегорина, с които разполага общинското предприятие. \r\n„Не сме правили нови доставки на противообледенителни материали, тъй като миналата зима беше сравнително мека и ни останаха около 3600 тона сол и 60 тона от химическия препарат калциев дихлорид. За осма поредна зима по улиците няма да се хвърля пясък“, обяснява изпълняващият длъжността директор на ОП „Чистота“ Николай Георгиев. \r\nЗа първи път миналата година всички разпръсквачи бяха оборудвани с резервоари. Те се пълнят с разтвор от вода и калциев дихлорид, който действа и при температури до минус 20 градуса. Нововъведението се оказа много ефективно и тази зима ще се прилага отново.", "date": "2019.11.14", "title": "90 машини ще чистят Пловдив през зимата, техниката за зимно поддържане е в изправност"}
{"url": "http://www.focus-news.net/news/2019/11/14/2719548/narodnoto-sabranie-zabrani-razkrivane-ili-poddarzhane-na-anonimni-bankovi-seyfove-ili-takiva-na-fiktivno-ime.html", "text": "Народното събрание прие промени в Закона за мерките срещу изпиране на пари на второ четене, предаде репортер на  Агенция „Фокус“ . Със законопроекта се въвежда забрана за разкриване или поддържане на анонимни банкови сейфове или банкови сейфове на фиктивно име. Издателите на електронни пари и техните представители могат да не прилагат някои от мерките за комплексна проверка на клиента по отношение на електронни пари, когато въз основа на оценка на риска е установен нисък такъв и са изпълнени едновременно няколко условия.Сред тях са платежният инструмент да не е презаредим ивли на максимален месечен лимит на плащанията, както и максималната електронно съхранявана сума не надхвърля левовата равностойност на 150 евро или тяхната равностойност в друга валута.  \r\nДеница КИТАНОВА", "date": "2019.11.14", "title": "Народното събрание забрани разкриване или поддържане на анонимни банкови сейфове или такива на фиктивно име"}
{"url": "http://www.focus-news.net/news/2019/11/14/2719543/preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” на границата със Северна Македония се осъществява нормално. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Екип на „Гранична полиция” извършва проверки край село Гърляно.  \r\nВенцеслав ИЛЧЕВ", "date": "2019.11.14", "title": "Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2019/11/14/2719546/ministar-nikolina-angelkova-na-xi-mezhdunarodna-sreshta-v-plovdiv-turizmat-shte-e-strukturoopredelyasht-otrasal-za-ikonomikata-na-grada-i-regiona.html", "text": "Със съвместните усилия на държавата, местната власт и бизнеса и отчитайки огромния потенциал на Пловдив, съм убедена, че съвсем скоро туризмът ще е  структуроопределящ отрасъл за икономиката на града и региона. Това заяви министърът на туризма Николина Ангелкова при откриването на XI Международна среща по туризъм в града, съобщиха от пресцентъра на  Министерството . \r\nТя поздрави новия кмет на общината Здравко Димитров, че форумът за туризма с участието на представители от над 10 държави е сред първите събития в началото на мандата му. На Националния съвет по туризъм, който ще се проведе на 19 ноември,  предлагаме форумът за туризъм в Пловдив да се впише в календара на Годишната програма за национална туристическа реклама и така ще насърчим устойчивото му надграждане, увери тя. Министърът изказа задоволството си от Стратегията за интегриран и устойчив туризъм в област Пловдив до 2027 г. Тя благодари и на ръководството на фондация \"Америка за България\" за подкрепата при реставрацията на редица културно-исторически паметници у нас.      \r\nПловдив е важна част от културно-историческите дестинации, които Министерството на туризма създаде през 2015 г. скоро след обособяването си като отделна институция. Интересът към тях постоянно расте. Общината има изключителен потенциал също като маршрут за балнео- и СПА туризъм и пред него се откриват отлични перспективи, след като заедно с Българския съюз по балнеология и СПА туризъм и Германо-българската индустриално-търговска камара направихме исторически пробив и подписахме споразумение с германски здравноосигурителни каси, поясни министърът. Те ще изпращат в България свои граждани, които искат да ползват услугите на нашия здравен туризъм, включително и в частни хотели. Вярвам, че Пловдив ще направи необходимото както чрез стратегията си за туризма, така и чрез маркетинговите инструменти, за да повишава интереса към региона като балнео- и уелнес дестинация, посочи още министърът и анонсира, че подкрепата за този вид туризъм ще продължи. Пловдив участва и във винено-кулинарните дестинации, които министерството разработи. Сред съпътстващите събития на международния форум е Дефилето на младото вино в Стария град, което привлича много туристи от страната и чужбина.  \r\nУспехите на Пловдив в туризма хармонират и с постигнатите добри резултати в сектора за цялата страна. Независимо от трудната година и негативната кампания в началото й, статистиката говори за успешно развитие спрямо рекордната за туризма 2018 г. От януари до септември 2019 г. чуждестранните визити у нас са над 7,8 млн., като спадът спрямо същия период на 2018 г. е едва 0,8%. По данни на НСИ 1,374 млрд. лв. са приходите от нощувки в местата за настаняване с 10 и повече легла за периода януари-септември 2019 г., ръстът е 4,2% спрямо същия период на 2018 г. Пренощувалите лица в местата за настаняване с 10 и повече легла са над 6,8 млн., което е увеличение с 4,9% в сравнение със същите месеци на 2018 г., информира още министърът.   \r\nТя благодари на премиера Борисов и колегите си от правителството за подкрепата за сектора като икономически приоритет, както и за анонсираната нова мярка за насърчаване на организирания туризъм чрез маркетинга и рекламата към генериращи пазари. Става дума за 15 млн. лв. и тези средства ще са от изключителна полза за крилата на сезоните, посочи още министър Ангелкова. В най-близко време ще бъде обявена обществената поръчка за реализацията на финансовия механизъм за лотове по пазари, за да може пилотно да се види ефектът му. Той изцяло ще спазва Закона за обществените поръчки и европейските директиви в тази област. Ако тази инициатива е добра и работи, ще бъде устойчива в политиките на министерството, стана ясно от думите й. \r\nДанните от летище Пловдив очертават към момента повече туристи през настъпващата зима – там се прогнозира ръст от над 14 на сто при полетите от чужбина спрямо миналия ски сезон. До края на годината се очаква да стартира процедурата за концесия на летище Пловдив и има сериозен интерес. За нас е важно с общи усилия да стимулираме всички водещи проекти за градовете, а транспортните връзки и достъпността са ключови за туризма, акцентира още тя.  \r\nМинистърът подчерта също голямото значение на европроектите за привличане на допълнителни средства за устойчиво развитие на сектора. За следващия програмен период убедихме партньорите колко е важен интегрираният териториален подход и това ще е решаващо, затова разчитаме на Вашите предложения, обърна се тя към участниците в срещата. Бизнесът и конкретно туроператорите са с изключителен принос за гарантиране на по-дългия престой на туристите, за което вече се прилагат и нетрадиционни форми на реклама, включително и за Пловдив. Важни са също срещите с блогъри, влогъри и инфлуенсъри, за да увеличим още интереса към страната, посочи министър Ангелкова. \r\nТя увери, че екипът й и правителството ще продължат да работят активно за улесняване работата на бизнеса с цел България да бъде привлекателна туристическа дестинация и добро място за повече инвестиции. През последните две години министерството направи успешна реклама на Пловдив като европейска столица на културата по паневропейски и други медийни канали и тази политика ще бъде надграждана и в бъдеще. На форума в Пловдив имаше сериозно присъствие на чуждестранни медии, които представят в страните си визията за развитие на българския туризъм.  \r\nКметът на Пловдив Здравко Димитров информира, че общината се превръща във все по-търсено туристическо средище и една от горещите точки за градски туризъм в Източна Европа. Продуктът „европейска столица на културата“ ще продължи да работи, за да направи не само региона, но и страната ни още по-популярни, обобщи той.", "date": "2019.11.14", "title": "Министър Николина Ангелкова на XI Международна среща в Пловдив: Туризмът ще е структуроопределящ отрасъл за икономиката на града и региона"}
{"url": "http://www.focus-news.net/news/2019/11/14/2719541/uchenitsi-ot-plevenskata-ezikova-gimnaziya-sa-poluchili-sertifikat-na-universiteta-keymbridzh.html", "text": "Ученици от Плевенската езикова гимназия са получили сертификат на университета Кеймбридж. Заместник-директорът на Профилирана гимназия с преподаване на чужди езици - Плевен Грета Димова, обяви, че ученици от 11 клас са се явили и успешно са положили изпита за първи сертификат на университета Кеймбридж, предаде кореспондент на  Радио „Фокус“ . „Този документ е престижен и се приема от много университети, предприятия, частни компании и международни организации като доказателство за владеенето на английски език и ефективната му употреба в англоговоряща среда. Изпитът е предизвикателство за учениците, тъй като се състои от писмена и устна част, което им позволява да демонстрират своите компетентности в различните аспекти на езика“, каза Грета Димова. Тя подчерта, че учителският състав се гордее се с ученици, които постигнат едни от най-високите резултати. „Техният преподавател, госпожа Розалия Данова, очаква учениците да се представят също така добре на изпита Cambridge Advanced в края на тази учебна година, както и на предстоящото Национално многоезично състезание, което ще се проведе на 16 ноември в  Ловеч“, посочи още Грета Димова. \r\nВиолета КРЪСТЕВА", "date": "2019.11.14", "title": "Ученици от Плевенската езикова гимназия са получили сертификат на университета Кеймбридж"}
{"url": "http://www.focus-news.net/news/2019/11/14/2719540/v-kyustendil-shte-se-provedat-bezplatni-profilaktichni-pregledi-za-rak-na-gardata.html", "text": "В Кюстендил ще се проведат безплатни профилактични прегледи за рак на гърдата, съобщиха от пресцентъра на  Община Кюстендил . Фондация „Една от 8“ организира 200 безплатни профилактични прегледи за рак на гърдата в град Кюстендил по съвместната ни програма с Avon – „Бъди до мен“. Прегледите ще се извършат в сградата на Обредния дом, на площад Велбъжд, на датите 19, 20 и 21 ноември 2019 г. Условието е дамите да са на възраст от 20 до 65 години, да не са били диагностицирани с рак на гърдата и да не са бременни. Желаещите за безплатен профилактичен преглед могат да се запишат само на датите 14 и 15 ноември 2019 г., от 10.00 до 16.00 часа на телефон 0888811323. Организаторите от фондацията обръщат внимание, че прегледите се изчерпват в рамките на първия ден за записване, като призовават за разбиране и търпение.", "date": "2019.11.14", "title": "В Кюстендил ще се проведат безплатни профилактични прегледи за рак на гърдата"}
{"url": "http://www.focus-news.net/news/2019/11/14/2719550/ognyan-simeonov-dietolog-risk-ot-postite-nyama.html", "text": "За мен лично риск от постите няма. Това каза диетологът д-р Огнян Симеонов в интервю за   Агенция „Фокус“  във връзка с Коледните Заговезни и започването на Коледните пости. „Повечето хора се притесняват, че по време на постите нямат допълнителен прием на протеини. Това, което мога да кажа, че приемането на протеин, най-силният, най-качественият протеин е беленият коноп. Беленият коноп съдържа над 20 аминокиселини, от които 9 са незаменими. И няма в света хранителен продукт, който да съдържа тези показатели. Така че това се води като най-доброто нещо като протеин и то растителен. Постенето е подходящо за всеки един човек.  Ако някой го прави насила, просто да не го започва или, ако го прави, защото е модерно също. Просто да го направи, защото иска да пречисти духа, тялото си, да е спокоен и ще почувства много голяма разлика“, допълни още Симеонов.  \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.11.14", "title": "Огнян Симеонов, диетолог: Риск от постите няма"}
{"url": "http://www.focus-news.net/news/2019/11/14/2719534/aktsenti-v-predavaneto-ekologichen-rezonans-na-radio-fokus.html", "text": "Температурите навън се понижиха, а при сезонна промяна на времето идва ред и на друга смяна: тази на гумите на превозните средства. Министерството на околната среда и водите предупреждава: Излезли от употреба гуми не трябва да се изхвърлят на нерегламентирани места. За да ни разясни повече гост в предаването  „Екологичен резонанс“  на  Радио „Фокус“  ще бъде Антон Пейчев, главен експерт в дирекция „Управление на отпадъците и опазване на почвите“ към Министерството на околната среда и водите. В миналото издание на предаването ви запознахме програмата на 9-та парламентарна сесия на Младежкия воден парламент, която се проведе от 8 до 10 ноември в Плевен, а днес ще ви представим и част от резултатите след нея. В рамките на сесията в Белене се проведе и заключителната за годината акция от кампанията на фондация „Океани без отпадъци“ за почистване на бреговете на река Дунав. От един от основателите на организацията – Бернард Меркс ще разберем какви са бъдещите идеи за съвместна работа с българското Министерство на околната среда и водите.  \r\n Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Веселка Иванова.", "date": "2019.11.14", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/11/14/2719555/inspektsiyata-po-truda-razsledva-intsident-pri-koyto-e-zaginal-59-godishen-mazh-v-selo-blazhievo.html", "text": "Инспекцията по труда разследва инцидент, при който е загинал 59-годишен мъж в село Блажиево. Това съобщиха за  Радио „Фокус” – Кюстендил  от Дирекция „Инспекция по труда” – Кюстендил. Инцидентът е възникнал на 13 ноември при отстраняване на авария по водопровода в населеното място. Мъжът е бил затрупан от земна маса в направени изкоп, който е бил около два метра дълбок. Трудовите инспектори са били на място. В момента се извършва проверка на трудовата злополука. Проверяват се инструктажите, мерките за безопасност и други.  \r\nВенцеслав ИЛЧЕВ", "date": "2019.11.14", "title": "Инспекцията по труда разследва инцидент, при който е загинал 59-годишен мъж в село Блажиево"}
{"url": "http://www.focus-news.net/news/2019/11/14/2719549/kmetat-na-pernik-stanislav-vladimirov-predstavi-dvamata-si-zamestnitsi-inzh-miroslav-stoitsev-i-stefan-krastev.html", "text": "Кметът на Община Перник Станислав Владимиров представи двамата си заместници – инж. Мирослав Стоицев и Стефан Кръстев, суобщиха от пресцентъра на  Общината . „Както обявих още при встъпването си в длъжност Владимиров, ще имам само двама заместници, а не четирима, както е било досега”, това обяви кметът на Община Перник Станислав Владимиров. Той добави, че целта му е да ограничи харченето на обществените пари. „Ще разделя ресорите между двамата. Имаме огромно желание, воля и хъс за работа, за да постигнем ускореното развитие на Перник. Аз не търпя никакви съмнения за корупция и ще изисквам честност и прозрачност от двамата ми заместници и им го казах още в първите разговори”, обяви Владимиров.  Той коментира, че и  Стефан Кръстев и Мирослав Стоицев са професионалисти и хора, с които се работи изключително лесно, защото са диалогични. „Основният ангажимент на Стефан Кръстев е Общината да предоставя съвременни дигитални услуги. Пред Перник стоят огромни възможности за икономическо развитие, затова икономическото и инвестиционно развитие също ще бъдат поети от него, както и европроектите”, обяви още Владимиров. Той каза още, че Мирослав Стоицев, който ще поеме строителният ресор и това ще е основната му дейност. „Строителната дейност са голяма чат от разходите на една община и е изключително отговорна”, уточни кметът на Перник. Той добави, че Стоицев ще поеме и сигурността.  Станислав Владимиров обяви още, че ще предложи нова структура на общинската администрация пред Общински съвет (ОбС) – Перник. Той обясни, че с намаляването на броя на зам.-кметовете ще се спести и финансов ресурс. \r\nИнж. Мирослав Стоицев е на 45 години, роден и израснал в Перник. Средното си образование завършва в ПМГ “Христо Смирненски”  - град Перник, а висшето си в Технически университет – София и Техническият университет в австрийската столица Виена със специалности „Машинен инженер“ и „Транспортна техника и технологии“. Владее немски, сърбохърватски и руски език. Стоицев е бил зам.-областен управител на област Перник и директор на териториалното поделение на Български пощи в област Перник. Работил е в редица големи строителни фирми като експерт по капитално строителство и ръководител автотранспорт, директор Дирекция “Механизация, автотранспорт и ремонтно звено“ и други. Семеен с две деца \r\nСтефан Кръстев, 35 години, завършил средното си образование, а висшето си в СУ” Св. Климен Охридски” по специалностите „Туризъм” и „Европейска интеграция”.  Владее перфектен английски език.  Като студент започва работа в глобална американска компания в сферата на аутсорсинга на обслужването на туристическата индустрия и резервациите на самолетни билети по интернет.  От 2006 г. работи по координирането и управлението на европейски проекти за редица големи колежи за професионално обучение, както и неправителствени организации от Обединеното Кралство.  Стефан Кръстев участва в развитието на няколко бизнес проекта в сферите на технологиите, образователните и финансовите услуги.Работата му като заместник-кмет на Община Перник ще бъде първата му работа в бюджетна структура.  Новият заместник – кмет на общината има  интереси в икономиката на споделянето, зелената икономика и социалното предприемачество. Семеен, с едно дете.", "date": "2019.11.14", "title": "Кметът на Перник Станислав Владимиров представи двамата си заместници – инж. Мирослав Стоицев и Стефан Кръстев"}
{"url": "http://www.focus-news.net/news/2019/11/14/2719552/gd-granichna-politsiya-trafikat-e-silno-intenziven-na-izhod-za-tovarni-avtomobili-na-gkpp-kapitan-andreevo-gkpp-lesovo-i-intenziven-gkpp-dunav-most-i-gkpp-dunav-most-2.html", "text": "Трафикът е силно интензивен на изход за товарни автомобили на границата с Турция на ГКПП „Капитан Андреево“, ГКПП „Лесово“ и интензивен на границата с Румъния на ГКПП „Дунав мост“ и ГКПП „Дунав мост-2“. Това съобщиха от ГД „Гранична полиция“. Информацията за трафика на граничните пунктове е към 13.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове", "date": "2019.11.14", "title": "ГД „Гранична полиция“: Трафикът е силно интензивен на изход за товарни автомобили на ГКПП „Капитан Андреево“, ГКПП „Лесово“ и интензивен ГКПП „Дунав мост“ и ГКПП „Дунав мост-2“"}
{"url": "http://www.focus-news.net/news/2019/11/14/2719557/obshtina-dobrich-obyavi-svobodnite-mesta-v-detskite-zavedeniya-za-predstoyashtoto-klasirane-na-18-noemvri.html", "text": "Община Добрич обяви свободните места в детските заведения за предстоящото класиране на 18 ноември, предаде кореспондентът на  Радио „Фокус” – Варна . За детските градини са обявени общо в различните възрастови групи 94 места. Всички родители, които желаят децата им да постъпят в детска ясла през ноември, при попълване на заявлението за участие в класирането, което ще се проведе  също на 18-ти този месец, в графа „месец за участие в класирането“ трябва да посочат месец ноември 2019 г. Общият брой на свободните места в детските ясли в Добрич е 29. От няколко години е въведена електронна система за централизирано класиране за прием на деца в общинските детски заведения в Добрич. Подробна информация е публикувана на сайта на общинската администрация в рубриката „Е-услуги“, подлинк „Прием в детските заведения“.  \r\nЖулиета НИКОЛОВА", "date": "2019.11.14", "title": "Община Добрич обяви свободните места в детските заведения за предстоящото класиране на 18 ноември"}
{"url": "http://www.focus-news.net/news/2019/11/14/2719553/ministar-danail-kirilov-ima-kolegi-koito-tryabva-da-zapalnyat-tayminga-na-protesta.html", "text": "Има колеги, които трябва да запълнят тайминга на протеста и не можем явно да свършим по-рано. Това каза министърът на правосъдието и по право председателстващ ВСС Данаил Кирилов по време на заседанието на ВСС във връзка със забавянето на повторното гласуване на кандидатурата на Иван Гешев за главен прокурор, предаде репортер на  Агенция „Фокус“ .  \r\n   \r\nТеодора ПАВЛОВА", "date": "2019.11.14", "title": "Министър Данаил Кирилов: Има колеги, които трябва да запълнят тайминга на протеста"}
{"url": "http://www.focus-news.net/news/2019/11/14/2719547/vremenno-se-ogranichava-dvizhenieto-po-pat-i-3-petrevene-lukovit-poradi-ptp.html", "text": "Временно се ограничава движението по път I-3 Петревене - Луковит поради ПТП. Това съобщиха от  Агенция \"Пътна инфраструктура\" . Движението се осъществява по обходен маршрут: Луковит - Тодоричене - Дерманци - Торос - Брестница. Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.11.14", "title": "Временно се ограничава движението по път I-3 Петревене - Луковит поради ПТП"}
{"url": "http://www.focus-news.net/news/2019/11/14/2719558/anton-peychev-mosv-mestata-za-prodazhba-i-smyana-na-gumi-sa-dlazhni-bezplatno-da-priemat-starite-ni-gumi.html", "text": "Абсолютно всички места за продажба и смяна на гуми са длъжни безплатно да приемат старите ни гуми. Това каза за предаването  „Екологичен резонанс“  на  Радио „Фокус“  Антон Пейчев, главен експерт в дирекция „Управление на отпадъците и опазване на почвите“ към Министерството на околната среда и водите /МОСВ/ във връзка с призива на ведомството излезли от употреба гуми да не се изхвърлят на нерегламентирани места. Отдавна са регламентирани изискванията към търговците по отношение на излезлите от употреба гуми, припомни той. „Съгласно Наредбата всички търговци и сервизи за смяна на гуми са длъжни да осигуряват безплатното приемане на старите такива от крайните потребители. Това е основното изискване и задължение за абсолютно всички места за продажба и смяна на гуми“, обясни Пейчев. Освен в сервизите и местата за продажба, в това число и тези, които осигуряват мобилна услуга, старите гуми могат да бъдат върнати и на места, определени от кметовете на Общините, уточни експертът. „Гражданите могат да се консултират и с Общината, за да разберат дали има допълнително осигурени места, на които да предадат старите си гуми. Това обаче не е категорично изискване на Наредбата, а е просто възможност“, добави той. Антон Пейчев предупреди, че извън лицензирана площадка за предаване на стари гуми като отпадък, или сервизите и магазините, всеки друг начин на изхвърляне е нерегламентирано. „В това число и тяхното оставяне на улиците или до съдовете за събиране на отпадъците. Законът е определил санкции за това. За физическите лица те са в размер 300-1000 лева“, посочи той, като отбеляза, че за търговците наказанията са доста по-високи – от 3 000 до 10 000 лв. Главният експерт каза още, че повече информация гражданите могат да потърсят в сайта на МОСВ. „Списъкът с всички пунктове може да бъде намерен в сайта ни в категория „Отпадъци“.  Организациите по оползотворяване на гуми по изискване също имат свои уеб страници. Може да се потърси допълнителна информация и в сайтовете на отделните общини“, допълни той. Антон Пейчев призова при нарушения потребителите да се обръщат към зелените телефони на МОСВ или Регионалните инспекции и да подават сигнали. „Тогава в кратки срокове се извършват проверки и се установяват нарушенията“, уточни той. „Нека бъдем активни, съвестни и да се интересуваме, за да бъдем информирани за екологосъобразните и правилни начини, по които да се освободим от нашите отпадъци, в случая от гумите“, обобщи Антон Пейчев.  \r\nВеселка ИВАНОВА", "date": "2019.11.14", "title": "Антон Пейчев, МОСВ: Местата за продажба и смяна на гуми са длъжни безплатно да приемат старите ни гуми"}
{"url": "http://www.focus-news.net/news/2019/11/14/2719554/politsai-razkriha-domashna-laboratoriya-za-narkotitsi-v-burgas.html", "text": "Полицаи разкриха домашна лаборатория за наркотици. Това съобщиха от пресцентъра на  МВР . На 13 ноември служителите на реда извършили претърсване в дома на 27-годишен криминално проявен и осъждан мъж в кв. „Сарафово“. Оттам те иззели съставки за производство на метамфетамин, фолио с остатъци от жълтеникаво кристалобразно вещество (пико), стъклен капак със засъхнало пико, 30 опаковки от медикамент, ползван за производство на метамфетамин, саморъчно свита цигара с марихуана и др. Мъжът е задържан за срок от 24 часа. Работата по цялостното документиране на случая продължава.", "date": "2019.11.14", "title": "Полицаи разкриха домашна лаборатория за наркотици в Бургас"}
{"url": "http://www.focus-news.net/news/2019/11/14/2719560/administrativniyat-sad-v-kyustendil-potvardi-izbora-na-petar-paunov-za-kmet-na-obshtina-kyustendil.html", "text": "Административният съд в Кюстендил потвърди избора на Петър Паунов за кмет на Община Кюстендил, предаде репортер на  Радио „Фокус” – Кюстендил . С решението си съдът потвърди решението на Общинска избирателна комисия – Кюстендил, с което е обявен за избран за кмет на Община Кюстендил Петър Паунов, издигнат от Местна коалиция ГЕРБ. Решението подлежи на обжалване с касационна жалба пред Върховен административен съд в 7-дневен срок. Делото беше образувано по подадена жалба от страна на Владислав Лехчански, представител на Политическа партия „Възраждане”.  \r\nВенцеслав ИЛЧЕВ", "date": "2019.11.14", "title": "Административният съд в Кюстендил потвърди избора на Петър Паунов за кмет на Община Кюстендил"}
{"url": "http://www.focus-news.net/news/2019/11/14/2719545/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Гърция Никос Дендиас ще бъде в Белград в четвъртък, където ще проведе преговори със сръбския си колега Ивица Дачич, както и президентът Александър Вучич, пише електронното издание на вестник  Kathimerini . \r\nОчаква се Дендиас да участва в дискусия за европейските перспективи на страните от Западните Балкани и подготовката за предстоящия гръцко-сръбски съвет за сътрудничество на високо равнище, който ще се състои под председателството на премиера Кириакос Мицотакис, се казва в съобщение на външното министерство. \r\nГръцките и сръбските външни министри ще направят съвместни изявления пред пресата около 13:30 в четвъртък. \r\nСлед това Дендиас ще се срещне със сръбския президент, преди да положи венец пред статуята на гръцкия революционен герой Ригас Ферайос при кулата Небойша в Белград, където той е убит по времето на Османската империя. \r\n*** \r\n Очаква се правителството на Хонконг да обяви комендантски час през почивните дни, съобщават китайските държавни медии в светлината на ескалиралото насилие в автономната област през последните дни, предава  AFP . \r\n„Очаква се правителството на Хонконг да обяви комендантски час през почивните дни“, написа „Глобал таймс“, като се позовава на неназовани източници. Засега няма официална позиция на властите в китайската административна област. \r\n*** \r\n  Служители на неправителствената организация Pet Partners са завели на Капитолийския хълм специално обучени кучета-терапевти, които да помагат на конгресмените и техните екипи да се освобождават от стреса в деня на първите открити изслушвания по импийчмънта на президента на САЩ Доналд Тръмп, пише вестник  The Washington Post . \r\nОфициално акцията не е свързана непосредствено с импийчмънта. По думите на организаторите, те са дошли, за да „дадат на работещите в Конгреса, които имаха изключително тежка година, възможността да се развлекат от напрегнатата работа“. \r\n\"Кой, ако не пухкав екип от любящи, разбиращи и политически безпристрастни животни-терапевти, ще донесе успокоение и утеха на такъв трудолюбив персонал в конгреса?“ - казаха те. Денят обаче не бе избран случайно: в сряда в Камарата на представителите на САЩ бяха проведени първите публични изслушвания по въпроса за импийчмънта на американския лидер с участието на временно поверения в делата на САЩ в Украйна Уилям Тейлър и заместник-помощника на държавния секретар на САЩ по европейските и евразийските въпроси Джордж Кент. \r\nЧрез акцията Pet Partners възнамеряват да привлекат вниманието към набиращата популярност в САЩ зоотерапия. Както отбелязва изданието, научната общност все още не може да каже със сигурност колко е ефективна. \r\n*** \r\n Официален Париж би могъл, като направи силни аргументи, да се опита да убеди Прищина и Подгорица през следващия период да „снижат“ гласовете си срещу балканския „мини Шенген“. Това се разбра, след като френският президент Еманюел Макрон изрази подкрепата си за тази инициатива, пише белградският ежедневник  „Вечерне новости“ . \r\n„Малкият Шенген“ се „вписва“ в идеята на Макрон за реформа в ЕС, тоест функционирането на региона преди присъединяването му, което в момента изглежда много далеч. В същото време френският лидер иска да върне ЕС като ключов участник в диалога между Белград и Прищина, но също така и Париж да играе основна роля в процеса. \r\nИдеята за по-силна икономическа интеграция на региона, която би включвала и отваряне на граници, опасно смути албанските политически лидери в Прищина и Тирана, отбелязва сръбският вестник. \r\nАлбанският премиер Еди Рама открито обвини политиците в Прищина, че се противопоставят на създаването на балканския „малък Шенген“, заплашвайки външната политика на Тирана заради вътрешните си политически интереси. Рама каза, че отдавна обяснява на Албин Курти, лидерът на Движение „Самоопределение“ и кандидат за премиер на Косово, какво е значението на този процес и че ще бъде много изненадан, ако той не разбере, защото, както добави, „Курти е достатъчно интелигентен“. Рама също предупреди, че „отварянето на границите между Албания и Косово не може да стане без съгласието на Сърбия“. \r\nСръбският президент Александър Вучич, който се среща с Макрон два пъти в Париж през последните дни, заяви в сряда, че критиките и атаките срещу инициативата за формиране на „малък Шенген“ потвърждават колко добра и достойна е тя. Той припомни и прогнозата на Световната банка, че прилагането й ще спести на Балканската шестица 3,5 милиарда евро. \r\n„Екстремистите, и албански и сръбски, и каквито искате, никога не харесват нищо, което обединява хората,което носи мир, стабилност и развитие. Те биха искали да живеят в блато, където няма движение“, заяви президентът в Париж и изрази съжаление, че е трудно да се разговаря с хора без визия. \r\nНа онези от Черна гора, които твърдят, че вече са се свързали в региона, Вучич каза, че не са го правили със Сърбия. Той също отхвърли критиките, че инициативата всъщност създава „Велика Албания“: \r\n„Как изглежда създаването на „Велика Албания“? Изграждането на повече ленти за камиони, преминаването на граници само с лични карти?“ \r\nДипломатът Зоран Миливоевич казва за „Новости“, че няма рационална причина „мини Шенген“ да намери опозиция в Сърбия, защото тази инициатива се вписва в стратегията на Белград за ЕС, има подкрепата на Франция и допълва целите и стратегиите самия Съюз: \r\n„Зад съпротивата на Прищина се крие политиката, която коалицията Курти-Мустафа ще следва, ако сформира правителство, което е признание на Косово преди всичко. И Черна гора има някакъв комплекс, да не би създаването на „мини Шенген“  да не би лидерската й позиция в европейската интеграция, предвид това, че те са отворили всички глави, да не остане в сянката, преди всичко на Сърбия, която въпреки всичко ще остане ключовият фактор в региона“. \r\n \r\nРъководителят на делегацията на ЕС в Сърбия Сам Фабричи заяви в сряда, че регионалните инициативи, като последните, от лидерите на Сърбия, Северна Македония и Албания в Охрид са в съответствие с дневния ред на ЕС: \r\n„Европейският съюз насърчава и подкрепя подобни инициативи. Ще ги насърчаваме, особено в посока на засилване на регионалното сътрудничество в икономическия сектор“. \r\nСловенският външен министър Миро Церар също заяви в сряда, че Любляна подкрепя „малкия Шенген“. \r\n*** \r\n   От германския автомобилен гигант „Даймлер“ обявиха, че планират да намалят броя на работниците си, за да спестят 1 милиард евро до края на 2022 година, тъй като компанията се захваща със скъпо преминаване към по-екологични превозни средства, предава  AFP . \r\n„До края на 2022 г. Mercedes-Benz Cars планира да спести над 1 милиард евро разходи за персонал. За тази цел работните места трябва да бъдат намалени“, се казва в съобщението на компанията. \r\n*** \r\n Премиерите на България, Гърция и Северна Македония Бойко Борисов, Кириакос Мицотакис и Зоран Заев ще проведат тристранна среща в четвъртък в кулоарите на Солунската среща на върха 2019, бизнес мероприятие, организирано от Индустриалната федерация на Гърция, пише електронното издание на вестник  Kathimerini . \r\nПървата среща на Мицотакис със Заев беше на 24 септември в Ню Йорк, в кулоарите на среща на ООН. \r\nОчаква се двамата да обсъдят споразумението за името от Преспа, подписано с предишното правителство на Гърция, както и преговорите за присъединяване на Северна Македония към Европейския съюз. \r\nСрещата им се очаква в 18,30 ч. и ще бъде последвана от разговори с Борисов в 19.30 ч. в хотел Hyatt Regency. Мицотакис ще присъства на пресконференция за представянето на новата търговска марка за македонски продукти в хотела в 15,30 ч. и бъдете водещ оратор на вечерята на върха в 20.30 ч. \r\nОт своя страна външният министър Никос Дендиас ще бъде в Белград в четвъртък за среща със сръбския си колега Ивица Дачич, както и със сръбския президент Александър Вучич и гръцки бизнесмени, активни в Сърбия. \r\nОчаква се Дендиас да участва в дискусия за европейските перспективи на страните от Западните Балкани и подготовката за предстоящия гръцко-сръбски съвет за сътрудничество на високо равнище, който ще се състои под ръководството на Мицотакис, се казва в съобщение на външното министерство. Гръцките и сръбските външни министри ще направят съвместни изявления пред пресата около 13:30. в четвъртък (атинско време). След това Дендиас ще се срещне със сръбския президент, преди да положи венец пред статуята на гръцкия революционен герой Ригас Ферайос при кулата Небойша в Белград, където той е убит по времето на Османската империя. \r\n*** \r\n  Председателят на Съвета на ЕС Доналд Туск посъветва еврофилите във Велкиобритания да не се отказват от опитите си да спрат Брекзит, пише британското издание  London Evening Standard . \r\nТуск най-откровено подкрепи опонентите на Консервативната партия преди предсрочните парламентарни избори в Обединеното кралство на 12 декември и посочи, че Великобритания ще стане „аутсайдер, играч от втора ръка“ след излизането си от Съюза. \r\nТой заяви, че завижда на бившия председател на Камарата на представителите Джон Беркоу, който сега може „най-накрая, да каже честно какво мисли за Брекзит“. \r\nВ реч в сряда Туск заяви: „Изборите в Обединеното кралство ще се проведат след един месец. Могат ли все още нещата да бъдат обърнати? Хана Арънд ни учеше, че нещата стават необратими едва, когато хората започнат да ги мислят за такива. Така че единствените думи, които ми идват на ум днес са просто: Не се предавайте. В този мач имаше добавено време, вече сме в продълженията, а може би дори ще се стигне до дузпи“. \r\nИзказвайки се на церемонията по откриването на учебната 2019/2020 година в Колежа на Европа, г-н Туск добави: „Чувал съм многократно от „Брекзитърите“, че искат да напуснат Европейския съюз, за да направят Обединеното кралство отново глобално, вярвайки, че само сами, те могат да станат наистина велики. Можете да чуете в тези гласове копнеж по империята. Но реалността е точно обратната. Само като част от обединена Европа Великобритания може да играе глобална роля, само заедно можем да се изправим, без никакви комплекси, срещу най-големите сили на този свят. \r\nВсъщност мога да кажа същото за Германия или Франция. И светът го знае. Чувал съм същото в Индия, Нова Зеландия, Австралия, Канада и Южна Африка; че след излизането му Обединеното кралство ще се превърне в аутсайдер, второстепенен играч, докато основното бойно поле ще бъде окупирано от Китай, САЩ и Европейския съюз. „Защо правят това?“ – задават ми този въпрос навсякъде, където отида. Един от английските ми приятели вероятно е прав, когато казва с меланхолия, че Брекзит е истинският край на Британската империя“. \r\nПовтаряйки думите на Беркоу, който описа Брекзит, като „най-голямата външнополитическа грешка в следвоенния период“, Туск добави: „И най-накрая, ако ми позволите, искам да ви кажа нещо, което не бих посмял да кажа няколко. преди месеци, тъй като можех да бъда уволнен за това, че съм прекалено откровен. А днес просто е прекалено късно да импийчнат Доналд, поне европейския. Всъщност, завиждам на Джон Беркоу, който, най-накрая, може да каже честно какво мисли за Брекзит“. \r\n*** \r\n  Напускащият председател на Европейския съвет Доналд Туск не смята, че Русия е стратегически партньор на Европа, предава  РИА Новости . \r\n„Налага ми се почти всяка седмица да напомням публично на някои други европейски лидери, че Русия не е наш стратегически партньор, а наш стратегически проблем. Дори ме обявиха за манияк, заради това, че бях така съсредоточен в тази тема“, заяви Туск пред Financial Times. \r\nПо неговите думи, една от главните му цели на поста председател на Съвета на ЕС е била да запази „единството на Съюза“, на което е пречила „агресивната политика на Кремъл“. \r\nВ коментар за „ползата от налагането на санкциите“ срещу страната, Туск заяви, че смята своята твърда позиция спрямо Москва за правилна. \r\n*** \r\n  Средно между 9 хиляди и 9 500 македонски гражданин ежегодно се изселват от страната, показват данните на икономическата организация OECD. По-голямата част от тях заминават за европейските страни, а останалите в Америка и Австралия. В момента в чужбина има над половин милион македонци, пише местното издание  „Вечер“ . \r\n„Имам прибилизително 500-600 хиляди изселници от Република Северна Македония. Значи това вече е проблем, по който според мен е късно да работим само за превенция на изселването на младите, за спиране на изтичането на мозъци. Вече трябва да започнем да мислим и да осъществим реална стратегия за това, как да върнем тези изселници, чиито способности можем да използваме в полза на държавата“, обяснява Никола Шалваринов, директор на агенцията по имиграцията. \r\nОсновната причина за миграцията е икономическият фактор и 48% от младите хора казват, че са преминали към по-добър живот, според Уестминстърската фондация за демокрация. \r\nДамир Незири, представител на Уестминстърската фондация за демокрация, представи интересно изчисление за това колко губи Македония, т.е. колко струва всеки образован човек, който напусне Македония: \r\n„Има два куфара с него. В един куфар има 29 хиляди евро, тоест пари, които държавата, той и родителите му са инвестирали в него, за да завърши образованието си. Толкова струва един млад човек да завърши университет в тази държав.. От друга страна има куфар, който има 16 хиляди евро. Това е потенциалният му принос към БВП годишно, ако той остане в тази страна, чрез плащането на данъци, чрез директно потребление .... \r\nТози човек, когато напуска страната, е над 40 хиляди евро - каза Незири и добави, че това са констатациите, получени от изследванията, изчислени от Незири преди началото на дискусията на панела „Връщане или карта с еднопосочно движение?“ Как страната се справя с изтичането на мозъци? ”, организирана от Мрежата за предотвратяване на изтичането на мозъци \r\n*** \r\n  Представители на Израел и палестинската групировка „Ислямски джихад“ постигнаха споразумение за прекратяване на огъня, съобщава  AFP , като се позовава на неназовани източници. \r\nСпоред трях примирието в Ивицата Газа е влязло в сила в 05:30 местно време, като то е договорено с посредничеството на Египет. \r\nВ сряда вечерта генералният секретар на „Ислямския джихад“ Зияд ал Нахал пристигна в Кайро, за да обсъди възможно прекратяване на огъня. Преди това специалният координатор на ООН за Близкия изток Николай Младенов пристигна от Тел Авив в столицата на Египет, който служи като посредник в преговорите между Израел и палестинците, за да се опита да постигне примирие между страните. \r\nСпоред палестинската страна най-малко 32 души са станали жертва на израелските удари по Ивицата Газа. \r\n***", "date": "2019.11.14", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/11/14/2719556/okrazhen-sad-plovdiv-prizna-trima-obvinyaemi-za-vinovni-za-grabezh-na-zlatni-nakiti-i-pari-v-selo-yoakim-gruevo-na-obshta-stoynost-443-000-lv.html", "text": "Окръжен съд – Пловдив призна трима обвиняеми за виновни за грабеж на златни накити и пари в село Йоаким Груево на обща стойност 443 000 лв. Това съобщиха от пресцентъра на  Съдебна палата – Пловдив . \r\nОкръжен съд – Пловдив постанови присъда по НОХД №589/2018 г. с подсъдими Йордан С., Марин П., Александър К. и Александър Д. за грабеж, извършен в село Йоаким Груево. Съдът осъди подсъдимия Марин П. на 12 години лишаване от свобода при първоначален строг режим, като го призна за виновен в това, че на 27-и срещу 28-и май 2017 г. в с. Йоаким Груево, област Пловдивска, при условията на опасен рецидив, като извършител, в съучастие с неизвестен съизвършител и с Александър К. и Йордан С., последните двама като помагачи, отнел чужди вещи – златни накити и пари на обща стойност 442 932,19 лв. от владението на М. И., с намерение противозаконно да ги присвоят, като е  употребил за това сила, като грабежът е в големи размери –престъпление по чл. 199 ал. 1 т. 1 и т. 4 във вр. с чл.198 ал.1 във вр.  с чл. 29 ал. 1 б. „а“ във вр. с чл. 20 ал. 2 във вр. с ал. 1 от НК.  \r\nПодсъдимият Марин П. ще трябва да изтърпи отделно при първоначален строг режим и 1 година 10 месеца и 28 дни лишаване от свобода по предходно осъждане, за което Марин П. е бил освободен условно предсрочно, което наказание съдът приведе в изпълнение. \r\nСъдът осъди подсъдимия Александър К. на 9 години лишаване от свобода при първоначален строг режим, като го призна за виновен в това, че на 27-и срещу 28-и май 2017 г. в с. Йоаким Груево, област Пловдивска, при условията на опасен рецидив, като помагач, заедно с и Йордан С. също като помагач,  умишлено е улеснил Марин П. и неизвестен извършител да отнемат чужди вещи – златни накити и пари, на обща стойност 442 932,19 лева от владението на М. И., с намерение противозаконно да ги присвоят, като са употребили за това сила, като грабежът е в големи размери- престъпление по чл. 199 ал. 1 т. 1  и т. 4 във вр. с чл.198 ал.1 във вр.  с чл. 29 ал. 1 б. „а“ и б. „б“ във вр. с чл. 20 ал. 4 във вр. с ал. 1 от НК.  \r\nСъдът осъди подсъдимия Йордан С. /на 60 год., неосъждан/ на 7 години лишаване от свобода при първоначален строг режим, като го призна за виновен в това, че на 27-и срещу 28-и май 2017 г. в с. Йоаким Груево, област Пловдивска, в съучастие като помагач със Александър К.-също като помагач, умишлено е улеснил Марин П. и неизвестен извършител да отнемат чужди вещи на обща стойност 442 932,19 лева от владението на М. И., с намерение противозаконно да ги присвоят, като са употребили за това сила, като грабежът е в големи размери– престъпление по чл. 199 ал. 1 т. 1 във вр. с чл.198 ал.1 във вр.  с чл. 20 ал. 4 във вр. с ал. 1  от НК.  \r\nСъдът призна подсъдимия Александър Д. за невинен  и го оправда изцяло по повдигнатото му обвинение за престъпление по чл. 199 ал.2 т.3 вр. ал. 1 т. 4 вр. чл. 198 ал.1 вр. чл. 29 ал.1 б. „А“ и „Б“ вр. чл. 20 ал. 2 вр. с ал.1 от НК. \r\nОкръжният съд осъди подсъдимите Йордан С., Марин П. и Александър Д. солидарно да заплатят на гражданския ищец М. И. сумата в размер 441 741,12 лв., представляваща обезщетение за претърпените имуществени вреди, вследствие от престъплението по чл. 199 от НК, както и сумата в размер на 5000 лева за причинените неимуществени вреди. \r\nПрисъдата подлежи на протест и обжалване в 15-дневен срок пред Апелативен съд – Пловдив.", "date": "2019.11.14", "title": "Окръжен съд – Пловдив призна трима обвиняеми за виновни за грабеж на златни накити и пари в село Йоаким Груево на обща стойност 443 000 лв."}
{"url": "http://www.focus-news.net/news/2019/11/14/2719551/volfgang-shoyble-bez-obedinenieto-na-evropa-nyamashe-da-ima-germansko-obedinenie.html", "text": "Председателят на ЕП Давид Сасоли и председателят на германския Бундестаг Волфганг Шойбле отбелязаха падането на Берлинската стена на 9 ноември 1989 г.  \r\nПредседателят на Европейския парламент Давид Сасоли отдаде почит на смелите европейци, които „мирно, без насилие, само чрез силата на собствената си воля успяха да преодолеят игото, под което страдаха десетилетия“.  \r\nСъщевременно той предупреди, че „за съжаление, европейската демокрация, ценностите и принципите, на които се основава тя, не са необратими. Необходима е ангажираността и решителността на всички нас, за да ги защитим.“ „Като свидетел на тези невероятни дни в Берлин не мога да не гледам с голямо безпокойство на връщането в Европа на призраците, които мислихме, че са умрели и са били заровени под тежестта на историята“, добави той, като осъди появата на антисемитизъм и припомни жертвите от терористичните атаки в Париж преди четири години. (Прочетете цялата реч).  \r\nПредседателят на германския парламент Волфганг Шойбле заяви: „Без обединението на Европа, без желанието на европейците на Изток и на Запад да растат заедно, нямаше да има германско обединение“. Германците няма „никога да забравят“ полученото доверие, което позволи обединението, „въпреки раните, оставени на континента от Втората световна война, която Германия започна “, каза Шойбле.  \r\nТой също предупреди, че европейските ценности и свободи не се разпространяват без съпротивление и добави: „Основаният на правила международен ред е под натиск - истините вече не важат и националният егоизъм преобладава. Въпреки това най-неотложните въпроси - прехранването на света, миграцията, климатичните изменения и сигурността - могат да бъдат разрешени само в глобален мащаб. (...) Трябва да преодолеем малодушието, егоизма и страха“.  \r\nТържественото заседание приключи със серия от изказвания от името на политическите групи и представители от Комисията и Съвета.", "date": "2019.11.14", "title": "Волфганг Шойбле: “Без обединението на Европа нямаше да има германско обединение“"}
{"url": "http://www.focus-news.net/news/2019/11/14/2719563/investitsionniyat-banker-gordan-ker-predstavi-badeshteto-na-evroto-v-stopanska-akademiya-d-a-tsenov-v-svishtov.html", "text": "Инвестиционният банкер Гордан Кер изнесе открита лекция на тема „Бъдещето на еврото предвид нестабилността на банковата система” в Стопанска академия „Димитър А. Ценов” в Свищов. Това съобщиха от пресцентъра на  висшето учебно заведение . Лекторът гостува в Свищовското висше училище по покана на доц. д-р Стефан Симеонов – ръководител и пионер в развитието на Магистърска програма „Инвестиционен мениджмънт” към катедра „Финанси и кредит”. Темата на лекцията предизвика интереса на студенти от различни курсове и специалности, преподаватели от различни катедри и чуждестранни Еразъм студенти. Приветствие към присъстващите отправи ръководителят на катедрата-организатор, проф. д-р Андрей Захариев. \r\nВ представянето на гост-лектора, доц. Симеонов поясни, че Гордан Кер има личен принос и важна роля за три специфични трансформационни иновации в банковия инструментaриум. В периода 1991 – 1996 г. Гордан Кер проектира и структурира еврооблигации за секюритизация на жилищни ипотечни и наемни жилища в Швеция, Финландия, Великобритания и други европейски страни. През 1998 – 2004 г. е пионер в разработването на деривати върху инструменти за привличане на жилищен капитал (за хора на възраст 65+) в Обединеното кралство. През 2001 г. прилага технология на кредитни деривати за преобразуване на многомилиардния портфейл от застрахованите облигации на Abbey (Santander) в експозиция от деривати за целите на регулаторния капитал, която трансформация довежда печалби за банката и освобождаване на значителна част от нейния капитал. През 2010 г. Гордан Кер създава Cobden Partners първоначално като консултантско бюро, предлагащо съвети на правителствата в областта на банковата реформа, а понастоящем е преобразувано като Currency Redesign Firm. \r\nВ своята лекция Гордан Кер представи реални примери от приложението на ключови механизми в управлението на кредитния риск посредством финансови деривати и структурирани инструменти. Инвестиционният банкер представи специфики от инструментализацията на банкови позиции, като посочи и недобри практики в тяхното прилагане. Последните са малко известни само сред рисковите експерти и висшия мениджмънт на големите европейски банки. Лекторът подчерта, че тези практики представляват сериозна заплаха за стабилността на банковата система в еврозоната и от там – за единната европейска валута. В резултат от тези процеси, Гордан Кер не предвижда катастрофални последици, но очаква чувствителна загуба на позиции на еврото. Говорейки за създаването на единна европейска валута и изграждането на последния стълб на единна банкова система, той спомена проекта за федерализация на Европа, започнал преди 31 години и посочи две ключови международни споразумения. Първо – Договора от Рим (подписан през 1957 г.), на който се основава законодателството във всички европейски държави и второ – Договора от Маастрихт (в сила от 1993 г.), който съдържа най-важните критерии за стабилността на финансовите системи. Във връзка с актуалните проблеми на банките с платежоспособността и ликвидността, Гордан Кер даде пример с банка от малък италиански град, която е имала над 470 милиона евро несъбираеми кредити и приложената от банката схема за секюритизация на необслужваните кредити. В своята презентация гост-лекторът засегна и ролята на централните банки в действията, свързани с климатичните промени. \r\nВ края на лекцията присъстващите имаха възможност да зададат въпроси и да получат отговори от специалистът, който е работил около 40 години в сферата на инвестиционното банкиране, управлявал е милиарди евро и е автор на множество публикации, свързани с прилагането и рисковете от ползването на кредитни деривати и банкови структурирани инструменти. Гордан Кер подари на академичната библиотека своята книга „The Law of Opposites”, в която се разглеждат някои от засегнатите въпроси.", "date": "2019.11.14", "title": "Инвестиционният банкер Гордан Кер представи бъдещето на еврото в Стопанска академия „Д. А. Ценов” в Свищов"}
{"url": "http://www.focus-news.net/news/2019/11/14/2719564/ognyan-simeonov-dietolog-postite-prochistvat-tyaloto-i-duha-nay-veche-tyaloto-ot-toksini.html", "text": "Както е казал Хипократ, нека нашето лекарство бъде нашата храна. Това каза диетологът д-р Огнян Симеонов в интервю за   Агенция „Фокус“  във връзка с Коледните Заговезни и началото на Коледните пости. Той обясни, че постите прочистват тялото и духа, най-вече тялото от токсини. Д-р Симеонов допълни, че здравето на човек много бързо се подобрява, когато започне да пости. „Хората, които са решили да постят за първи път да не го правят, защото е модерно, а да го направят, защото те са решили да пречистят по един или друг начин тялото си. Човек трябва да  направи по един или друг начин пречистване на цялото тяло и да спре да яде всичко животинско, за да разбере как ще се почувства в следващите две-три седмици и ще се почувства изключително добре, защото още Хипократ го е казал: Нека нашето лекарство бъде нашата храна и обратното“, коментира още Симеонов. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.11.14", "title": "Огнян Симеонов, диетолог: Постите прочистват тялото и духа, най-вече тялото от токсини"}
{"url": "http://www.focus-news.net/news/2019/11/14/2719569/mazh-e-otkradnal-24-grama-zlatni-nakiti-ot-chasten-imot.html", "text": "Мъж е откраднал 24 грама златни накити от частен имот. Това съобщиха от пресцентъра на  МВР . Полицаи са задържали 33-годишен мъж за кражба. По първоначални данни е подаден сигнал, вчера сутринта, че мъж е влязъл в къща в с. Момково и отмъкнал оставени в скрин - 24 грама златни накити. След сигнала от 32-годишната собственичка, веднага били предприети действия по разследването. Той признал за деянието и върнал с протокол откраднатото.", "date": "2019.11.14", "title": "Мъж е откраднал 24 грама златни накити от частен имот"}
{"url": "http://www.focus-news.net/news/2019/11/14/2719565/valeri-simeonov-nfsb-v-upravlenskata-koalitsiya-se-obedinihme-okolo-predlozhenieto-minimalnata-pensiya-da-stane-250-lv.html", "text": "В управленската коалиция се обединихме около предложението минималната пенсия да стане 250 лв. Това каза лидерът на НФСБ Валери Симеонов по време на брифинг в Народното събрание, предаде репортер на  Агенция „Фокус“ .  „Както знаете вече сутринта имаше политически съвет на коалицията, на който обсъдихме въпроси в програмата на коалиционното правителство още при съставянето му в началото на 2017 г. Обединихме се около решението за изпълнение на текста, който сме заложлии в коалиционната програма за повишаване на пенсиите и в случая се обединихме о коло решение, което ще внесем между първо и второ четене за повишаване на минималната пенсия на 250 лв“, каза още Симеонов. По думите му второто решение, което са взели и което ще материализират е за приобщаването на децата от ниски социални слоеве към образователната система. Той поясни, че идеята е четири, пет  и шестгодишните деца да бъдат задължително в детска градина, като държавата поеме разходите за такси на тази група деца. „Третото около което се обединихме да бъде определен и заделен фонд  в размер н 70 млн. лв. за изграждане на нови детски градини и училища“, допълни още Симеонов. Той посочи, че четвъртото, около което са се обединили е първият ден от болничните да не се заплаща.  \r\nДеница КИТАНОВА", "date": "2019.11.14", "title": "Валери Симеонов, НФСБ: В управленската коалиция се обединихме около предложението минималната пенсия да стане 250 лв."}
{"url": "http://www.focus-news.net/news/2019/11/14/2719566/turtsiya-severna-makedoniya-ne-satrudnichi-v-borbata-s-terorizma.html", "text": "Северна Македония не оказва очакваното съдействие на Турция в борбата срещу терористичните организации. Това заявиха от турското посолство в Скопие, цитирани от  „Анадолската агенция“ . \r\nДипломатическото представителство пусна онлайн позиция, в която се казва, че антитерористичните операции на Анкара се водят и у дома, и в чужбина, за да бъде регионът по-безопасен. \r\nВ случая става въпрос за „Фетулахистката терористична организация“ (ФЕТО) – която в Турция смятат за отговорна за неуспешния опит за преврат срещу Ердоган през 2016 година и свързаните с нея мрежи. От посолството са категорични, че усилията им ще продължат до „постигане на краен резултат“. \r\nВ изявлението се отбелязва, че тези, които работят „в институции и организации на терористичните организации, за които става въпрос, повече няма да могат лесно да влизат в Турция, както са могли“. \r\nВ изявлението се подчертава, че Турция е страна с волята и силата да води своята борба срещу тероризма сама. \r\n \r\nПревод и редакция:", "date": "2019.11.14", "title": "Турция: Северна Македония не сътрудничи в борбата с тероризма"}
{"url": "http://www.focus-news.net/news/2019/11/14/2719559/ekspert-rusiya-germaniya-vse-pak-zashtiti-severen-potok-2-ot-gazovata-direktiva-na-es.html", "text": "На 13 ноември депутатите от Бундестага приеха изменения в германското законодателство, които позволяват да се изведе проектът „Северен поток 2“ извън границите на Газовата директива на Европейския съюз. „Законът променя газовите отношения“, се казва в съобщението на уебсайта на германския парламент. „Целта му е да разпространи правилата на вътрешния пазар на природен газ до взаимодействие с държави-членки на ЕС и държави извън ЕС. В бъдеще регулаторните изисквания следва да се прилагат до сухопътните или морските граници на държавите-членки на ЕС. “ В същото време могат да се правят изключения за газови проекти по отношение на изискванията за спазване на директивата за газ в ЕС за период до 20 години, пише руското списание  „Експерт“  в материал, представен без редакторска намеса. \r\nЯсно е, че одобрените изменения към Energiewirtschaftsgesetz („Закон за енергетиката“) ще се прилагат за участъка „Северен поток 2“, разположен в териториалните води на Германия: това са последните 12 морски мили от газопровода. Законопроектът вече беше поставен на гласуване на 7 ноември, но нямаше достатъчно гласове за приемането на документа. \r\nФактът, че Бундестагът одобри законопроекта, който позволява проектът „Северен поток 2“ да бъде защитен от ограниченията по Газовата директива на ЕС, предполага, че Германия е готова да продължи да увеличава потреблението на руски газ и е изгодно за нея да има газопровод на своята територия, обяснява главният стратег в „Универ Кепитъл“ Дмитрий Александров. Дори най-непоколебимата страна, Дания, която забави изграждането на Потока с две години и забрани строителните работи през своята територия поради опасения от влошаване на околната среда, подписа необходимите документи в края на октомври и се съгласи да предостави континенталния си шелф. \r\nЕвропа все по-често започва да преминава към използване на газ вместо нефт и през следващите 20 години обемът на доставките от Русия може да се увеличи с повече от 26 милиарда кубически метра, смята анализаторът. Освен това германската икономика сега изпитва негативни рецесионни фактори, производството в преработващата промишленост сериозно намалява в Германия, а ситуацията на пазара на труда се влошава, докато БВП намалява. Следователно страната ще поддържа отношения с руската страна, опитвайки се да установи от своя страна износа на стоки. \r\nФактът, че германските законодатели защитават руския газопровод и неговата организационна структура, може да говори не само за успеха на руските външнополитически ведомства, но и за това, че германците защитават личната си печалба, а именно инвестициите, които са направили в „Северен поток 2“, сигурен е експертът Александър Пахомов. Това са  около 2 милиарда евро, които не могат да бъдат оставени на милостта на съдбата, ако, например, Третият енергиен пакет на ЕС би попречил на запълването на газопровода. \r\nСамата идея (която е заложена в енергийния пакет), че производителят на газ и тръбопроводният оператор трябва да бъдат независими един от друг е твърде утопична, тъй като оперативното производство на газ и транспортирането му са много тясно свързани, смята експертът. Германия, получавайки директно големи количества газ от Русия, може да се превърне в своеобразен нов газов хъб и да замени австрийския хъб в Баумгартен на тази позиция. Основният политически въпрос, около който се води борба, е дали украинската газопреносна мрежа ще получи някакъв значителен обем? \r\nВероятно, предполага Александър Пахомов, все пак ще останат 10-15 милиарда кубически метра газ, но в същото време Газпром ще получи много силна преговорна позиция и ще може да диктува условията си на Украйна. Следователно лобистите от противоположната страна също не щадят време, усилия и пари. Оставащият транзитен обем и печалбата от него няма да са достатъчни нито за текущата експлоатация, нито за подновяването на дълготрайните активи на тръбопровода, които са критично остарели. Сега около 60% от тръбопроводите на украинската ГТМ работят в продължение на повече от 30 години, повече от 20% от тръбопроводите се нуждаят от спешна подмяна. \r\nЕС, смята експертът, има двойна изгода: ще намали зависимостта си и от руския, и от украинския транзит и ще може по-агресивно да се пазари за цената на суровината. Остава малък шанс, смята той, Украйна да може да вземе на заем пари за модернизацията на газопроводите си, но предвид високото ниво на „корупционния данък“ ще бъде много трудно да се осъществи такава мащабна операция, прогнозата в сегашните условия може да бъде умножена по няколко пъти и кредиторите няма да го направят. \r\n \r\nПревод и редакция:", "date": "2019.11.14", "title": "„Експерт“ (Русия): Германия все пак защити „Северен поток 2“ от Газовата директива на ЕС"}
{"url": "http://www.focus-news.net/news/2019/11/14/2719567/d-r-daniela-daritkova-gerb-predstoyashtoto-prez-sledvashtata-godina-ni-zadalzhava-da-darzhim-stabilno-upravlenito-na-darzhavata-i-da-zalagame-na-stabilno-parlamentarno-mnozinstvo.html", "text": "Предстоящото през следващата година ни задължава да държим стабилно управленито на държавата и да залагаме на стабилно парламентарно мнозинство. Това каза председателят на ПГ на ГЕРБ д-р Даниела Дариткова по време на брифинг в Народното събрание, предаде репортер на  Агенция „Фокус“ . Днес сутринта се проведе заседание на коалиционния съвет. Проведохме разговори за това какви промени могат да се направят в Закона за бюджета на държавата. В момента тече срок за предложение между първо и второ четене. По този начин коалицията трябва да реализира своите приоритети. Смятаме, че чрез диалог можем да постигаме по-добри неща. Това, което ни предстои следващата година ни задължава да държим стабилно управлението на държавата и да залагаме на стабилно парлалентарно мнозинство\", заяви д-р Дариткова.  \r\nДеница КИТАНОВА", "date": "2019.11.14", "title": "Д-р Даниела Дариткова, ГЕРБ: Предстоящото през следващата година ни задължава да държим стабилно управленито на държавата и да залагаме на стабилно парламентарно мнозинство"}
{"url": "http://www.focus-news.net/news/2019/11/14/2719570/ombudsmanat-diana-kovacheva-izprashta-preporaka-do-sotsialniya-ministar-za-vtoriya-stalb-na-pensionnoto-osiguryavane.html", "text": "Омбудсманът Диана Ковачева ще изпрати препоръка до министъра на труда и социалната политика Бисер Петков във връзка с проблемите при формирането на размера на пенсиите от втория стълб на пенсионното осигуряване. Това съобщи пред журналисти в Брюксел доц. Ковачева, която взе участие в Годишното общо събрание и конференция на Европейската мрежа на националните институции за защита правата на човека (ENNHRI), съобщиха от пресцентъра на  Омбудсмана на Република България . \r\nОбщественият защитник ще настоява да не се допуска противопоставяне между първия и втория стълб на осигуряване, за да се гарантира доверието на гражданите в пенсионната система и да се минимализират рисковете. Също така и държавата да намери вариант за контрол върху средствата, които се разпределят от частните фондове, както и за начините, по които се гарантират правата на гражданите по отношение на пенсионната система. \r\nОсновната тема на форума бе посветена на социалните и икономически права на гражданите, а един от въпросите, които се дискутираха, бе как омбудсманите да работят в добро сътрудничество с институциите, така че да се гарантира по-ефективното им упражняване. \r\nДоц. Ковачева запозна колегите си с конкретен пример от своята работа, а именно инициираните от омбудсмана законодателни промени, подкрепени от правителството и парламента, с които работници и служители, жертви на некоректни работодатели, да получават неизплатените си вземания от Фонда за гарантиране на вземанията. \r\n„Благодарение на доброто сътрудничество механизмът работи много добре. Само за първите 10 месеца на тази година са изплатени над 4,5 млн. лв. на над 3 000 служители. А за последната година и половина, откакто промените са в сила, са изплатени над 11 млн. лв.“, подчерта омбудсманът.  \r\nТя припомни, че освен изплащането на забавени възнаграждения, промените позволяват на работници и служители да извадят сами изпълнителен лист срещу работодателя си на база на констативен акт, изготвен от Инспекцията по труда, с който да се заведе дело за несъстоятелност. \r\nДоц. Ковачева подчерта, че жалбите, които получава институцията на омбудсмана, свързани с икономически и социални права, са на второ място след права на потребителите – само за забавени възнаграждения през тази година са получени над 500 жалби, сред които и колективни. \r\nВторият акцент в дискусията бе изкуственият интелект, който се използва в някои държави в областта на социалните и икономически права. Например, когато трябва да бъде определено дали едно лице отговаря на изискванията за вземане на социална помощ, какъв да е видът й, изчисляването на размера на социалното плащане и др. Обсъдени обаче бяха и възможните проблеми, които могат да възникнат при липса на човешко участие – машините не могат да вземат предвид етичните стандарти, както и спецификата на социалните и икономически права.", "date": "2019.11.14", "title": "Омбудсманът Диана Ковачева изпраща препоръка до социалния министър за втория стълб на пенсионното осигуряване"}
{"url": "http://www.focus-news.net/news/2019/11/14/2719572/zeri-kosovo-sergey-lavrov-napravi-paralel-mezhdu-kosovo-i-krim.html", "text": "В изказването на Парижкия мирен форум министърът на външните работи на Русия Сергей Лавров обвини Запада в прилагане на двойни стандарти в случаите с Косово и Крим, пише прищинският ежедневник  Zeri . \r\n„Когато нещо е в интерес на Запада, те смятат правото на самоопределение на хората за нещо свещено, докато, когато нещо не е в съответствие с интересите им, те обявяват това право за незаконно“, заяви Лавров, като добави: „Сравнете Косово с Крим. В Крим се проведе референдум, докато в Косово нямаше такъв. Независимо от това, Косово веднага бе признато за независима държави от мнозинството от западните държави“. \r\n \r\nПревод и редакция:", "date": "2019.11.14", "title": "Zeri (Косово): Сергей Лавров направи паралел между Косово и Крим"}
{"url": "http://www.focus-news.net/news/2019/11/14/2719568/atanaska-disheva-vss-shte-glasuvam-po-sashtiya-nachin-po-koyto-i-minaliya-pat-protiv-kandidaturata-na-ivan-geshev.html", "text": "Ще гласувам по същия начин, по който и миналия път – против кандидатурата на Иван Гешев, мотивите ми са същите. Това каза членът на съдийската колегия на ВСС Атанаска Дишева по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на  Агенция „Фокус“ . Атанаска Дишева допълни, че на изслушването на 24 октомври Иван Гешев не е отговарял на неудобните за него въпроси. \"Не считам, че Иван Гешев има в необходимата степен професионални и нравствени качества за длъжността на главен прокурор\", добави още тя.  \r\nТеодора ПАВЛОВА", "date": "2019.11.14", "title": "Атанаска Дишева, ВСС: Ще гласувам по същия начин, по който и миналия път – против кандидатурата на Иван Гешев"}
{"url": "http://www.focus-news.net/news/2019/11/14/2719573/po-bul-ruski-v-plovdiv-se-e-obrazuvalo-zadrastvane-v-posoka-natsionalnata-targovska-gimnaziya-zaradi-mokrata-nastilka.html", "text": "По бул. Руски в Пловдив се е образувало задръстване в посока Националната търговска гимназия заради мократа настилка. Това съобщи слушател на  Радио \"Фокус\" .", "date": "2019.11.14", "title": "По бул. Руски в Пловдив се е образувало задръстване в посока Националната търговска гимназия заради мократа настилка"}
{"url": "http://www.focus-news.net/news/2019/11/14/2719562/oblastniyat-upravitel-na-blagoevgrad-biser-mihaylov-otkri-parvata-sesiya-na-obshtinski-savet-petrich.html", "text": "Областният управител на Благоевград Бисер Михайлов откри първата сесия на Общински съвет – Петрич, предаде репортер на  Радио „Фокус“ – Пирин . Събитието започна с изпълнение на химна на България. Той отбеляза, че за него, като областен управител, е чест да поздрави присъстващите, сред които избраният за кмет на Община Петрич Димитър Бръчков, общинските съветници и кметовете на кметства. „Убеден съм, че всички вие ще положите необходимите усилия, за да надградите това, което сте постигнали до този момент“, каза още Михайлов. Той изрази увереност, че в края на мандата всички заедно ще успеят да реализират всичко онова, което са обещали на жителите на Община Петрич. „Очакванията към Вас са големи, но съм убеден, че ще направите всичко възможно, за да ги оправдаете“, допълни Михайлов.  \r\nЛивия НИНОВА", "date": "2019.11.14", "title": "Областният управител на Благоевград Бисер Михайлов откри първата сесия на Общински съвет – Петрич"}
{"url": "http://www.focus-news.net/news/2019/11/14/2719576/bernard-merks-okeani-bez-otpadatsi-i-sledvashtata-godina-prodalzhavame-savmestnata-rabota-s-balgarskoto-ministerstvo-na-okolnata-sreda-i-vodite-za-opazvaneto-na-reka-dunav.html", "text": "Ще продължим съвместната работа по опазване на река Дунав с българското Министерство на околната среда и водите и през следващата година. Това каза за предаването  „Екологичен резонанс“  на  Радио „Фокус“  Бернард Меркс, един от основателите на „Океани без отпадъци“, неправителствена организация, базирана в Брюксел. „Заедно с министерства, публични организации и много доброволци по света, се борим срещу замърсяването на водите и изчистването им от отпадъци, със специален фокус върху пластмасата. Опитваме се да превърнем цялата тази пластмаса в нови продукти, за да докажем, че дори и продуктите вече да са извън кръга на управлението на отпадъците, ние все още можем да ги използваме“, обясни той. Меркс разказа, че организацията „Океани без отпадъци“ започва работа с българското министерство на околната среда и водите по време на българското председателство на Съвета на Европейския съюз. Той отчете значенето на река Дунав. „Дунав, разбира се, е една от най-важните реки в Европа и минава през България. Унгария и Румъния също се включват в борбата срещу замърсяването на водите й. През следващата година искам да продължим съвместната си работа с Министерството на околната среда и водите и Басейновите дирекции по кампанията за почистване на река Дунав. Очаквам дори повече – ще се опитаме да направим заснемане и изследване под вода, за да наблюдаваме ефектите там. Това няма как да се случи от брега на реката“, добави Бернард Меркс. \r\nВеселка ИВАНОВА", "date": "2019.11.14", "title": "Бернард Меркс, „Океани без отпадъци“: И следващата година продължаваме съвместната работа с българското Министерство на околната среда и водите за опазването на река Дунав"}
{"url": "http://www.focus-news.net/news/2019/11/14/2719578/makfaks-makedoniya-prezidentskite-izbori-v-harvatiya-shte-se-provedat-na-22-dekemvri.html", "text": "Президентските избори в Хърватия ще се състоят на 22 декември, потвърди премиерът на страната Андрей Пленкович на открито заседание на правителството, предава агенция  „Макфакс“ . \r\n„Днес ще вземем решение за насрочване на президентските избори. Първият тур ще бъде на 22 декември“, заяви министър-председателят. \r\nВ допълнение към решението за свикване на президентски избори, правителството ще вземе решение за размера на компенсацията за разходите за предизборната кампания в Хърватия. \r\n \r\nСред кандидатите са настоящият президент Колинда Грабар-Китарович и бившият хърватски премиер Зоран Миланович, а номинацията на певеца Мирослав Шкоро е най-голямата изненада. \r\n \r\nПревод и редакция:", "date": "2019.11.14", "title": "„Макфакс“ (Македония): Президентските избори в Хърватия ще се проведат на 22 декември"}
{"url": "http://www.focus-news.net/news/2019/11/14/2719571/atanaska-disheva-vss-ivan-geshev-otpravi-zaplahi-kam-men.html", "text": "Само преди броени минути в коридора пред тази зала в присъствието на Цацаров и Чолаков Иван Гешев ми заяви: „Поздравявам ви, г-жо Дишева - пред вас стои блестяща политическа кариера - от вас ще излезе прекрасен общински съветник\". Попитах дали ме заплашва, а той се засмя и каза: „Не, не“. Това каза членът на съдийската колегия на ВСС Атанаска Дишева по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на  Агенция „Фокус“ . Атанаска Дишева отбеляза, че приема това поведение като заплаха.  \r\nТеодора ПАВЛОВА", "date": "2019.11.14", "title": "Атанаска Дишева, ВСС: Иван Гешев отправи заплахи към мен"}
{"url": "http://www.focus-news.net/news/2019/11/14/2719581/23-godishen-mazh-koyto-ne-spryal-pri-signal-sas-stop-palka-na-politseyski-sluzhitel-se-e-blasnal-s-lek-avtomobil-v-darvo-v-shumen.html", "text": "Малко след 03.30 часа на 14 ноември на ул. „Алеко Константинов“ в Шумен екип на „Пътна полиция“ подал сигнал със стоп палка на водач на лек автомобил с шуменска регистрация, който не спрял и продължил движението си. Това съобщиха от  ОДМВР - Шумен . Автомобилът бил последван от полицейските служители. На ул. „Марица“ шофьорът загубил контрол над автомобила и се ударил в дърво. Водачът, 23-годишен жител на село Пет могили е тестван за алкохол. Дрегерът отчел 1.13 промила в издишания въздух. Работата по образуваната административна преписка продължава.", "date": "2019.11.14", "title": "23-годишен мъж, който не спрял при сигнал със стоп палка на полицейски служител, се е блъснал с лек автомобил в дърво в Шумен"}
{"url": "http://www.focus-news.net/news/2019/11/14/2719580/tsvetinka-pashkunova-vss-shte-glasuvam-protiv-kandidaturata-na-ivan-geshev.html", "text": "Ще гласувам против кандидатурата на Иван Гешев. Това заяви членът на Съдийската колегия на ВСС Цветинка Пашкунова по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на Агенция „Фокус“.  \r\nТеодора ПАВЛОВА", "date": "2019.11.14", "title": "Цветинка Пашкунова, ВСС: Ще гласувам против кандидатурата на Иван Гешев"}
{"url": "http://www.focus-news.net/news/2019/11/14/2719574/namalyavat-protestirashtite-sreshtu-izbora-na-ivan-geshev-za-glaven-prokuror.html", "text": "Намаляват протестиращите срещу избора на Иван Гешев за главен прокурор, предаде репортер на  Агенция „Фокус“ . Протестиращи събраха пари, за да платят озвучаването на протеста против избора на Иван Гешев за главен прокурор. Междувременно организаторите призоваха протестиращите да останат до края, за да ги видят гласуващите във ВСС.  \r\nПолицейското присъствие в района на ВСС продължава да е засилено.  \r\nТеодора ПАТРОНОВА", "date": "2019.11.14", "title": "Намаляват протестиращите срещу избора на Иван Гешев за главен прокурор"}
{"url": "http://www.focus-news.net/news/2019/11/14/2719583/meteorologichnata-obstanovka-v-oblast-kardzhali-e-normalna.html", "text": "Дъждовните облаци, които се движат от Смолян към Кърджали, носят малко валежи – едва 0, 1 л/кв. м. Това съобщи за    Радио „Фокус“    Теодора Петрова, ръководител Хидро-метеорологична обсерватория-Кърджали към  Национален институт по метеорология и хидрология – Пловдив. „В Кърджали започна да вали, облакът сега идва от Смолян насам. 0,6 л/кв. м, по-малко от един литър са валежите тук. Не можем да кажем за днеска нищо - няма обявен код. Ние не го очакваме, на това е природа. Атмосферният фронт, като се развие и как ще се развие, не знаем. Звънях при колегите от Смолян – и там няма валежи. А тука сега започнаха. В Смолян кодът се е изпълнил - по 27 литра на кв. м имаха, за тях също прогнозата беше  20 литра. Сега, най-вероятно забавено, идва насам облакът. Дали ще станат 20 л/кв.м, това вече не зная“, каза още Теодора Петрова.  \r\nМетеорологичната обстановка в района на Кърджали и общините от областта е нормална и извън опасните количества валежи, за които вчера беше обявен жълт код. „Не се оправдаха прогнозите за вчера, малки бяха валежите. „В Бенковски и Джебел са паднали най-много дъждове – по 5 и 6 литра, другаде беше по два и нещо, навсякъде нямаме нещо забележително. Не се доближихме до кода. За там, където имаме станции можем да кажем, но за там, където станции няма - може и да е валяло, не можем да кажем. Там, където засичаме, не паднаха такива количества вчера“. \r\nВеселка Манолова, дежурен наблюдател в обсерваторията в Кърджали днес, добави подробности за количествата дъжд, които са паднали на територията на общините от област Кърджали днес и в последните дни. „0, 1 л/кв.м са паднали в Кърджали и Джебел, в Крумовград и Ивайловград няма валежи, Между впрочем валежите са били „мокришка мъгла“ за по-предишния ден. За вчера имаме към 1 литър в Кърджали, в Джебел - към седем литра, в Крумовград 1 литър, село Токачка - пак 1 литър, Момчилград - 3 литра/кв. м, в Бенковски - 5 литра/кв. м, в Кирково - 2 литра/кв. м и в Ардино - 7 литра/кв. м“. \r\nДарина ДЕЕНИЧИНА", "date": "2019.11.14", "title": "Метеорологичната  обстановка в област Кърджали е нормална"}
{"url": "http://www.focus-news.net/news/2019/11/14/2719575/dimitar-brachkov-polozhi-kletva-kato-kmet-na-obshtina-petrich.html", "text": "Димитър Бръчков положи клетва като кмет на Община Петрич, предаде репортер на  Радио „Фокус“ – Пирин . Това се случи в сградата на общинска администрация. С това започна и първото заседание на новоизбраният общински съвет. На него, в присъствието на представители на областна администрация, клетва като кмет направи Димитър Бръчков, който бе избран за втори мандат, още на първи тур, със силна подкрепа от 16 996 или 62.84% от гласоподавателите. Областният управител Бисер Михайлов пожела на общинското ръководство успешен мандат. Той връчи на Димитър Бръчков сертификат, с който Общинска избирателна комисия го обявяват за кмет и плакет на областната управа, на който е изписана клетвата, която бе положена. На Димитър Бръчков му бяха връчени и символите на управлението и на Община Петрич. Ритуалът бе изпълнен от председателят на Общинска избирателна комисия – Петрич Зорница Авгинова. От своя страна Димитър Бръчков благодари на избирателите за доверието, но и за критичността. „Нека продължим започнатото с вяра, но и с устрем към бъдещето“, подчерта Бръчков. Клетва дадоха и новоизбраните кметове на кметства, а именно: Ангел Илиев Балтаджиев – село Дрангово; Любен Атанасов Маринополски – Тополница; Венцислав Андонов Георгиев – село Митино; Гергана Борисова Тодорова – Марикостиново; Добри Иванов Мавриков – Генерал Тодоров; Димитър Георгиев Дамянов – Кулата; Николай Димитров Златков – Кърналово; Георги Митков Атанасов – Рупите; Вангел Милчев Маламов – Михнево; Мирослав Димитров Манолчев – Струмешница; Величка Петрова Спасова – Коларово; Христо Костадинов Марков – Ключ; Валентин Серафимов Заеков – Скрът; Дафина Кирилова Пецева – Габрене; Георги Иванов Кузманов – Старчево; Иван Илиев Митрев – Първомай; Александър Кирилов Треновски – Кавракирово; Стефан Симеонов Златинов – Долна Рибница; Велик Лазаров Филчев – Беласица; Кирил Божидаров Стоянов – Самуилово; Стефан Божинов Вангелов – Яворница. Общинските съветници също се заклеха като такива. В бъдещия Общински съвет на Петрич най-голям ще бъде броят на общинските съветници от ПП ГЕРБ , за които са гласували 6 076 или 25.20%. Втори по брой гласове се нареждат от ПП ВМРО – Българско национално движение с 9.52% или 2 294 души. Първата политическа сила получава 9 места в местния парламент. С най-много гласове от ПП ГЕРБ са: Георги Ангелски; Георги Тренчев; Николай Стоянов; Живко Коемджиев; Светослав Шарков; Светла Данаилова; Велик Личков; Гергана Петкова и Траян Стоименов. Останалите 24 места в Общински съвет – Петрич са разпределени както следва: Ангел Танев – ПП Глас Народен; Никола Попов – ПП Глас Народен; Йордан Каракашев – ПП Глас Народен; Георги Стоилков – ВМРО; Антон Иванов – ВМРО; Велик Гогов – ВМРО; Марин Китанов – коалиция Никола Петков; Любчо Минев – коалиция Никола Петков; Георги Димандиев – коалиция Никола Петков; Александър Костов – ПП Нова Алтернатива; Пламен Чолаков – ПП Нова Алтернатива; Йорданка Атанасова – БСП; Димитър Капитанов – БСП; Венцислав Филчев – БНД; Димитър Пильоков – БНД; Тодор Янаков – АБВ; Владимир Стефанов – АБВ; Живко Карадалиев – ЗАЕДНО за промяната; Росен Срадков – ЗАЕДНО за промяната; Радой Стоев – НФСБ; Благой Калъпсъзов – коалиция НИЕ,Гражданите; Георги Божанин – коалиция НИЕ,Гражданите; Валентин Парапунов – СДС и Илия Пашов – ПП БЗНС.   \r\nНа всички тях също бяха връчени сертификати от Общинска избирателна комисия – Петрич.  \r\nЛивия НИНОВА", "date": "2019.11.14", "title": "Димитър Бръчков положи клетва като кмет на Община Петрич"}
{"url": "http://www.focus-news.net/news/2019/11/14/2719587/oblastna-administratsiya-kardzhali-e-nagradena-s-bronzova-statuetka-za-nay-prozrachna-oblastna-administratsiya.html", "text": "Областна администрация Кърджали бе отличена с годишния приз на Фондация „Прозрачни регламенти“ в категория „ Най-прозрачна областна администрация“, това съобщиха от областното управление, предаде кореспондент на   Радио „Фокус“", "date": "2019.11.14", "title": "Областна администрация - Кърджали е наградена с бронзова статуетка за „Най-прозрачна областна администрация“"}
{"url": "http://www.focus-news.net/news/2019/11/14/2719577/yordan-stoev-vss-otnovo-shte-podkrepya-kandidaturata-na-ivan-geshev.html", "text": "Отново ще подкрепя кандидатурата на Иван Гешев. Това каза членът на Прокурорската колегия на ВСС от квотата на Народното събрание Йордан Стоев по време на заседанието на ВСС във връзка с върнатия от президента Румен Радев указа за назначаване на Иван Гешев за главен прокурор, предаде репортер на  Агенция „Фокус“ .  \r\nТеодора ПАВЛОВА", "date": "2019.11.14", "title": "Йордан Стоев, ВСС: Отново ще подкрепя кандидатурата на Иван Гешев"}
{"url": "http://www.focus-news.net/news/2019/11/14/2719582/valeri-simeonov-nfsb-angazhimentat-ni-e-minimalnata-pensiya-da-stane-300-lv-dokraya-na-upravlenieto-varvim-v-tazi-posoka.html", "text": "Ангажиментът ни е минималната пенсия да стане 300 лв. докрая на управлението, вървим в тази посока.  \r\nТова каза лидерът на НФСБ Валери Симеонов пред журналисти, предаде репортер на  Агенция \"Фокус\" . В отговор на въпрос  дали партия \"Атака\" е участвала в обсъжданията за бюджета, Симеонов отговори: \"Атака\" е изключена от коалиция \"Обединени патриоти\". Колаиция ГЕРБ - \"Оединени патриоти\" е запазена. Тя не е променена. Самата коалиция \"Обединени патриоти\" е променена\". На въпрос защо сега обсъждат текстове от бюджета, Симеонов посочи, че към този момент са актуални поправките, които ще бъдат внесени между първо и второ четене. \"Искам да ви припомня съвсем човешки, че бяхме  в период на избори\", поясни още лидерът на НФСБ.  \r\nДеница КИТАНОВА", "date": "2019.11.14", "title": "Валери Симеонов, НФСБ: Ангажиментът ни е минималната пенсия да стане 300 лв. докрая на управлението, вървим в тази посока"}
{"url": "http://www.focus-news.net/news/2019/11/14/2719579/blizo-pet-chasa-prodalzhava-protestat-v-zashtita-na-ivan-geshev.html", "text": "Близо пет часа продължава протестът в защита на Иван Гешев за главен прокурор, предаде репортер на  Агенция \"Фокус\" . Хората пред сградата на ВСС стават все по-малко, а все още няма гласувано решение. Продължава да бъде засилено полицейското присъствие в района, а ул. \"Екзарх Йосиф\" все още е затворена. \r\nЗорница КОСТАДИНОВА", "date": "2019.11.14", "title": "Близо пет часа продължава протестът в защита на Иван Гешев"}
{"url": "http://www.focus-news.net/news/2019/11/14/2719591/na-12-mesta-v-dobrich-veche-mozhe-da-se-polzva-bezplaten-internet-blagodarenie-na-spechelen-ot-obshtinata-proekt.html", "text": "На 12 места в Добрич вече може да се ползва безплатен интернет. Това съобщи във  Фейсбук  профила си кметът на града Йордан Йорданов. Новата придобивка за жители и гости на Добрич  е в резултат на спечелен проект и подписано споразумение с Европейската комисия за отпускане на безвъзмездни средства в рамките на механизма за свързване на Европа WiFi4EU. Точки за безплатен интернет са достъпни на следните места: ул. „Димитър Петков“ №3, (ДКЦ - I); бул. „25 септември“ 68, (ДКЦ – II); ул. „Панайот Хитов“ №24 (Бърза Помощ); бул. „Русия“ 59(Автогарата); площад „Демокрация“; бул.“25 Септември“ 1 (Спортна зала \"Добротица“); площад \"Свобода\"; ул. „Независимост №7 (Регионална библиотека \"Дора Габе\"); Дом - паметник \"Йордан Йовков\"; Сградата на НАП; Музея за нова и най-нова история в Градски парк \"Свети Георги\" и ЖП - Гара Юг.", "date": "2019.11.14", "title": "На 12 места в Добрич вече може да се ползва безплатен интернет благодарение на спечелен от Общината проект"}
{"url": "http://www.focus-news.net/news/2019/11/14/2719585/valeri-siemonov-nfsb-pri-tozi-byudzhet-trudno-mozhe-da-se-napravi-indeksirane-na-pensiite-no-shte-go-zalozhim-v-sledvashtiya.html", "text": "При този бюджет трудно може да се направи индексиране на пенсиите, но ще го заложим в следващия.  \r\nТова каза лидерът на НФСБ Валери Симеонов пред журналисти, предаде репортер на  Агенция \"Фокус\" . \r\nПо думите му това ще бъде заложено в следващия бюджет. \"Сега това можем да направим, за да извадим тези най-бедни хора, които имат стаж и възраст. Малко от малко държавата е длъжна да им подаде ръка, защото те съставляват най-бедното съсловие от общестовто, а са работили цял живот\", обясни още лидерът на НФСБ.  \r\n\"Това, което мога да ви информирам, че различните общини имат приложен подоходен критерий за определяне на таксите към детските градини. Например по-състоятелните хора, които са с доходи над средните за страната, те си плащат пълната такса. Други, които са под определени граници на доходите не плащат и в момента\", каза Симеонов и уточин, че таксата се движи между 40 и 60 лв. \"Няма как да не ги интегрираме тези хора, да ги изселим или да се правим, че ги няма\", допълни още Симеонов.  \r\nДеница КИТАНОВА", "date": "2019.11.14", "title": "Валери Сиемонов, НФСБ: При този бюджет трудно може да се направи индексиране на пенсиите, но ще го заложим в следващия"}
{"url": "http://www.focus-news.net/news/2019/11/14/2719584/plamena-tsvetanova-vss-podkrepyam-geshev-toy-shte-reshi-problemite-v-sledstvieto.html", "text": "Подкрепям Иван Гешев, той ще реши проблеми в следствието. Това заяви. членът на Съдийската колегия на ВСС от квотата на Народното събрание Пламена Цветанова по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор, предаде репортер на  Агенция „Фокус“ . „Не защото аз съм член на ВСС, който има шанса да избира главен прокурор, който е и бивш следовател, но аз ще гласувам за него, защото вярвам, че той има стратегия как да бъдат разрешени дълго нерешавани проблеми на следствието“, обоснова се тя.  \r\nТеодора ПАВЛОВА", "date": "2019.11.14", "title": "Пламена Цветанова, ВСС: Подкрепям Гешев, той ще реши проблемите в следствието"}
{"url": "http://www.focus-news.net/news/2019/11/14/2719592/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява спокойно. \r\nМария КУРТЕВА", "date": "2019.11.14", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/11/14/2719593/olga-kerelska-vss-otnovo-nyama-da-podkrepya-kandidaturata-na-ivan-geshev.html", "text": "Отново няма да подкрепя кандидатурата на Иван Гешев. Това заяви членът на Съдийската колегия на ВСС Олга Керелска по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор, предаде репортер на  Агенция „Фокус“ . Олга Керелска посочи, че не са настъпили никакви нови обстоятелства, които да променят решението й.  \r\nТеодора ПАВЛОВА", "date": "2019.11.14", "title": "Олга Керелска, ВСС: Отново няма да подкрепя кандидатурата на Иван Гешев"}
{"url": "http://www.focus-news.net/news/2019/11/14/2719595/uchenitsi-ot-osnovno-uchilishte-georgi-raychev-v-stara-zagora-uchastvaha-v-detski-zdraven-praznik-na-tema-higiena-na-zabite.html", "text": "Учениците от 1 а клас в Основно училище \"Георги Райчев\" в Стара Загора участваха в детски здравен празник на тема хигиена на зъбите под надслов \"Как да пазим в чистота своите зъби и уста\", съобщиха от  Общината . В интересни игри и отговори на гатанки най-малките ученици показаха своите знания и умения как да пазят здрави своите зъби, много се забавляваха. Накрая всички деца получиха тематични награди. \r\nГости на празника бяха представители на Община Стара Загора и Регионална здравна инспекция - Стара Загора, както и родители на ученици. \r\nПразникът е част от програма \"Грижа за зъбите\", която обхваща всички първокласници в училището. Тя се осъществява в партньорство между ОУ \"Георги Райчев\" и Регионална здравна инспекция - Стара Загора. Дейностите по Програма \"Грижа за зъбите\" са част от Националната програма на Министерство на образованието и науката \"Заедно за всяко дете\", Модул 2 \"Добри практики за взаимодействие на образователните институции с родителите\".", "date": "2019.11.14", "title": "Ученици от Основно училище \"Георги Райчев\" в Стара Загора участваха в детски здравен празник на тема хигиена на зъбите"}
{"url": "http://www.focus-news.net/news/2019/11/14/2719597/ministar-danail-kirilov-ne-vizhdam-zaplaha-v-dumite-na-ivan-geshev-kam-atanaska-disheva.html", "text": "Не приемам, че да станете общински съветник е заплаха, аз в тези думи виждам шега, а в никакъв случай не виждам заплаха. Това каза министърът на правосъдието Данаил Кирилов в коментар на думите на членът на Съдийската колегия на ВСС Атанаска Дишева, че е била заплашвана от заместник-главният прокурор Иван Гешев в коридора по време на заседанието, на което се прегласува избирането му, предаде репортер на Агенция „Фокус“.  \r\n„Обвинихте ни, че с Чолаков не сме предприели нищо. По същия начин реагирахте на моя призив да си говорим на „ти“. Нека бъдем откровени докрай и не спекулираме с това“, пък коментира от своя страна главният прокурор Сотир Цацаров.  \r\nТеодора ПАВЛОВА", "date": "2019.11.14", "title": "Министър Данаил Кирилов: Не виждам заплаха в думите на Иван Гешев към Атанаска Дишева"}
{"url": "http://www.focus-news.net/news/2019/11/14/2719596/glavniyat-prokuror-sotir-tsatsarov-krayno-vreme-e-nachelo-na-prokuraturata-da-zastane-prokuror-podkrepyam-geshev.html", "text": "Нямам основания да променя избора си да подкрепя Иван Гешев. Това каза главният прокурор Сотир Цацаров по време на заседанието на ВСС, на което към момента текат изказвания, преди прегласуването на кандидатурата на Иван Гешев за нов главен прокурор, предаде репортер на  Агенция „Фокус“ . „В крайна сметка изборите са два: дошло е времето начело на прокуратурата да застане прокурор. Считам, че този прокурор може да бъде Иван Гешев и ще гласувам за него“, добави той.  \r\nТеодора ПАВЛОВА", "date": "2019.11.14", "title": "Главният прокурор Сотир Цацаров: Крайно време е начело на прокуратурата да застане прокурор, подкрепям Гешев"}
{"url": "http://www.focus-news.net/news/2019/11/14/2719600/kmetat-na-dupnitsa-metodi-chimev-provede-sreshta-s-kmetovete-na-kmetstva-v-obshtinata.html", "text": "Кметът на Дупница Методи Чимев проведе среща с кметовете на кметства в общината. Това съобщи за  Радио „Фокус” – Кюстендил  Христо Апостолов, пресаташе на Община Дупница. На срещата са присъствали зам.-кметът Крум Милев, ръководството на ВиК – Дупница и началникът на отдел \"Строителство\" инж. Иван Бельов.  \r\nПоводът за срещата е стартиралата подготовка за проектобюджета на общината за 2020 година. Всеки един от кметовете ще подготви в следващите дни списък с належащите проблеми за решаване, за да има яснота при изготвянето на бюджета, както и за да се търсят варианти за решаване. Проблемът с водоснабдяването е най-належащ за решаване и затова на срещата е присъствал представител на ВиК – Дупница. До края на този месец ще бъдат обявени и кметските наместници в населените места, където нямаше избор за местен кмет. \r\nВенцеслав ИЛЧЕВ", "date": "2019.11.14", "title": "Кметът на Дупница Методи Чимев проведе среща с кметовете на кметства в общината"}
{"url": "http://www.focus-news.net/news/2019/11/14/2719594/fotoizlozhba-na-avtentichni-narodni-nosii-ot-erkech-shte-bade-otkrita-kulturen-tsentar-morsko-kazino-v-burgas.html", "text": "Фотоизложба на автентични народни носии от Еркеч ще бъде открита от 18.00 часа в зала \"Георги Баев\" на Културен център \"Морско казино\". Това съобщиха от пресцентъра на  Община Бургас . Публиката ще има възможността да се наслади на оригиналния еркечки фолклор в изпълнения на живо. Над 40 изпълнители на народни песни ще представят живите традиции на Еркеч, ревностно пазени вече 400 години.  \r\nФоторазказът \"Българско фолклорно облекло от Еркеч\" включва 12 снимки. Всяка една е свързана с месеците на годината. Автор на експозицията е Георги Димитров. Изложбата ще гостува до 30 ноември при вход свободен. Събитието се реализира от СНЦ \"Граждани на Поморие\", в партньорство с Община Бургас.", "date": "2019.11.14", "title": "Фотоизложба на автентични народни носии от Еркеч ще бъде открита Културен център \"Морско казино\" в Бургас"}
{"url": "http://www.focus-news.net/news/2019/11/14/2719598/dimitar-brachkov-kmet-na-obshtina-petrich-yasno-si-davam-smetka-che-horata-imat-visoki-iziskvaniya-i-ochakvaniya-kam-men-kakto-i-za-kritichnostta-s-koyato-shte-podhozhdat.html", "text": "Днес поставяме едно ново начало в местното самоуправление, според волята на избирателите на Община Петрич. Това каза кметът на Община Петрич Димитър Бръчков, след като положи клетвата си като такъв, предаде репортер на  Радио „Фокус“ – Пирин . По думите му със своя глас хората са определили състава на общинското ръководство за мандат 2019 – 2023 година. „Заради това доверие наш дълг е да работим ефективно, с осезаеми резултати, които да доведат до положително управление“, каза още Димитър Бръчков. Той отбеляза, че плурализмът на мнения, предложения, становища, дискусии и прозрачност следва да бъдат фундаментални за всички представители на местната власт. „Кампанията за вота нанесе на петричани много повече щети, отколкото беше база за поставяне на идеи за бъдещото управление. Противопоставянето въпреки всичко и на всяка цена никога няма да донесе обществени ползи. Напротив. Това само ще отвори ненужни полета за противоборство и пропускане на значимите за Петрич процеси. Аргументите, ясно и отчетливо поднесени, винаги ще бъдат показател за политическа зрялост“, подчерта Димитър Бръчков. Той отбеляза, че като избран за кмет, втори мандат, ясно си дава сметка, че хората имат високи изисквания и очаквания към него, както и за критичността, с която ще подходят. „През изминалия мандат реализирахме проекти, които са стратегически за Община Петрич. Положихме основи за работа през този. Няма да се бавим, защото не може да си позволим пропуснати възможности, така, както не го направихме през изминалия мандат“, допълни Бръчков. Той добави, че от решенията на общинските съветници ще зависи съдбата на Община Петрич. „Уверен съм, че ще намерите баланса между обществения интерес и политическите амбиции“, каза Бръчков. Той пожела успешна работа и на всички кметове на кметства, които днес положиха клетвата си като такива.  \r\nЛивия НИНОВА", "date": "2019.11.14", "title": "Димитър Бръчков, кмет на Община Петрич: Ясно си давам сметка, че хората имат високи изисквания и очаквания към мен, както и за критичността, с която ще подхождат"}
{"url": "http://www.focus-news.net/news/2019/11/14/2719589/lozan-panov-vss-molya-vi-glasuvayte-po-savest.html", "text": "Моля ви, гласувайте по съвест  и не се срамувайте от този избор. С този призви се обърна към магистратите председателят на ВКС Лозан Панов по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор и прегласуването на кандидатурата му, предаде репортер на  Агенция „Фокус“ .   \r\nТеодора ПАВЛОВА", "date": "2019.11.14", "title": "Лозан Панов, ВСС: Моля ви, гласувайте по съвест"}
{"url": "http://www.focus-news.net/news/2019/11/14/2719601/lozan-panov-vss-nachinat-po-koyto-danail-kirilov-se-darzhi-na-zasedanieto-pokazva-razlichno-otnoshenie-kam-kolegite-ot-vss.html", "text": "Начинът, по който Данаил Кирилов се държи на заседанието, показва различно отношение към колегите от ВСС. Това заяви председателят на ВКС Лозан Панов по време на заседанието, на което се прегласува избирането му, предаде репортер на Агенция „Фокус“. „Има различен стандарт към отношенията към магистратите, не го е забелязала само Атанаска Дишева. Всеки може да говори на „ти“, с когото си поиска, но когато някой иска да се говори на вие, това трябва да се уважи. Начинът, по който водихте заседанието, показва различния подход към колегите от ВСС“, обърна се Панов към министъра на правосъдието.  \r\nТеодора ПАВЛОВА", "date": "2019.11.14", "title": "Лозан Панов, ВСС: Начинът, по който Данаил Кирилов се държи на заседанието, показва различно отношение към колегите от ВСС"}
{"url": "http://www.focus-news.net/news/2019/11/14/2719602/sled-pochti-5-chasa-zasedanie-vss-reshi-ivan-geshev-e-izborat-za-glaven-prokuror.html", "text": "С 20 гласа  „за“ и 4 „против“ Пленумът на ВСС избра Иван Гешев за главен прокурор на Република България, след като първоначално указът за назначаването му  беше върнат от държавния глава, предаде репортер на  Агенция „Фокус“ . Това се случи след гласуване, в което с „20“ гласа за и 4 „против“ беше прието предложение да продължи настоящата процедура по избор на главен прокурор. Първоначално членът на Съдийската колегия на ВСС Атанаска Дишева предложи да се гласува процедурата да бъде прекратена, но в по-голямата си част магистратите се противопоставиха на идеята. По този начин Иван Стоименов Гешев остана единственият кандидат за поста на главен прокурор и се пристъпи към прегласуване на кандидатурата му.  \r\n \r\n “Фокус“ припомня:  Пленумът на ВСС избра Иван Гешев за главен прокурор на 24 октомври 2019 г. Решението се счита за прието, когато се гласува с мнозинство не по-малко от седемнадесет гласа от членовете с явно гласуване. В избора участваха 24 магистрати. „За“ кандидатурата на Гешев гласуваха 20 магистрати, „против“ –4 и „въздържали се“ -0, с което тя бе приета. На 7 ноември президентът Румен Радев върна за преразглеждане във ВСС избора на Иван Гешев за главен прокурор. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори. Изборът на Иван Гешев предизвика вълна от протести: срещу и в негова подкрепа, като тази сутрин пред ВСС отново са се събрали недоволни от първия му избор.  \r\nТеодора ПАВЛОВА", "date": "2019.11.14", "title": "След почти 5 часа заседание ВСС реши: Иван Гешев е изборът за главен прокурор"}
{"url": "http://www.focus-news.net/news/2019/11/14/2719590/boyan-magdalinchev-vss-geshev-pokazva-profesionalni-kachestva-a-e-izkaran-kato-nay-cherniya-i-nay-nedostoyniya.html", "text": "Намери се един човек, показва качества като професионалист и изведнъж го изкарахте най-черния и най-недостойния. Това каза представляващият ВСС Боян Магдалинчев по време на заседанието на ВСС във връзка с върнатия от президента Румен Радев указ за назначаване на Иван Гешев за главен прокурор и прегласуването на кандидатурата му, предаде репортер на  Агенция „Фокус“ .   \r\nТеодора ПАВЛОВА", "date": "2019.11.14", "title": "Боян Магдалинчев, ВСС: Гешев показва професионални качества, а е изкаран като най-черния и най-недостойния"}
{"url": "http://www.focus-news.net/news/2019/11/14/2719603/obshtina-dobrich-otbelyazva-svetovniya-den-na-nedonosenite-detsa.html", "text": "Дом – паметник „Йордан Йовков“ ще светне в лилави цветове във вечерните часове на 16 и 17 ноември и по този начин Община Добрич ще изрази своята съпричастност към недоносените бебета и техните семейства. Поводът е Световният ден на недоносените деца, който се отбелязва на 17 ноември. Това съобщиха от пресцентъра на  Община Добрич . \r\nИнициативата е на Неонатологичното отделение в МБАЛ „Добрич“ и се реализира от Община Добрич. Целта е да се насочи вниманието на обществото към сериозния проблем с преждевременното раждане и да се даде надежда и подкрепа на засегнатите семейства. \r\nПътуващата изложба \"Родени герои - животът, който предстои\" на Фондация „Нашите недоносени деца“ може да се види в Добрич от 14 до 22 ноември на откритото пространство по улица \"България\" край Художествената галерия. В подкрепа на Малките герои посетителите на изложбата могат да си направят снимки и да ги споделят в социалните мрежи.   \r\nКолекцията, заснета от известния детски фотограф Калина Арсова, насочва към нуждата от дългосрочно проследяване на здравословното състояние на Малките герои. Фотосесиите проследяват ежедневието на недоносените деца - низ от консултации и терапии, непрекъснатата им борба - за първата глътка въздух, за първата прегръдка, първата крачка..., чак до израстването им в хора със собствени семейства и деца, споделят от фондацията \"Нашите недоносени деца\", които организират изложбата. През май 2019 г. Фондация „Нашите недоносени деца“ внесе в Министерството на здравеопазването проект за създаване на „Национална програма за проследяване здравето на недоносените деца“. \r\nСветовният ден на недоносените бебета се отбелязва ежегодно в повече от 60 страни в света, а от 2012 година и в България. Много родители продължават да се сблъскват с предизвикателствата на преждевременното раждане. Преждевременно родените бебета и техните семейства имат нужда освен от специални медицински грижи, и от психологическа помощ и надеждна информация по темата.", "date": "2019.11.14", "title": "Община Добрич отбелязва Световния ден на недоносените деца"}
{"url": "http://www.focus-news.net/news/2019/11/14/2719588/blagotvoritelen-shal-na-balgarskiya-futbolen-sayuz-obedinyava-fenovete-v-borbata-s-diskriminatsiyata-v-sporta.html", "text": "Футболът е игра, равна за всички, независимо от тяхната раса, пол или религия. С това послание Българският футболен съюз представи “The Scarf of Respect” — фенски шал, средствата от чиято продажба ще отидат за борбата с дискриминацията в любимия спорт.  \r\nСъздаването на този благотворителен продукт е част от редица стъпки, които БФС ще предприеме като реакция срещу случилото се по време на Европейската квалификация между България и Англия на 14-ти октомври.  \r\nТрадиционно футболните шалове показват принадлежността към определен клуб — “The Scarf of Respect” показва любовта към играта, равна за всички. Шалът е вдъхновен от цветовете на българското знаме, но посланието е универсално — във футбола няма място за дискриминация от какъвто и да е характер. \r\n“The Scarf of Respect” беше представен с фотосесия, в която се включиха капитанът на националния отбор Ивелин Попов, нападателите Марселиньо и Божидар Краев, вратарката на женския национален отбор Виктория Димова, футболисти от юношеския тим, фенове и служители от Национална футболна база “Бояна”. \r\n \r\nПовече за шала и инициативата на Българския футболен съюз можете да разберете на scarfofrespect.bg", "date": "2019.11.14", "title": "Благотворителен шал на Българския футболен съюз обединява феновете в борбата с дискриминацията в спорта"}
{"url": "http://www.focus-news.net/news/2019/11/14/2719608/voennomorskiyat-muzey-vav-varna-e-domakin-na-patuvashtata-fotoizlozhba-belezite-na-voynata-zagubenoto-arhitekturno-nasledstvo-na-sofiya.html", "text": "Военноморският музей във Варна е първият домакин на пътуващата фотоизложба „Белезите на войната: загубеното архитектурно наследство на София“, предаде репортер на  Радио „Фокус“ – Варна . Експозицията  е част от проект на Националния военноисторически музей, който акцентира върху изгубеното в бомбардировките през Втората световна война недвижимо наследство на българската столица – материален символ на тясното обвързване с европейските културни процеси до 1944 г.  \r\nИзложбата представя емоционално наситени изображения, които провокират посетителите да съпреживеят драматизма на времето и съдбата на стотиците, останали без дом. Същевременно предоставя още една перспектива към историята, като  фокусира вниманието към изгубеното архитектурно богатство. В резултат на бомбардировките на София частично или напълно разрушени и опожарени са 12 567 жилищни, промишлени и обществени сгради, сред които и тези на Министерския съвет, Народното събрание, БАН, Светия Синод, Археологическия музей, Държавната печатница, католическата катедрала „Свети Йосиф“, Народния театър, Столичната библиотека, в която изгарят 40 000 книги, Етнографския музей, Софийската синагога, църквата „Свети Спас“, двореца „Врана“ и др.   \r\nФотоизложбата „Белезите на войната: загубеното архитектурно наследство на София“ може да бъде разгледана във Военноморския музей във Варна до 30 ноември 2019 г. Тя е част от проект, финансиран от Програма „Култура“ на Столична община. \r\nДесислава ВАСИЛЕВА", "date": "2019.11.14", "title": "Военноморският музей във Варна е домакин на пътуващата фотоизложба „Белезите на войната: загубеното архитектурно наследство на София“"}
{"url": "http://www.focus-news.net/news/2019/11/14/2719606/zoran-zaev-satrudnichestvoto-na-makedoniya-s-rusiya-ne-oznachava-alternativa-na-es-i-nato.html", "text": "Възстановяването на функциите на Съвместната междуправителствена комисия с Русия не означава алтернатива на Европейския съюз, а само ангажимент за засилване на икономическото сътрудничество с Москва, предава скопската  “Фокус“ . \r\nТова заяви премиерът на Северна Македония Зоран Заев след днешния македоно-руски бизнес форум в Скопие. \r\nНа въпрос дали ако Северна Македония не получи дата за започване на преговори с ЕС, Китай и Русия могат да бъдат алтернативен вариант, Заев подчерта, че единствената възможност за страната са ЕС и НАТО.  \r\n„Работим за повишаване на нашия (жизнен) стандард. Трябва да направим всичко, което е от полза за нашия народ. Вярвам, че стремежите на страната ще бъдат изпълнени, но и че ще постигнем икономически просперитет“, подчерта Заев. \r\nМакедоно-руският бизнес форум е част от деветата сесия на Съвместната междуправителствена комисия, която ще се срещне на 15 ноември в Охрид и ще започне да функционира отново след петгодишна почивка. \r\nЗаев каза още, че решението за провеждане на заседания на Междуправителствената комисия е прието през 2017 г. \r\n„Знаете, разбира се, Германия, Франция и Холандия си сътрудничат с Руската федерация икономически и това не би трябвало да означава никакво послание. Това означава, че работим за подобряване на икономическата ситуация в страната ни. Потенциалът пред нас е огромен поради ниското ниво на икономическо сътрудничество, което имахме досега с Руската федерация“, добави премиерът. \r\n\"Всичко, което е от полза за нашия народ трябва да се направи. И ние, политиците тук и в Руската федерация, както и в Брюксел, Лондон и Вашингтон, навсякъде, целият свят го прави. Ние сме модерна развита страна, която винаги твърди, че нашият път е интеграция в ЕС и НАТО и няма алтернатива на това“, каза още премиерът Зоран Заев. \r\n \r\n  Теодор Пенев", "date": "2019.11.14", "title": "Зоран Заев: Сътрудничеството на Македония с Русия не означава алтернатива на ЕС и НАТО"}
{"url": "http://www.focus-news.net/news/2019/11/14/2719605/zam-glavniyat-prokuror-ivan-geshev-kato-glaven-prokuror-shte-napravya-vsichko-vazmozhno-da-opravdaya-doverieto-na-profesionalnata-obshtnost.html", "text": "Като главен прокурор ще направя всичко възможно да оправдая доверието на професионалната общност. Това каза новоизбраният главен прокурор на България Иван Гешев, след като кандидатурата му беше прегласувана от Пленума на ВСС, предаде репортер на  Агенция „Фокус“ . „Благодаря на Пленума на ВСС и благодаря на професионалната общност, която ме е подкрепила. Ще направя всичко възможно да оправдая тяхното доверие. Благодаря, че не се подадоха на безпрецедентния политически натиск и направиха своя избор“, добави още той.  \r\nТеодора ПАВЛОВА", "date": "2019.11.14", "title": "Зам.-главният прокурор Иван Гешев: Като главен прокурор ще направя всичко възможно да оправдая доверието на професионалната общност"}
{"url": "http://www.focus-news.net/news/2019/11/14/2719609/chuzhdestranni-investitori-ot-avtomobilnata-industriya-i-elektronikata-prouchvat-veliko-tarnovo.html", "text": "Чуждестранни инвеститори от Европа проучват Велико Търново и общината за изграждане на производствени бази. Компаниите са в сферата на автомобилната индустрия и електрониката. Това оповести кметът Даниел Панов по време на бизнес дискусия, организирана от националната медия „Капитал“ и част от националната инициатива „Капитал: Градове“, съобщиха от пресцентъра на  Общината .  \r\nФорумът събра представители на бизнеса и предприемачи от целия регион, икономисти, финансисти, журналисти, хора от академичната общност и експерти в сферата на европейската солидарност. Пред тях Панов представи и намеренията за изграждане на технологичен парк западно от Велико Търново, който да бъде продължение на Западната индустриална зона. Вече се водят разговори с Министерството на икономиката за изграждането на инфраструктурата.  \r\nСпециална част от дискусията бе посветена именно на развитието на сектора на високите технологии и аутсорсинга, както и предпоставките, които това дава за цялостния напредък на Велико Търново като икономически център.  \r\nДаниел Панов подчерта значението на общите усилия за развитието на региона и даде пример с доброто взаимодействие на Велико Търново, Горна Оряховица и Лясковец. „В новия програмен период общините ще могат да се обединяват, за да защитят по-мащабни европейски проекти. Това е ще подобри бизнес-средата в целия регион. Със строителството на магистрала „Хемус“ и високоскоростния път Русе – Велико Търново – Свиленград се оформя изцяло нова икономическа зона, включваща както Велико Търново и съседните общини, така също Габрово и Севлиево“, добави Панов. Изграждането на стратегическата за цяла Северна България инфраструктура е от изключително голямо значение за привличането на големи чуждестранни инвеститори, чийто интерес вече е реален, каза още кметът. Той акцентира върху преимуществата, които университетите дават на старопрестолния град и предложи ВТУ „Св. св. Кирил и Методий“ и НВУ „Васил Левски“ да се утвърдят и като национални центрове за преквалификация на кадри.   \r\n„Фокусът върху IT индустрията дава големи възможности. Хубаво е, че бизнесът, местната власт и кметът Даниел Панов гледат извън рамките на общината. Велико Търново е центърът, който ще издърпа цялата област“, коментира икономистът Петър Ганев. Той съобщи и добрата за старата столица новина – градът е с най-висока заетост в България за второто тримесечие на 2019 година. \r\nЗападната индустриална зона във Велико Търново бе представена като пример за целесъобразно инвестиране на европейски средства в подкрепа на бизнеса. Темите на разговор обхванаха и възможностите за професионално образование в старопрестолния град.", "date": "2019.11.14", "title": "Чуждестранни инвеститори от автомобилната индустрия и електрониката проучват Велико Търново"}
{"url": "http://www.focus-news.net/news/2019/11/14/2719604/s-negoduvanie-protestirashtite-sreshtu-izbora-na-ivan-geshev-prieha-reshenieto-za-povtornoto-mu-preizbirane.html", "text": "С негодувание протестиращите срещу избора на Иван Гешев приеха решението за повторното му преизбиране, предаде репортер на Агенция  \"Фокус\" . Протестиращите крещят: \"Мафия\". Полицейското присъствие в района продължава да е засилено, а движението по ул. \"Екзарх Йосиф\" все още е ограничено.  \r\nПротестът продължи близо шест часа. Имаше протестиращи и от други градове на страната. Следващият протест ще бъде в понеделник пред Съдебната палата в 18.00 часа.  \r\nТеодора ПАТРОНОВА", "date": "2019.11.14", "title": "С негодувание протестиращите срещу избора на Иван Гешев приеха решението за повторното му преизбиране"}
{"url": "http://www.focus-news.net/news/2019/11/14/2719607/biblioteka-iskra-v-kazanlak-organizira-initsiativi-chast-ot-kampaniyata-sedmitsa-na-bashtata.html", "text": "За поредна година Общинска библиотека „Искра“ е Казанлък се включва в националната инициатива „Седмица на бащата“, каза за  Радио „Фокус“  директорът на библиотеката Анна Кожухарова. Тя поясни, че „Татко, прочети ми”, „Рисувам с татко и Малвина” са част от събитията, които библиотеката организира за бащите от общината на 16 ноември, събота, между 10.30 и 12.30 часа в Детско-юношеския отдел на библиотеката при свободен вход.  \r\nБащите - участници в конкурса за изразително четене на непознат текст, ще бъдат оценявани от безпристрастно детско жури. Всички малки участници и техните бащи ще получат безплатен едногодишен абонамент за ползване на библиотеката. „За шеста поредна година втората седмица на ноември повдига у нас темата за активното бащинство и предлага много възможности децата и бащите да прекарат заедно повече време заедно. Тази година Седмицата отново ще бъде забавна. Животът е много по-весел, когато споделяш книга със своето дете - неусетно, вие ставате по-близки, говорите си и се смеете заедно. Не просто четем на децата си. Четем заедно с тях“, подчерта Кожухарова.Тази година Седмицата на бащата преминава под мотото „Татко, бъди герой! Чети с мен!“ \r\nСлавяна ГАЙДАРОВА", "date": "2019.11.14", "title": "Библиотека „Искра“ в Казанлък организира инициативи – част от кампанията „Седмица на бащата“"}
{"url": "http://www.focus-news.net/news/2019/11/14/2719613/ria-novosti-moldovskiyat-parlament-potvardi-sazdavaneto-na-novo-pravitelstvo-nachelo-s-yon-kiku.html", "text": "Парламентът на Молдова на одобри новия състав на кабинета под ръководството на бившия министър на финансите Йон Кику, предава  РИА Новости . \r\nТова съобщи парламентарният говорител Зинаида Гречани. \r\nПарламентът на Молдова на 12 ноември разпусна правителството на Мая Санду. Ден по-късно, президентът Игор Додон обяви, че номинира бившия министър на финансите и свой съветник Кику за кандидат за премиер, който да създаде „правителство в малцинство“. Самият Кику, представяйки правителствената програма, заяви, че кабинетът ще работи само до президентските избори, които са насрочени за есента на 2020 г. За неговото встъпване в длъжност трябваше да гласуват 51 от 101 депутати.  \r\n„Предложението за одобрение на правителствената програма и вот на доверие в правителството на Йон Кику беше одобрено с 62 гласа\", заяви Гречани на заседание на парламента. \r\n \r\n  Теодор Пенев", "date": "2019.11.14", "title": "РИА Новости: Молдовският парламент потвърди създаването на ново правителство, начело с Йон Кику"}
{"url": "http://www.focus-news.net/news/2019/11/14/2719599/tacc-turtsiya-zapochna-izgrazhdaneto-na-voenna-baza-v-severoiztochnata-chast-na-siriya.html", "text": "Турската армия започна да оборудва военна база в североизточна Сирия, предава  TACC . \r\nБазата се намира в турската зона на военната операция „Извор на мира“, според сирийската правителствена телевизия  SANA . \r\nСпоред информацията, базата се строи в близост до село Ал Хавас, разположено южно от град Рас ал Айн, който се намира на границата между Турция и Сирия. \r\nТурция започна операция „Извор на мира“ на 9 октомври срещу кюрдските сили в региона под предлог, че ще създаде зона за сигурност в Северна Сирия, чиста от членове на „Отрядите за народна самоотбрана“ (ОНС). Анкара обвинява ОНС, за това, че действат като сирийското крило на „Работническата партия на Кюрдистан“ (ПКК), обявена от Турция за терористична организация. Освен това турските планове включват заселването на близо два милиона сирийски бежанци в региона на буферната зона.  \r\n \r\n \r\n \r\n \r\n  Теодор Пенев", "date": "2019.11.14", "title": "TACC: Турция започна изграждането на военна база в североизточната част на Сирия"}
{"url": "http://www.focus-news.net/news/2019/11/14/2719616/402-inspektsii-sa-izvarshili-za-edna-sedmitsa-vav-varna-sluzhiteli-na-rzi-osashtestvyavashti-darzhaven-zdraven-kontrol.html", "text": "402 инспекции от служители, осъществяващи държавен здравен контрол, са извършени за седмица във Варна. Това съобщиха за  Радио „Фокус“ – Варна  от Регионалната здравна инспекция (РЗИ) и допълниха, че 36 проверки са осъществени в различни обекти във връзка със Закона за здравето. Издаден е един акт за установено административно нарушение на заведение за хранене, по отношение неспазване на предписание от Закона за здравето. През отчетния период в отдел „Държавен здравен контрол“ е постъпил един сигнал, по който е започната процедура по разглеждане. Обработен е един сигнал от предходната седмица, който е неоснователен. Извършени са 6 проверки в кухненски блокове на детски заведения. Инспектирани са 2 учебни разписания. Не са констатирани нарушения.  \r\nДесислава ВАСИЛЕВА", "date": "2019.11.14", "title": "402 инспекции са извършили за една седмица във Варна служители на РЗИ, осъществяващи държавен здравен контрол"}
{"url": "http://www.focus-news.net/news/2019/11/14/2719612/d-r-todor-rusev-umbal-sveta-marina-pleven-godishno-okolo-7-miliona-dushi-se-razbolyavat-ot-diabet.html", "text": "Годишно около 7 милиона души се разболяват от диабет. Това каза за  Радио „Фокус“  д-р Тодор Русев, ендокринолог в УМБАЛ „Света Марина” - Плевен, по повод Световния ден за борба с диабета. Той уточни, че в световен мащаб от диабет страдат общо около 360 милиона души. \r\n„Самият ден 14 ноември е избран, защото това е рожденият ден на Фредерик Бантинг, който заедно с Чарлз Бест през 1921 г. открива животоспасяващото лечение за захарен диабет тип 1 – инсулина”, заяви д-р Тодор Русев Той добави, че диабетът е заболяване, което придобива мащабите на световна епидемия.   \r\nВиолета КРЪСТЕВА", "date": "2019.11.14", "title": "Д-р Тодор Русев, УМБАЛ „Света Марина” - Плевен: Годишно около 7 милиона души се разболяват от диабет"}
{"url": "http://www.focus-news.net/news/2019/11/14/2719611/georgi-trenchev-be-izbran-za-predsedatel-na-obshtinski-savet-petrich.html", "text": "Георги Тренчев бе избран за председател на Общински съвет – Петрич. Това стана по време на първото заседание на местния парламент за мандат 2019 – 2023 година, което бе ръководено от най-възрастният общински съветник, а именно Димитър Капитанов, предаде репортер на  Радио „Фокус“ – Пирин .Процедурата по избор стана чрез гласуване с бюлетини в урна. С цел обезпечаване на вота бе сформирана 7-членна комисия с председател Гергана Петкова. Георги Тренчев бе единственият номиниран за председателското място. Мотивът, с който бе издигнат е, че той се е доказал като добър ръководител, тъй като през последните две години и половина е бил председател на Общински съвет – Петрич.Преди това отец Ангел Кочев отслужи водосвет за здраве и благослови представителите на местната власт, които бяха избрани за такива от жителите на Община Петрич.Народният представител Георги Динев също пожела успех на кметът Димитър Бръчков, на общинските съветници и кметовете на кметства. „За първи път от много години имаме избран кмет още на първи тур. По този начин категорично заявихме подкрепата си към Димитър Бръчков“, каза още Динев. Той добави, че това е голяма привилегия, но също така носи огромна отговорност. \r\nЛивия НИНОВА", "date": "2019.11.14", "title": "Георги Тренчев бе избран за председател на Общински съвет – Петрич"}
{"url": "http://www.focus-news.net/news/2019/11/14/2719614/ministar-boil-banov-shte-dade-brifing.html", "text": "Министърът на културата Боил Банов ще даде брифинг в Министерството от 16.00 часа. Това съобщиха от пресцентъра на  Министерството на културата .", "date": "2019.11.14", "title": "Министър Боил Банов ще даде брифинг"}
{"url": "http://www.focus-news.net/news/2019/11/14/2719610/sled-5-chasa-prodalzhitelnost-protestat-v-podkrepa-na-ivan-geshev-za-glaven-prokuror-priklyuchi.html", "text": "След 5 часа продължителност протестът в подкрепа на Иван Гешев за главен прокурор приключи, предаде репортер на  Агенция \"Фокус\" . Висшият съдебен съвет (ВСС) избра Иван Гешев за главен прокурор. Протестиращите бяха изключително щастливи от новината и не спираха да скандират: \"Победа\". Полицията следеше за безопасното оттегляне на хората. \r\nЗорница КОСТАДИНОВА", "date": "2019.11.14", "title": "След 5 часа продължителност протестът в подкрепа на Иван Гешев за главен прокурор приключи"}
{"url": "http://www.focus-news.net/news/2019/11/14/2719619/vazstanoveno-e-dvizhenieto-po-pat-i-3-petrevene-lukovit.html", "text": "Възстановено е движението по път I-3 Петревене - Луковит. Това съобщиха от  Агенция \"Пътна инфраструктура\" .", "date": "2019.11.14", "title": "Възстановено е движението по път I-3 Петревене - Луковит"}
{"url": "http://www.focus-news.net/news/2019/11/14/2719620/plovdivskiyat-apelativen-sad-ostavi-v-aresta-dvama-iranski-grazhdani-obvineni-v-trafik-na-heroin-za-nad-50-mln-leva.html", "text": "Пловдивският апелативен съд остави в ареста двама ирански граждани, обвинени в трафик на хероин за над 50 млн. лева. Това съобщиха от пресцентъра на  Съдебна палата – Пловдив . Пловдивският апелативен съд потвърди определението на Окръжен съд – Хасково, с което е оставена в сила най-тежката мярка за неотклонение „задържане под стража“ спрямо иранските граждани В. Х. и М. П.      \r\nВ. Х. е обвинени в това, че на 27 септември 2018 г. през ГКПП „Капитан Андреево“ е пренесъл от Турция в България с товарен автомобил 347.27 килограма хероин, укрит в строителни плоскости, предназначени за обект в Австрия. Стойността на наркотика е за над 22.5 милиона лева. \r\nВторият обвиняем, М. П. е заловен на 28 септември 2018 г. на ГКПП  „Капитан Андреево“ да пренася от Турция в България с друг товарен автомобил 355.3 килограма хероин на стойност 23.7 милиона лева.  \r\nАпелативният съд прецени, че не е разколебано обоснованото предположение, че двамата обвиняеми са съпричастни към престъплението, в което са обвинени. От факта, че двамата са чужди граждани, следва опасността те да се укрият и да напуснат страната в случай, че съдът ги освободи с по-лека мярка за неотклонение. Относно новите предпоставки, въз основа на които защитата е поискала промяна на мерките за процесуална принуда, Апелативният съд прие за сведение дипломатическата нота, изпратена от Иран, а относно продължителния срок, в който двамата са задържани под стража, съдът прецени, че той не излиза извън границите на разумния срок, който е година и шест месеца според  Наказателния кодекс. За престъплението, в което В. Х. и М. П. са обвинени, са предвидени наказания от 15 до 20 години лишаване от свобода и глоба  от 200 000 до 300 000 лева. \r\nОпределението на Апелативния съд е окончателно.", "date": "2019.11.14", "title": "Пловдивският апелативен съд остави в ареста двама ирански граждани, обвинени в трафик на хероин за над 50 млн. лева"}
{"url": "http://www.focus-news.net/news/2019/11/14/2719615/priklyuchi-protestat-sreshtu-izbora-na-ivan-geshev-za-glaven-prokuror.html", "text": "Приключи протестът срещу избора на Иван Гешев за главен прокурор, предаде репортер на  Агенция Фокус . За последно протестиращите скандираха \"Свобода\". Движението все още е затворено и полицейското присъствие в района продължава да е засилено.", "date": "2019.11.14", "title": "Приключи протестът срещу избора на Иван Гешев за главен прокурор"}
{"url": "http://www.focus-news.net/news/2019/11/14/2719623/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху резултатите от местните избори. Инженер Методи Чимев отново получи доверието на жителите на Община Дупница и започна своя трети кметски мандат. От него ще чуем какви изводи могат да се направят от получения резултат, какви ще бъдат основните приоритети през новия му мандат и как вижда работата със сформирания Общински съвет. В началото на седмицата се проведе първото заседание на местния парламент в Дупница. На него беше избран и председателят на Общинския съвет – Костадин Костадинов, който ще бъде гост в предаването. С него ще разговаряме за необходимостта от промени в нормативната уредба, за основните приоритети в работата му, както и за по-големия контрол върху общинските дружества и предприятия. Ще ви срещнем с ръководителя на планинския спасителен отряд в Дупница – Кирил Чолаков. Той ще отправи полезни съвети към всички туристи, решили да посетят Рила планина през есенно-зимния сезон. От Катя Йоцова, уредник в изложбена зала „Околийската къща” ще научим подробности за започналите в Дупница дни, посветени на руската фамилия Романови.  \r\n  \r\n Предаването „Дупница – ключът към Рила “ се излъчва на честотите на   от 16.00 до 17.00 часа всеки четвъртък, с водещ Венцеслав Илчев.", "date": "2019.11.14", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/11/14/2719618/ataka-taen-koalitsionen-savet-otsviri-pensiite.html", "text": "Научаваме от медиите, че на територията на Народното събрание се е състоял частичен коалиционен съвет между ГЕРБ, ВМРО и НФСБ. Към народните представители от „Атака“ никой не е отправил покана за присъствие. Според информационни източници на срещата е била засегната и темата за размера на минималната пенсия. Това съобщиха от пресцентъра на  „Атака“ . \r\nОт партията припомнят, че държат предизборните обещания от 2017 година на патриотичната коалиция за минимална пенсия да бъдат изпълнени колкото може по-скоро. \r\n„Със съжаление констатираме, че от страна на НФСБ и ВМРО подобно намерение отсъства.  И в разговора с големия им коалиционен партньор не са настоявали за това. Ако представител на „Атака“ беше поканен на срещата, щеше да настоява за спазване на обещанието от 300 лв. минимална пенсия, за да не бъдат лъгани избирателите“, заявяват от партията.", "date": "2019.11.14", "title": "„Атака“: Таен коалиционен съвет отсвири пенсиите"}
{"url": "http://www.focus-news.net/news/2019/11/14/2719617/spetsializiranata-prokuratura-obvini-trima-za-uchastie-v-grupa-za-trafik-na-zheni-s-tsel-seksualna-eksploatatsiya-v-stranata-i-chuzhbina.html", "text": "Специализираната прокуратура привлече към наказателна отговорност три лица за участие в организирана престъпна група за трафик на жени с цел сексуална експлоатация в страната и чужбина, съобщиха от  Апелативна специализирана прокуратура . Обвинените са задържани на 13 ноември 2019 г. при съвместни действия по разследването на Специализираната прокуратура и ГДБОП във Враца и региона. \r\nПри извършените лични обиски и претърсвания на адреси, в т.ч. в помещения, където са предлагани сексуални услуги, са намерени и иззети телефони, сим-карти, лаптоп, дебитни и кредитни карти, 7000 лева в брой, аксесоари. Събраните доказателства сочат, че групата е действала от март 2012 г. Набирала е жени от региона и е осигурявала помещенията, в които да проституират. Част от жените са били предлагани и транспортирани и зад граница – в Република Италия. С постановления на наблюдаващия прокурор на тримата е наложено задържане до 72 часа. Предстои в Специализирания наказателен съд да бъде внесено искане за налагане на най-строгата мярка за неотклонение „Задържане под стража“ за всеки от тях.", "date": "2019.11.14", "title": "Специализираната прокуратура обвини трима за участие в група за трафик на жени с цел сексуална експлоатация в страната и чужбина"}
{"url": "http://www.focus-news.net/news/2019/11/14/2719621/avtomobil-e-katastrofiral-na-bul-simeonovsko-shose-v-stolitsata.html", "text": "Автомобил е катастрофирал на бул. \"Симеоновско шосе\" в столицата, съобщи читател на  \"Фокус\" .", "date": "2019.11.14", "title": "Автомобил е катастрофирал на бул. \"Симеоновско шосе\" в столицата"}
{"url": "http://www.focus-news.net/news/2019/11/14/2719628/shofyor-e-postradal-pri-katastrofa-na-bul-simeonovsko-shose.html", "text": "Шофьор е пострадал при катастрофа  на бул. \"Симеоновско шосе\". Това съобщиха за  Агенция „Фокус“  от пресцентъра на СДВР. Сигналът за инцидентът е постъпил в 07:00 часа тази сутрин. Катастрофата е станала между два леки автомобила. \r\n \r\n                                                                         Бояна Маркова", "date": "2019.11.14", "title": "Шофьор е пострадал при катастрофа  на бул. \"Симеоновско шосе\""}
{"url": "http://www.focus-news.net/news/2019/11/14/2719624/sport-stana-izvesten-sastavat-na-balgariya-za-tenis-turnira-atp-cup.html", "text": "София.  Вече са известни тенисистите, които ще представят България на ATP Cup. Това са Григор Димитров, Димитър Кузманов, Александър Лазаров, Александър Донски и Адриан Андреев. България попадна в група с Великобритания, Белгия и Молдова в Група C на ATP Cup. Мачовете на България са в Сидни, като в първия играем срещу Великобритания. \r\nATP Cup се провежда в три австралийски града – Пърт, Сидни и Бризбън, в рамките на 10 дни (3 до 12 януари), като ще служи за подготовка за Australian Open. Ще участват 24 страни. Турнирът има награден фонд на стойност 15 милиона долара и ще носи 750 точки за ранглистата на победителите. При избора на участници се гледа само ранкинга на най-високо класирания състезател от всяка държав", "date": "2019.11.14", "title": "Спорт: Стана известен съставът на България за тенис турнира ATP Cup"}
{"url": "http://www.focus-news.net/news/2019/11/14/2719630/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Историческият музей в Асеновград става по-достъпен. Стълбищен робот ще помага на хората с опорно-двигателни проблеми да посещават залите на културната институция. Новата придобивка се финансира по проекта „Изграждане на достъпен маршрут и свободен достъп за хора с увреждания“, който Историческия музей спечели към Агенцията за хора с увреждания. Мобилното устройство е на стойност малко над 23 000 лева. Повече за новото съоръжение ще ни разкаже директорът на музея Иван Дуков. \r\nНа 20 ноември в Градската библиотека „Паисий Хилендарски“ ще се състои представянето на новата стихосбирка на Катя Рускова, озаглавена „Душата ми е птица“. Поетесата ще отбележи и 80-годишния си юбилей. Катя Рускова е родена в Асеновград, но има родопски корени. Работила е като медицинска сестра в Общинската болница в Асеновград. „Душата ми е птица” е втората й стихосбирка. В специално интервю за предаването ни тя сподели какво ще открият читателите в публикуваните стихове. Рускова коментира също какво място заема поезията в житейския й път, как се променят посланията, отправени от поетите през годините, като отправи и съвети към всички онези, които изливат душата си върху белия лист. \r\nНа 15 ноември започват 40-дневните Коледни пости, които продължават до 24 декември – Бъдни вечер, включително. В този период напълно се забранява консумацията на месо, яйца и млечни продукти. Ако по време на поста има по-голям християнски празник, се разрешава риба. През Коледните пости това са 21 ноември – Въведение Богородично и 6 декември – Никулден. За същността и смисъла на поста ще ни разкаже отец Йордан Георгиев, архиерейски наместник на Асеновград. С него ще си говорим и за Деня на християнското семейство (Въведение Богородично), който по традиция се отбелязва изключително тържествено в Асеновград. \r\n \r\n Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.11.14", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/11/14/2719622/zam-glavniyat-prokuror-ivan-geshev-lozan-panov-i-atanaska-disheva-govoriha-politicheski-s-pochti-vsyakakva-lipsa-na-pravni-dovodi.html", "text": "Лозан Панов и Атанаска Дишева, Олга Керелска говориха политически с почти всякаква липса на правни доводи. Това каза на пресконференция Иван Гешев, след като при повторно гласуване на кандидатурата му стана ясно, че той ще е новият обвинител номер едно, предаде репортер на  Агенция „Фокус“ . „Споделям становището на професионалната общност и как политическият натиск е описан, той е описан в становището на Асоциацията на прокурорите в България. Партията прекъсна кампанията си и се прехвърли към моя избор. Това е политически натиск. Това е една безпрецедентна процедура в рамките на ЕС, в рамките на България, а подозирам, че безпрецедентна в рамките на света. Някой да твърди, че тази процедура не е прозрачна и публична говори само за едно – безпринципност. Никой от тези, които атакуват моята кандидатура, не се интересуват от закона и конституцията, а само да бъде провален конкретният кандидат“, добави още той.  \r\nТеодора ПАВЛОВА", "date": "2019.11.14", "title": "Зам.-главният прокурор Иван Гешев: Лозан Панов и Атанаска Дишева говориха политически с почти всякаква липса на правни доводи"}
{"url": "http://www.focus-news.net/news/2019/11/14/2719626/edinadesetoto-izdanie-na-festivala-defile-na-mladoto-vino-shte-se-provede-v-plovdiv.html", "text": "Единадесетото издание на фестивала „Дефиле на младото вино“ ще се проведе в Пловдив, съобщиха за  Радио \"Фокус\" – Пловдив  от Общината. Традиционно събитието се случва през третия уикенд на ноември. Тази година това са датите 15, 16 и 17 ноември, в които  организаторите от „Съвет по туризъм – Пловдив“ , с финансовата подкрепа на Община Пловдив по програмата за развитие на туризма, са подготвили  богата съпътстваща програма.   \r\nНачалото на фестивала ще бъде поставено с колоритното Дионисиево шествие от площада пред Общината към Стария град, съпровождано от ансамбъл „Тракия” на 15 ноември (петък), от 13.00 ч., с което посетителите ще бъдат поведени на незабравима винено-кулинарна обиколка сред историческите ценности на Стария град.  \r\nБогът на виното Дионис ще отвари първата бъчва младо вино на избран участник – златен медалист от предходното издание, с което ще се даде официалния старт на дегустациите, които ще се проведат в трите дни както следва: петък, 15 ноември – 14.00-18.00 ч., събота, 16 ноември – 11.00-18.00 ч., и неделя, 17 ноември – 11.00-17.00 ч. \r\nПосетителите могат да закупят жетони за дегустация на входа на всяка къща от фестивалните локации, както и да закупят предварително пакети от Bilet.bg. Един жетон дава право на една дегустация. Пакетите, от които може да избирате съдържат жетони, брандирани чаши, държачи за чаши, брандирани торбички с разделение за 2 бутилки вино и тирбушони. \r\nС над 10 годишна традиция „Дефиле на младото вино“ се нареди сред най-мащабните туристически събития в Община Пловдив. Фестивалът подкрепя и популяризира българското винопроизводство и традиционната българска храна.  \r\nНачалото е поставено с участието на 16 български изби в 6 възрожденски къщи в Стария град на Пловдив през 2009 година. Десет години по-късно празникът дава възможност на пловдивчани и гости на града от над 50 държави от целия свят да се докоснат до историята и културата на Пловдив, опитвайки вкуса на цяла България. Броят на участниците в юбилейното издание през 2018 г. е над 45, локациите в Стария град са вече над 12, а посетителите достигнаха рекордните 23 000 души. \r\nЗа събитието организаторите заедно с Plovdiv CityCard подготвят специално туристическо предложение: Plovdiv City Card – „Дефиле на младото вино“. Това е лимитирана серия City Card, която важи само за дните на събитието и включва пълен пакет дегустации, посещение на културни и исторически забележителности, както и отстъпки в определени обекти. \r\nСъветът по туризъм - Пловдив и Община Пловдив организират „Дефиле на младото вино” в активно сътрудничество с ОИ „Старинен Пловдив”, Регионален Исторически музей и Регионален Етнографски музей, Градска художествена галерия, Университета по хранителни технологии – Пловдив, и Фондация „Пловдив 2019“, професионалните гимназии и висшите учебни заведения, всички участници във винения бизнес.  \r\n„Дефиле на младото вино” заема  важно място в събитийния календар на Пловдив и е част от Националния туристически календар.", "date": "2019.11.14", "title": "Единадесетото издание на фестивала „Дефиле на младото вино“ ще се проведе в Пловдив"}
{"url": "http://www.focus-news.net/news/2019/11/14/2719632/sluzhiteli-na-otdel-organizatsiya-i-kontrol-na-meditsinskite-deynosti-kam-rzi-varna-sa-izvarshili-14-proverki-za-sedmitsa.html", "text": "Служители на отдел „Организация и контрол на медицинските дейности” към Регионалната здравна инспекция (РЗИ) – Варна са извършили 14 проверки за седмица. Това съобщиха за  Радио „Фокус“ – Варна   от РЗИ. Четири от проверките са осъществени в лечебни заведения за извънболнична помощ, други четири в Лечебни заведения за болнична помощ, четири проверки са извършени в аптеки и една в дрогерия. Издадени са две указания и едно предписание на аптеки, както и две заключения по отношение на хигиената в обекти за търговия на дребно с лекарствени продукти.  \r\nДесислава ВАСИЛЕВА", "date": "2019.11.14", "title": "Служители на отдел „Организация и контрол на медицинските дейности” към РЗИ  – Варна са извършили 14 проверки за седмица"}
{"url": "http://www.focus-news.net/news/2019/11/14/2719627/ministar-danail-kirilov-dobrosavestno-shte-e-prezidentat-da-podpishe-ukaza-za-naznachavane-na-ivan-geshev-v-ramkite-na-3-do-7-dni.html", "text": "Добросъвестно ще е президентът да подпише указа за назначаване на Иван Гешев в рамките на 3 до 7 дни. Това заяви министърът на правосъдието и по право председателстващ ВСС Данаил Кирилов на пресконференция след повторното гласуване на кандидата за главен прокурор Иван Гешев, предаде репортер на Агенция „Фокус“. „Дебатът протече свободно. Можеше да бъде освободен от лични нападки, но това е в полза на прозрачността на процедурата. За нас беше важно да не остане неудовлетворено желание за изказване, дори когато то не следва изискванията на закона или съществено се отклонява от темата на дебата“, добави още той.  \r\nТеодора ПАВЛОВА", "date": "2019.11.14", "title": "Министър Данаил Кирилов: Добросъвестно ще е президентът да подпише указа за назначаване на Иван Гешев в рамките на 3 до 7 дни"}
{"url": "http://www.focus-news.net/news/2019/11/14/2719636/ministarat-na-obrazovanieto-i-naukata-shte-prisastva-na-ofitsialnoto-otkrivane-na-tsentar-za-savremenna-mikroskopiya-na-15-noemvri.html", "text": "На 15 ноември министърът на образованието и науката Красимир Вълчев ще присъства на официалното откриване на Център за съвременна микроскопия за фундаментални и приложни изследвания в областта на биологията, медицината и биотехнологиите. Събитието ще започне в 9 часа в Института по молекулярна биология при БАН. Ще бъде представена и закупената апаратура за Центъра, финансирана от Националната пътна карта за научна инфраструктура.Това съобщиха от пресцентъра на  Министерство на образованието .  \r\nОт 10,30 ч. в зала V в МОН ще бъдат представени два от проектите, изпълнявани по ОП \"Наука и образование за интелигентен растеж\", \"Активно приобщаване в системата на предучилищното образование\" и \"Образование за утрешния ден\".", "date": "2019.11.14", "title": "Министърът на образованието и науката ще присъства на официалното откриване на Център за съвременна микроскопия на 15 ноември"}
{"url": "http://www.focus-news.net/news/2019/11/14/2719635/svetovniyat-den-na-nedonosenostta-shte-bade-otbelyazan-v-mbal-d-r-ivan-seliminski-sliven.html", "text": "Фондация \"Нашите недоносени деца\", МБАЛ „Д-р Иван Селимински“ – Сливен и екипът на Отделението по неонатология към болницата канят всички малки герои и техните семейства да отбележат заедно Световния ден на недоносеността. Това съобщиха от  лечебното заведение . \r\nНа 16 ноември, от 18.00 часа, в камерната зала на Драматичен театър \"Стефан Киров\" ще се състои спектакълът \"Грозното пате\" на Куклен театър Сливен. Един съвременен прочит на тази класическа история с поука от изключително значение за всички деца, но и особено за дечицата, появили се на този свят твърде рано и твърде малки: „Грозното пате не е грозно, а е различно. Погледнете тези любопитни, наивни и топли очи – те обичат, те се страхуват, те се вълнуват. Различен не означава грозен, а някой когото да опознаеш и откриеш богатството на душата му.“. \r\nДраматизация: Здрава Каменова, Сценичен вариант и постановка: Ивет Лазарова – Торосян, Сценография:Наталия Гочева, Музика: Михаил Шишков, Актьори: Цветелина Николова, Христо П. Иванов, Силвана Петрова \r\nВходът за  децата е свободен, а за възрастните е само 3 лв., благодарение на Нощ на театрите                       \r\n„Дори и да нямате недоносено дете, а просто се чувствате съпричастни към съдбата на 6000 деца, които се раждат преждевременно всяка година, голяма част от които се сблъскват с редица дългосрочни последствия от преждевременното си раждане, добре сте дошли“, каза Надя Дренска от фондация „Нашите недоносени деца“. \r\nСветовният ден на недоносеността се отбелязва на 17 ноември. \r\nНад 15 млн. бебета се раждат преждевременно всяка година ,по данни от 2012 година, а само в Европа те са около 500 000. Над 1 млн. бебета умират всяка година в следствие на преждевременно раждане, поради усложнения. В България над 6 хил. бебета годишно се раждат твърде рано. \r\nТова означава, че недоносените бебета представляват най-голямата група пациенти сред децата, а броят им продължава да нараства. Още по-тревожно е, че това се случва на фона на тенденцията към намаляване на общия брой раждания. Непрекъснато се увеличава и броят на недоносените с екстремно ниско тегло – под 1000 гр. Грижата за най-малките и крехки пациенти възлиза на повече от 26 милиарда евро годишно. В България грижата за едно недоносено бебе може да достигне 1000-2000 лв. на ден.", "date": "2019.11.14", "title": "Световният ден на недоносеността ще бъде отбелязан в МБАЛ „Д-р Иван Селимински“ – Сливен"}
{"url": "http://www.focus-news.net/news/2019/11/14/2719637/ema-radusheva-direktor-na-su-panayot-volov-shumen-izpolzvaneto-na-inovatsii-v-obrazovanieto-podobryava-kachestvoto-na-uchebniya-protses-i-postizheniyata-na-uchenitsite.html", "text": "Използването на иновации в образованието подобрява качеството на учебния процес и постиженията на учениците, каза при откриването на кръглата маса „Иновациите – предизвикателства и възможности“, Ема Радушева, директор на СУ „Панайот Волов“, предаде  репортер на  . „Иновациите са много и разностранни, те могат да бъдат във всички сфери на живота, но в образованието  са особено важни, защото нашата основна цел е да повишим качеството на образование и да мотивираме младите за ефективен учебен процес. Да им дадем онзи шанс в живота, който ще ги направи истински хора. Да не забравяме, че нашата в мисия е да ги направим хора, които ще умеят да се справят в живота, хора знаещи, можещи и мислещи“, каза Ема Радушева.Тя посочи, че екипът на учебното заведение винаги е работил за по-високи успехи на учениците, но сега тези методи вече придобиват нови измерения. \"Целта е  не само да ги образоваме, но и да успеем да променим начина им на мислене, да изградим мислещи, упорити и самостоятелни личности. Тази мисия не би могла да бъде завършена, ако зад гърба ни не бяха дълбоките корени на образователната система. Няма как да избягаме от нещо утвърдено и наложило се като добра практика,  но винаги можем да се усъвършенстваме чрез мисленето на новатора и да го пречупим през призмата на иновацията\", каза още Ема Радушева. Ползотворна работа и успех на форума, който се провежда в Регионална библиотека „Ст. Чилингиров“, пожела и Надя Барух, директор на издателство „Аз-буки“.  \r\nСред участниците в кръглата маса са Евгения Пушникова и Незабравка Белева от Министерството на образованието и науката, доц. д-р Виолета Кюркчийска, директор на Департамента за информация, квалификация и продължаващо образование (ДИКПО) на Шуменския университет, а гости на събитието са директори на училища от община Шумен, учители, родители, ученици  и общественици. Първи своя проект презентира Трето ОУ „Димитър Благоев“ - Шумен. Вече трета година там се реализира иновация за деца със специални образователни потребности „За да могат да летят“, която използва възможностите на музикотерапията. Добри практики представят още няколко училища - СУ „Св. Паисий Хилендарски“ - Върбица, СУ „Панайот Волов“ - Шумен, СУ „Емилиян Станев“ - Велико Търново, и СУ „Любен Каравелов“ - Добрич. Участниците в кръглата маса ще обсъдят и предизвикателствата пред съвременните учители за ефективен учебен процес, методите и формите на преподаване, както и облика на иновативните училища. Утре предстои обмен на добри педагогически практики, посещение на училището домакин - СУ „Панайот Волов“ и открит иновативен урок. \r\nИвелина ИВАНОВА", "date": "2019.11.14", "title": "Ема Радушева, директор на СУ „Панайот Волов“ - Шумен: Използването на иновации в образованието подобрява качеството на учебния процес и постиженията на учениците"}
{"url": "http://www.focus-news.net/news/2019/11/14/2719631/v-oblastna-administratsiya-pernik-shte-se-provede-preskonferentsiya-vav-vrazka-s-otbelyazvaneto-na-svetovniya-den-za-vazpominanie-na-zhertvite-ot-katastrofi.html", "text": "На 15 ноември 2019 г. от 15:00 ч. в зала \"Струма\" на Областна администрация - Перник, ще се състои пресконференция във връзка с отбелязването на 17 ноември - Световен ден за възпоминание на жертвите от ПТП. Това съобщиха от пресцентъра на  областната администрация . Участие в нея ще вземе областният управител, представители на Сектор \"Пътна полиция\" - Перник и Български червен кръст.", "date": "2019.11.14", "title": "В Областна администрация - Перник ще се проведе пресконференция във връзка с отбелязването на Световния ден за възпоминание на жертвите от катастрофи"}
{"url": "http://www.focus-news.net/news/2019/11/14/2719634/zam-glavniyat-prokuror-ivan-geshev-vss-deystva-v-usloviya-na-operativna-samostoyatelnost-nezavisimo-dali-prezidentat-haresva-kandidata-protsedurata-oshte-ne-e-priklyuchila.html", "text": "ВСС действа в условия на оперативна самостоятелност независимо дали президентът харесва кандидата, процедурата още не е приключила. Това каза на пресконференция Иван Гешев, след като при повторно гласуване на кандидатурата му стана ясно, че той ще е новият обвинител номер едно, предаде репортер на  Агенция „Фокус“ . „При повторен избор на пленума на ВСС президентът действа в условия на обвързана компетентност.Сигурен съм, че българският президент ще спази българската конституция“, добави той.  \r\n \r\n „Фокус“ припомня:   Възможен ход на президента Румен Радев, освен да подпише указа за назначаването на Иван Гешев, остава вариантът да сезира Конституционния съд.  \r\nТеодора ПАВЛОВА", "date": "2019.11.14", "title": "Зам. главният прокурор Иван Гешев: ВСС действа в условия на оперативна самостоятелност независимо дали президентът харесва кандидата, процедурата още не е приключила"}
{"url": "http://www.focus-news.net/news/2019/11/14/2719638/tyaloto-na-zaginalata-zhena-v-rila-e-transportirano-kam-morgata-v-kyustendil.html", "text": "Тялото на загиналата жена в Рила е транспортирано преди час на линейката и пътува за моргата в Кюстендил. Това съобщиха за  Агенция „Фокус“  от Планинска спасителна служба. \r\n \r\n Фокус  припомня, че в продължение на четири дни Планинската спасителна служба издирваше 64-годишна туристка в Рила. Четири дни по-късно тялото ѝ бе намерено в ниските части на южните склонове на Мальовишки дял – Белия улей, в близост до Рилския манастир. \r\nБояна МАРКОВА", "date": "2019.11.14", "title": "Тялото на загиналата жена в Рила е транспортирано към моргата в Кюстендил"}
{"url": "http://www.focus-news.net/news/2019/11/14/2719642/d-r-todor-rusev-umbal-sveta-marina-pleven-diabetat-iziskva-promyana-v-nachina-na-zhivot.html", "text": "Диабетът изисква промяна в начина на живот. Това каза за  Радио „Фокус“  д-р Тодор Русев, ендокринолог в УМБАЛ „Света Марина“ - Плевен по повод Световния ден за борба с диабета. „Като препоръка за  профилактика на диабета се изтъква умерена физическа активност, в рамките на поне  30 минути - ходене, каране на колело, плуване, танци. Освен това е необходимо балансирано хранене”, посочи още д-р Тодор Русев. „Важно е да не се прекалява с бързо абсорбируемите въглехидрати под формата на бяла кристална захар. Препоръчва се, да се ограничат и наситените мастни киселини”, подчерта още д-р Тодор Русев.  \r\nВиолета КРЪСТЕВА", "date": "2019.11.14", "title": "Д-р Тодор Русев, УМБАЛ „Света Марина“ - Плевен: Диабетът изисква промяна в начина на живот"}
{"url": "http://www.focus-news.net/news/2019/11/14/2719625/zam-glavniyat-prokuror-ivan-geshev-i-da-byah-kazal-dobar-den-na-g-zha-disheva-sigurno-pak-shteshe-da-go-prieme-kato-zaplaha.html", "text": "И да бях казал „добър ден“ на г-жа Дишева, сигурно пак щеше да го приеме като заплаха. Това каза на пресконференция Иван Гешев, след като при повторно гласуване на кандидатурата му стана ясно, че той ще е новият обвинител номер едно, предаде репортер на  Агенция „Фокус“ . „Аз казах на г-жа Дишева в една от почивките, че вероятно пред нея стои една блестяща политическа кариера като общински съветник. Това беше, защото по време на дебатите тя говореше политически. Тя видя заплаха в това, което съм казал аз, министъра на правосъдието и г-н Цацаров. Ако й бях казал „Добър ден“, сигурно пак щеше да го приеме като заплаха“, посочи още той.  \r\nТеодора ПАВЛОВА", "date": "2019.11.14", "title": "Зам.-главният прокурор Иван Гешев: И да бях казал „добър ден“ на г-жа Дишева, сигурно пак щеше да го приеме като заплаха"}
{"url": "http://www.focus-news.net/news/2019/11/14/2719641/predsedatelyat-na-bsp-korneliya-ninova-se-sreshtna-s-poslanika-na-sasht-hero-mustafa.html", "text": "Председателят на НС на БСП Корнелия Нинова се срещна с посланика на Съединените американски щати в България Н. Пр. г-жа Херо Мустафа в централата на партията на \"Позитано 20\". Това съобщиха от пресцентъра на  партията . В рамките на срещата, в която взе участие и зам.-председателят на БСП Деница Златева, бяха дискутирани редица въпроси, свързани с развитието на двустранните отношения, борбата с корупцията, предложенията на БСП за реформа в съдебната система, контрол върху актовете на главния прокурор и антикорупционното законодателство, както и актуалната политическата обстановка в страната и региона. Корнелия Нинова поздрави г-жа Мустафа за нейното назначаване като посланик в България и заедно с това ѝ пожела успешен мандат.", "date": "2019.11.14", "title": "Председателят на БСП Корнелия Нинова се срещна с посланика на САЩ Херо Мустафа"}
{"url": "http://www.focus-news.net/news/2019/11/14/2719645/veliko-tarnovo-posreshta-zimata-s-1700-tona-materiali-protiv-led-i-20-mashini-v-gotovnost.html", "text": "Велико Търново е в готовност за предстоящия зимен сезон, стана ясно по време на среща на разширена работна група, свикана от кмета Даниел Панов. Това съобщиха от пресцентъра на  Общината . В комисията под председателството на заместник-кмета проф. Георги Камарашев участваха експерти от общината, представители на институции, фирми по снегопочистване и зимна поддръжка, експлоатационни дружества и експерти по градоустройство.  \r\n1700 тона инертни материали има в наличност компанията, ангажирана с почистването на пътната мрежа при зимни условия. 20 са машините, приведени в готовност. Вече е въведено постоянно дежурство. В пълна готовност е и общинското предприятие „Зелени системи“, което отговаря за тротоарите, стълбищата и обществените пространства. Малогабаритни машини за снегопочистване са осигурени за улиците в кв. „Варуша“.  \r\nС достатъчно количество пясъчно-солна смес и материали против заледяване разполага и фирмата, която отговаря за поддръжката на общинската пътна мрежа. Техниката е в готовност, а при влошени условия са осигурени и машини в резерв.  \r\nОт експлоатационните дружества имат сформирани дежурни екипи, които да реагират максимално бързо при проблеми с тока, водата и съоръженията по газопреносната мрежа.", "date": "2019.11.14", "title": "Велико Търново посреща зимата с 1700 тона материали против лед и 20 машини в готовност"}
{"url": "http://www.focus-news.net/news/2019/11/14/2719629/donald-tramp-ruskite-s-400-v-turtsiya-predstavlyavat-predizvikatelstvo-v-otnosheniyata-mezhdu-vashington-i-ankara.html", "text": "На съвместна пресконференция с турския държавен глава Реджеп Тайип Ердоган във Вашингтон, президентът на САЩ Доналд Тръмп заяви, че придобиването на руски системи С-400 от страна на Турция представлява големи предизвикателства за отношенията между двете страни, предава  РИА Новости .  \r\nВ същото време двамата лидери изразиха намерението си да обсъждат и решават въпроси, свързани с този договор. \r\nСпоред Тръмп подобни сделки създават \"някои много сериозни трудности\". \r\n\"Ние обсъждаме това редовно, обсъждаме го днес и ще го обсъждаме в бъдеще\", каза Тръмп. \r\nВ същото време американският лидер изрази надежда, че тази  \r\nситуация може да бъде разрешена. \r\nАмериканският президент добави, че той и Ердоган са поискали от своите държавни служители, занимаващи се с външните работи и от съветниците си по националната сигурност незабавно да започнат работа по решаването на проблема със системите С-400. \r\nЕрдоган от своя страна заяви, че е обсъдил с американския си колега придобиването на руски системи С-400, както и на най-новите американски изтребители Ф-35. \r\n\"Мисля, че само чрез диалог можем да решим тези проблеми, които срещнахме по отношение на системите С-400 и програмата за Ф-35\", каза той. \r\nВ същото време турският президент добави, че страната му все още е готова за преговори по отношение на закупуването и на американски системи за противовъздушна отбрана „Пейтриът“. \r\n„Ако ни се предложат желаните условия, тогава можем да ги купим“, обясни Ердоган. \r\nДоговорът за доставка на най-новите руски системи за противовъздушна отбрана С-400 между Москва и Анкара предизвика криза в отношенията между Турция и САЩ. Доставките на комплексите започнаха през юли 2019 г., а вторият етап на доставките приключи в средата на септември. Ердоган каза по-рано, че системите ще започнат да функционират напълно през април 2020 г. \r\nСАЩ поискаха Турция да откаже сделката и да закупи вместо С-400 американски системи за ПВО „Пейтриът“ и заплашиха да забавят или дори да отменят продажбата на изтребители Ф-35 за Анкара, както и да наложат санкции. Турция обаче до този момент отказва да прави отстъпки. \r\n \r\n  Теодор Пенев", "date": "2019.11.14", "title": "Доналд Тръмп: Руските С-400 в Турция представляват предизвикателство в отношенията между Вашингтон и Анкара"}
{"url": "http://www.focus-news.net/news/2019/11/14/2719644/d-r-svetlana-mominska-ekspert-po-dietika-i-hranene-balgarskoto-kiselo-mlyako-domashnata-lyutenitsa-i-rodnite-plodove-i-zelenchutsi-tryabva-da-sa-chast-ot-ezhednevnoto-ni-menyu.html", "text": "Българското кисело мляко, домашната лютеница, както и родните плодове и зеленчуци са сред „супер храните“, които трябва да са част от ежедневното ни меню. Това каза за  Радио „Фокус“ – Велико Търново  д-р Светлана Моминска, експерт по диетика и хранене. Тя уточни, че не отрича вносните храни, но и поясни, че тези, които се отглеждат по нашите географски ширини, са идентични с нашия генофонд и са много полезни за организма ни.  \r\n„Винаги , когато се започва изграждането на една диета трябва да се мине медицински преглед и всеки режим трябва да е индивидуален, защото може трима човека да са с наднормено тегло, но да имат различни заболявания. Единият може да има сърдечно-съдови проблеми, в следствие на повишен холестерол. Тук диетата на Узунов няма да работи, защото базовият холестерол е висок. При хората с диабет, например, не могат да се прилагат  големи количества плодове, защото съдържат фруктоза. Трети човек може да е пълен, но да има непоносимост към лактоза, което означава, че той не може да се храни с млечни продукти. Трябва диетолозите да се съобразят и с това какво обичат хората- те не трябва да консумират  ястия, които не харесват“, посочи още специалистът. Тя подчерта и, че режимите на хранене трябва да се изготвят единствено и само от медицински специалисти. Тяхната продължителност също трябва да се определя от лекар. \r\nЛуиза ТРАНЧЕВА", "date": "2019.11.14", "title": "Д-р Светлана Моминска, експерт по диетика и хранене: Българското кисело мляко, домашната лютеница и родните плодове и зеленчуци трябва да са част от ежедневното ни меню"}
{"url": "http://www.focus-news.net/news/2019/11/14/2719649/sveta-na-deteto-sabra-v-kniga-kolektivat-na-starozagorskata-detska-gradina-svetlina.html", "text": "„Екипът на детска градина „Светлина“ има невероятното умение да създава сплотеност, има привилегията да работи с родители, които са много всеотдайни, съобщиха от  Община Стара Загора . В работата влага много сърце и това личи при множеството изяви. Личи самочувствието, че вървят в правилната посока“, каза ресорният зам.-кмет на Стара Загора Иванка Сотирова по време на премиерата на книгата „Светът на детето“. Изданието е излязло изпод ръцете на колектива на старозагорското детско заведение. Представянето му пред публика събра във фоайето на Оперния театър представители и ръководители на местни и държавни институции, педагози, родители. Своят поздрав към директора на детската градина Йоанна Димитрова отправи и председателят на Общинския съвет в града Мария Динева. „За мен е чест да ви поздравя днес. Щастлива съм, че мога да се определя като приятел на „Светлина“. Мислила съм през годините, че няма с какво да ме изненадате, но ето – всеки път има нещо различно. Поздравявам ви за подхода, за всичко, което правите за децата на Стара Загора“, сподели Динева и пожела здраве и успехи на екипа на градината.„Светът на детето“ е 96 страници, с 4 раздела – „Светът на детето“, „Детето и светът на възрастните“, „Детето и светът на изкуството“ и „Клубове“. В книгата се представят 20 иновативни практики на учители в детската градина. Описани са интересни игри, сценарии за тържества, различни инициативи. Четивото е полезно за учители в детски градини, студенти по педагогика и преподаватели във висши учебни заведения. Книгата е написана под научното ръководство на доц.д-р Камелия Галчева от Пловдивски университет „Паисий Хилендарски“, която от години консултира екологичното обучение на децата в „Светлина“. Авторът на илюстрациите е Рая Енчева, а графичният дизайн е дело на Пламена Ганева.По време на премиерата този следобед, част от авторския колектив сподели какво ги мотивира да надграждат, как са получили вдъхновение да опишат своите добри практики и други любопитни случки от ежедневната работа с малчуганите. От гледна точка на родител на дете, възпитаник на „Светлина“, участващ в голяма част от общите занимания, сподели впечатления и общинският съветник Динко Михайлов.", "date": "2019.11.14", "title": "Светa на детето събра в книга колективът на старозагорската детска градина „Светлина“"}
{"url": "http://www.focus-news.net/news/2019/11/14/2719647/ostava-v-aresta-mazhat-ubil-zhena-s-osobena-zhestokost-v-yambol.html", "text": "По искане на Окръжна прокуратура – Ямбол, съдът задържа под стража Димитър С, съобщиха от  Окръжна прокуратура – Ямбол . Той е обвинен за това, че на във времето от 19.00 ч. на 10 ноември 2019 г. до 00.10 ч. на 11 ноември 2019 г. в гр. Ямбол, в къща, умишлено е умъртвил жена от гр. Ямбол, като деянието е извършено по особено мъчителен за убитата начин и с особена жестокост – престъпление по чл.116, ал.1., т.6, вр. чл.115 от НК. Според прокурора, налице е обосновано предположение за това, че Димитър С. е извършил престъплението, в което е обвинен. Представителят на държавното обвинение е категоричен, че Димитър С. може да се укрие или да извърши ново престъпление. Съдът прие мотивите на прокурора и задържа под стража обвиняемия.Определението на Окръжен съд – Ямбол подлежи на обжалване пред Апелативен съд – Бургас.", "date": "2019.11.14", "title": "Остава в ареста мъжът убил жена с особена жестокост в Ямбол"}
{"url": "http://www.focus-news.net/news/2019/11/14/2719646/zam-ministar-lozana-vasileva-kampaniyata-super-fermer-dava-vazmozhnost-na-mladite-hora-da-se-sreshtnat-s-uspeli-fermeri-v-stranata.html", "text": "„Министерството на земеделието, храните и горите иска да подкрепи младите хора, като им даде възможност да се срещнат с успели фермери в нашата страна чрез кампанията „Супер фермер.  Целта е да ги насърчим да останат в България и да се развиват  в сферата на земеделието“. Това каза заместник-министър д-р Лозана Василева пред ученици от Професионална гимназия по селско стопанство „Проф. Иван Иванов“, които са на посещение в животновъдното стопанство на г-жа Галина Мирчева в с. Петърница, Община Долни Дъбник. Тя подчерта, че фокусът на кампанията е обърнат към учениците от професионалните гимназии по селско стопанство, които на този етап от живота си правият своя избор за развитие. „Страната ни е с вековни традиции в земеделието, преминало е през различни етапи, но в момента имаме добре развит, балансиран аграрен сектор. С тези посещения ще покажем на учениците как е възможно успешното прилагане на бизнеса в аграрната сфера“, посочи заместник-министърът. Тя допълни, че секторът се подпомага с национални и европейски финансови средства. Д-р Василева отбеляза, че през двата периода на прилагане на Програмата за развитие на селските се е усвоил голям ресурс за модернизиране на фермите и повишаване на конкурентоспособността им. Това съобщиха от пресцентъра на  Министерство на земеделието, храните и горите . \r\nЗаместник-министър Василева обясни, че кампанията „Супер фермер“ се провежда на два етапа, като първият стартира този месец. По време на него ще бъдат посетени стопанствата на 26 бенефициенти по ПРСР. Вторият ще се реализира в периода от края на месец февруари до април 2020 г.“, обясни заместник-министърът. Тя допълни, че общият брой на учениците, които ще се включат в практиката е повече от 350 от 21 професионални гимназии. Те са от направленията – животновъд, фермер, техник на селскостопанска техника, агроекология и др. Лозана Василева  каза още, че до момента са проведени пет подобни посещения, в които са се включили около 80 ученици. Днес, кампанията се провежда в още пет стопанства в областите - Благоевград, Варна, Бургас и В. Търново. „Стопанствата, които са включени в кампанията, развиват дейност основно в областите отглеждане на трайни насаждения, животновъдство. В направлението селскостопанска техника, децата ще разгледат машини и ще се запознаят с функционирането им“, посочи д-р Василева. Тя пожела на учениците да бъдат мотивирани и инициативни в образованието си.  \r\nНа събитието присъства и заместник-министърът на образованието и науката Таня Михайлова. Кампанията се реализира в партньорство с МОН и съвпада с политиката му за насърчаване на дуалното обучение. То дава възможност за подобряване капацитета на образователните институции и на работодателите за организиране и създаване на устойчиви партньорства за гарантиране на качеството на обучението.", "date": "2019.11.14", "title": "Зам.-министър Лозана Василева: Кампанията „Супер фермер“ дава възможност на младите хора да се срещнат с успели фермери в страната"}
{"url": "http://www.focus-news.net/news/2019/11/14/2719639/kmetovete-na-kmetstva-i-kmetskite-namestnitsi-v-obshtina-kyustendil-provedoha-parvoto-si-saveshtanie.html", "text": "Кметовете на кметства и кметските наместници в община Кюстендил проведоха първото си съвещание, предаде репортер на  Радио „Фокус” – Кюстендил . Съвещанието се проведе в залата на Община Кюстендил. На него присъстваха и представители на общинска администрация. Основната цел на първата среща беше опознавателна. Новите кметове бяха запознати с техните задължения. На съвещанието присъства и Ивайло Чалъков, експерт „Отбранителна и мобилизационна подготовка” към Община Кюстендил. Той говори за подготовката за зимния сезон. \r\n„Няма да оставим човек да бедства в селата. Няма да оставим хората без стоки от първа необходимост. Имаме високопроходима техника”, каза Ивайло Чалъков. По думите му вече е изготвен списък на лица – родилки, хора на хемодиализа, трудноподвижни лица. Целта е фирмата за поддържане на пътищата през зимата да почиства до домовете на тези хора и да осигурява достъп за пристигане на екипите от единната спасителна система, ако това се налага.  \r\nВенцеслав ИЛЧЕВ", "date": "2019.11.14", "title": "Кметовете на кметства и кметските наместници в община Кюстендил проведоха първото си съвещание"}
{"url": "http://www.focus-news.net/news/2019/11/14/2719651/iren-tokina-govoritel-na-odmvr-montana-dve-katastrofi-s-tezhkotovarni-kamioni-sa-stanali-na-glavniya-pat-e-79-nyama-zhertvi.html", "text": "Две катастрофи с тежкотоварни камиони са станали в ранния следобед на I-1 Монтана-Видин, няма жертви. Това каза за  Радио „Фокус“ - Видин , говорител на ОДМВР - Монтана. Тя посочи, сигналите за пътните произшествия са подадени на телефон 112 в 13.15 часа. „Двете катастрофи са станали в района на село Долна Вереница и в района на село Смоляновци. В района на Долна Вереница тежкотоварен автомобил с българска регистрация е аварирал, като при падането на машината водачът е изхвръкнал от кабината. Водачът е на 51-години и е бил откаран в болницата, където са установени счупени два шийни прешлена. При втората катастрофа в района на Смоляновци сблъсъкът е между два тежкотоварни автомобила, като единият е с българска регистрация, а другият – с турска. Там щетите са само материални, няма пострадали“, обясни Ирен Токина. Движението в района на Е 79 не е ограничавано, водачите трябва да се движат с повишено внимание.  \r\nАнна ЛОЗАНОВА", "date": "2019.11.14", "title": "Ирен Токина, говорител на ОДМВР – Монтана: Две катастрофи с тежкотоварни камиони са станали на главния път Е-79, няма жертви"}
{"url": "http://www.focus-news.net/news/2019/11/14/2719654/uslovna-prisada-e-nalozhena-na-obvinyaem-za-kupuvane-na-glasuvane-na-mestnite-izbori-v-obshtina-boychinovtsi-i-kmetstvoto-v-s-lehchevo-v-oblast-montana.html", "text": "Единадесет месеца „лишаване от свобода“ с тригодишен изпитателен срок е наказанието, наложено на П. А. за извършено от него престъпление по чл. 167, ал. 6, вр. ал. 2 от Наказателния кодекс. Той се е признал за виновен, като е сключил споразумение с Районна прокуратура – Монтана, което съдът е одобрил. Това съобщиха от пресцентъра на  Апелативна прокуратура - София . \r\nНа 30 октомври 2019 г., на ул. „Владимир Заимов“ в с. Лехчево, област Монтана, подсъдимият А. дал на три лица сумата от 150 лева. Целта на имотната облага била да ги склони да упражнят избирателното си право, по време на балотажа в Община Бойчиновци на 3 ноември 2019 г., в полза на определени кандидати за кмет на Община Бойчиновци и кметството в с. Лехчево.  \r\nНаред с наложеното условно наказание „лишаване от свобода“ подсъдимият П.А. е лишен от правото да заема държавни и/или обществени длъжности, свързани с упражняване на избирателните права на гражданите за срок от две години.  \r\nОпределението на съда има последиците на влязла в сила присъда.  \r\nОсъдителна присъда за бенефициент по Програмата за развитие на селските райони по обвинителен акт на Окръжна прокуратура – Монтана", "date": "2019.11.14", "title": "Условна присъда е наложена на обвиняем за купуване на гласуване на местните избори в Община Бойчиновци и кметството в с. Лехчево в област Монтана"}
{"url": "http://www.focus-news.net/news/2019/11/14/2719653/prezidentat-rumen-radev-podnese-saboleznovaniya-na-slovashkiya-si-kolega-zuzana-chaputova-po-povod-zhertvite-na-katastrofata-kray-grad-nitra.html", "text": "Държавният глава Румен Радев изпрати съболезнователен адрес до президента на Словашката република Зузана Чапутова по повод жертвите, сред които и деца, на тежката пътна катастрофа край град Нитра. Това съобщиха от  прессекретариата на държавния глава . \r\n\"В този изпълнен със скръб момент от името на българския народ и от свое име изразявам дълбоко съчувствие на близките на загиналите\", посочва българският президент Радев. Държавният глава пожелава бързо и пълно възстановяване на ранените.", "date": "2019.11.14", "title": "Президентът Румен Радев поднесе съболезнования на словашкия си колега Зузана Чапутова по повод жертвите на катастрофата край град Нитра"}
{"url": "http://www.focus-news.net/news/2019/11/14/2719643/bloomberg-erdogan-se-opitva-da-balansira-vzaimootnosheniyata-si-sas-sasht-i-rusiya-i-da-zapazi-sistemite-s-400.html", "text": "Президентът на Турция Реджеп Тайип Ердоган заяви, че страната му е зависима от руския газ и приходите от техните туристи и отхвърли идеята да се откаже от системите за противовъздушна отбрана С-400, предава американската медия  Bloomberg . \r\nТой още заяви, че Анкара желае да поддържа добри взаимоотношения с Вашингтон, но и с Москва. \r\nЕрдоган заяви това пред репортери след срещата си с президента на САЩ Доналд Тръмп в Белия дом и добави, че би желал да се обърне и към американския Конгрес, за да успокои притесненията относно разполагането на руските системи С-400.  \r\n„Не можем да развалим взаимоотношенията си с Русия. Имаме стратегически взаимоотношения във връзка с природния газ. Имаме ли шанс да игнорираме газовия проект „Турски поток“?“, заяви Ердоган и допълни, че „не е възможно“ да се откаже от системите С-400. \r\n„Последанта година 6,5 млн. руски туристи са посетили Турция. Нашата двустранна търговия приближава 30 млрд. долара. Не можем да зарежем С-400 и да вземем (системи за ПВО) „Пейтриът“. Но казахме, че можем да купим „Пейтриът“, докато разполагаме и С-400, защото имаме намерение да построим система за многопластова защита“, добави той.  \r\n„Аз казах, че не искам да създавам врагове. Искам и САЩ и Русия да са мои приятели. Ние предприемаме съответните стъпки и това ги притеснява“. \r\n„Начина да превъзмогнем различията в нашите виждания е да запазим здрав диалог, базиран върху правилната информация. Ние ще продължим да работим по това без прекъсване“, добави турският лидер. \r\n \r\n  Теодор Пенев", "date": "2019.11.14", "title": "Bloomberg: Ердоган се опитва да балансира взаимоотношенията си със САЩ и Русия и да запази системите С-400"}
{"url": "http://www.focus-news.net/news/2019/11/14/2719656/sadat-v-montana-e-nalozhil-uslovna-prisada-na-podsadim-za-sastavyane-na-notarialni-zaverki-s-nevyarno-sadarzhanie-tselyal-da-poluchi-nepravomerno-finansirane-v-razmer-na-24-446-lv.html", "text": "По обвинителен акт на Окръжна прокуратура – Монтана съдът е признал за виновен подсъдимия В.П. за извършено от него престъпление по чл. 248а, ал. 5, вр. ал. 2, вр. ал. 1 от Наказателния кодекс. Това съобщиха от пресцентъра на  Апелативна прокуратура - София . \r\nПодсъдимият П. бил бенефициент по мярка 112 „Създаване на стопанства за млади фермери“ по Програмата за развитие на селските райони 2007-2013 г. В това си качество, в периода от 10 септември 2012 г. до 3 декември 2012 г., той нарушил задълженията си и реда за предоставяне на безвъзмездна финансова помощ по мярката. Пред Областна дирекция на Държавен фонд „Земеделие“ в Монтана представил неверни сведения, че отглеждал и реализирал определена селскостопанска продукция, което не отговаряло на истината. С действията си подсъдимият В.П. целял да получи средства от фондове, принадлежащи към Европейския съюз. Неправомерното финансиране било в размер на 24 446 лева.  \r\nВ.П. е осъден на две години „лишаване от свобода“ с тригодишен изпитателен срок. Присъдата е влязла в сила и не подлежи на обжалване и протест.", "date": "2019.11.14", "title": "Съдът в Монтана е наложил условна присъда на подсъдим за съставяне на нотариални заверки с невярно съдържание, целял да получи неправомерно финансиране в размер на 24 446 лв."}
{"url": "http://www.focus-news.net/news/2019/11/14/2719655/dvizhenieto-po-pat-i-1-dimovo-ruzhintsi-pri-km-46-se-osashtestvyava-v-edna-lenta-poradi-ptp-s-tezhkotovaren-avtomobil.html", "text": "Движението по път I-1 Димово - Ружинци при км 46 се осъществява в една лента поради ПТП с тежкотоварен автомобил. Това съобщиха от  Агенция \"Пътна инфраструктура\" . Шофьорите е необходимо да се движат с повишено внимание и съобразена скорост като спазват указанията на \"Пътна полиция\".", "date": "2019.11.14", "title": "Движението по път I-1 Димово - Ружинци при км 46 се осъществява в една лента поради ПТП с тежкотоварен автомобил"}
{"url": "http://www.focus-news.net/news/2019/11/14/2719650/gazeta-express-kosovo-spetsialniyat-predstavitel-na-sasht-v-dialoga-mezhdu-belgrad-i-prishtina-shte-razgovarya-s-liderite-na-srabskata-obshtnost-v-kosovo.html", "text": "Специалният представител на САЩ в диалога между Косово и Сърбия Ричърд Гренел покани на среща в Берлин лидерите на партия „Сръбска листа“, пише прищинското издание  Gazeta Express . \r\nПолитическата партия представлява сръбската общност в Косово. Срещата ще се проведе в американското посолство в Берлин, където Гренел също така служи като посланик на САЩ в Германия.  \r\nОсвен това лидерите на „Сръбска листа“ ще разговарят и с германски висши държавни служители. Ключова тема от срещата ще бъде участието на партията в новото правителство в Косово, както и продължаването на диалога между Белград и Прищина. Преговорите са в задънена улица в последната година, след като предишното правителство на Косово наложи стопроцентови мита върху сръбския внос.  \r\nДелегацията на „Сръбска листа“ ще бъде оглавена от ръководителя на партията Горан Ракич.  \r\n \r\n  Теодор Пенев", "date": "2019.11.14", "title": "Gazeta Express (Косово): Специалният представител на САЩ в диалога между Белград и Прищина ще разговаря с лидерите на сръбската общност в Косово"}
{"url": "http://www.focus-news.net/news/2019/11/14/2719659/makfaks-makedoniya-aleksandar-vuchich-nyama-da-prisastva-na-kongresa-na-evropeyskata-narodna-partiya-v-zagreb.html", "text": "Президентът на Сърбия и лидер на Сръбската прогресивна партия (СПП) Александър Вучич реши да не присъства на конгреса на Европейската народна партия (ЕНП) в Загреб, насрочен за 20 и 21 ноември, предава  “Макфакс“ , като се позовава на сръбския  Blic \r\nТой е информирал за това председателят на ЕНП Жозеф Дол.  \r\nВ писмото си Вучич благодари на Дол за поканата да присъства на конгреса в Загреб, на който е поканен като председател на СПП, но няма намерение да присъства, защото в Хърватия срещу него се води медийна кампания.  \r\nВучич също така заяви, че е подготвил сериозен анализ на събитията от региона и на това каква трябва да бъде съвместната дейност между страните от Западните Балкани, като се има предвид, че през последните няколко седмици в почти всички хърватски медии е имало негативни коментари по отношение на посещението му в Загреб. \r\n\"Искам да добавя, че няма реални причини за това, освен че някои кръгове в хърватското общество не могат да свикнат със силната роля на Белград и фактът, че Сърбия се разраства икономически и политически и вече не е на колене“, казва Вучич в писмото си. \r\nОсвен това той твърди, че най-важната част от неговата политика остава подаването на ръка за по-добри отношения между сърбите и хърватите и между двете страни в бъдеще. Той обаче отбелязва, че по никакъв начин не иска да повлияе на по-нататъшното влошаване на положението на сърбите в Хърватия и че поради гореизложеното той няма да присъства на конгреса на ЕНП в Загреб. \r\n \r\n  Теодор Пенев", "date": "2019.11.14", "title": "„Макфакс“ (Македония): Александър Вучич няма да присъства на конгреса на Европейската народна партия в Загреб"}
{"url": "http://www.focus-news.net/news/2019/11/14/2719675/zadarzhan-e-45-godishen-mazh-otpravyal-zaplahi-kam-uchenitsi-v-uchebno-zavedenie-v-grad-valchi-dol.html", "text": "На 13 ноември т. г., около 10.20 часа, е подаден сигнал за това, че неизвестно лице е извършило нарушение на обществения ред, изразяващо се в отправяне на заплахи и закани към ученици в учебно заведение в град Вълчи дол. Това съобщиха от  ОДМВР - Варна . След проведени незабавни действия по разследване на случая и оперативно-издирвателни дейности е установено, че извършител на деянието е А. К. (45 г.), от с. Генерал Киселово, известен на МВР. По случая е образувано бързо полицейско производство, материалите са докладвани в Районна прокуратура – Девня. Мъжът е задържан за срок до 24 часа.", "date": "2019.11.14", "title": "Задържан е 45-годишен мъж, отправял заплахи към ученици в учебно заведение в град Вълчи дол"}
{"url": "http://www.focus-news.net/news/2019/11/14/2719676/priklyuchi-po-sashtestvo-deloto-za-osporenoto-reshenie-za-izbor-na-obshtinski-savet-razlog.html", "text": "Административен съд – Благоевград даде ход на делото, образувано по жалба на кандидатът за общински съветник от ДПС Марин Христов против решение на № 118 от 29.10.2019 г. на ОИК – Разлог за избора на общински съветници. Жалбоподателят оспори решението в частта за разпределението на мандатите между партиите и коалициите, според броя преференции за отделните кандидати, и имената на избраните за общински съветници. Това съобщиха от пресцентъра на  Административен съд - Благоевград . \r\nВ съдебна зала за първо заседание по делото се явиха жалбоподателят, председателят и членове на ОИК Разлог, избрани за общински съветници като заинтересовани страни по делото. След като изслуша страните по делото съдът откри производство по оспорване истинността на протоколите на СИК № 20, СИК № 21 и СИК № 22 в село Баня, община Разлог. Съдът намери за неоснователно искането на жалбоподателя за ръчно броене на недействителните бюлетини в посочените секции, счете за неоснователно и искането за назначаване на съдебно-математическа експертиза, тъй като никъде в протоколите няма данни за спор между членовете на секционните комисии относно действителността на бюлетините и отчетените данни, няма и протоколи, подписани с особено мнение. Съдът счете за изяснен по същество спора за избора на Общински съвет от произведените на 27 октомври местни избори в община Разлог и ще се произнесе с решение в срок.", "date": "2019.11.14", "title": "Приключи по същество делото за оспореното решение за избор на Общински съвет – Разлог"}
{"url": "http://www.focus-news.net/news/2019/11/14/2719678/dvizhenieto-pri-km-282-po-pat-i-1-vladaya-dragichevo-v-posoka-pernik-se-osashtestvyava-v-edna-lenta-poradi-ptp.html", "text": "Движението при км 282 по път I-1 Владая - Драгичево в посока Перник се осъществява в една лента поради ПТП. Това съобщиха от  Агенция \"Пътна инфраструктура\" .Трафикът се регулира от \"Пътна полиция\".", "date": "2019.11.14", "title": "Движението при км 282 по път I-1 Владая - Драгичево в посока Перник се осъществява в една лента поради ПТП."}
{"url": "http://www.focus-news.net/news/2019/11/14/2719648/premierat-boyko-borisov-shte-uchastva-v-chetvartata-sreshta-na-varha-v-solun.html", "text": "Министър-председателят Бойко Борисов ще бъде в Гърция за участие в Четвъртата среща на върха в Солун. Това съобщиха  правителствената информационна служба . Форумът е под егидата на президента на Република Гърция Прокопис Павлопулос и ще се проведе на 14 и 15 ноември. На срещата ще бъдат и премиерите на Гърция и Република Северна Македония Кирякос Мицотакис и Зоран Заев.  \r\nПо време на форума ще бъдат обсъдени перспективите за развитие на бизнеса и икономическия растеж в страните от региона. В контекста на засилването на регионалното сътрудничество, участниците ще дискутират възможностите за увеличаване на инвестициите, продължаването на транспортните и енергийните инфраструктурни проекти, които ще допринесат за икономическия прогрес и свързаността на страните в региона и в Европа.  \r\nПреди форума министър-председателят Бойко Борисов ще се срещне с премиера на Гърция Кирякос Мицотакис. Акцент в разговора между двамата правителствени ръководители ще бъде продължаването на развитието на двустранното стратегическо партньорство, като фокус ще бъде поставен върху реализацията на регионалните транспортни и енергийни проекти, както и върху възможностите за стимулиране на търговско-икономическите връзки.", "date": "2019.11.14", "title": "Премиерът Бойко Борисов ще участва в Четвъртата среща на върха в Солун"}
{"url": "http://www.focus-news.net/news/2019/11/14/2719640/rozita-elenova-sem-s-ostavkata-na-generalniya-direktor-na-bnr-i-s-protsedurata-za-izbor-na-nov-titulyar-iskreno-vyarvame-che-atmosferata-v-bnr-shte-se-normalizira.html", "text": "С оставката на генералния директор на БНР и с процедурата за избор на нов титуляр искрено вярваме, че атмосферата в БНР ще се нормализира. Това каза Розита Еленова от СЕМ по време на заседанието на Комисията за БНР, предаде репортер на  Агенция „Фокус“ .  Тя обясни, че с казуса с БНР са вървели две паралелни сюжетни линии. „Самият факт, че някой се чувства несвободен, че се говори за липса на свобода, вече е проблем“, каза Еленова. Тя определи спирането на сигнала на „Хоризонт“ като безпрецедентен акт. „Липсата на воля за безпрецедентно потъпкваване на ценностите дискредитираха г-н Костов, затова СЕМ сне доверието“, каза тя.  Розита Еленова посочи,че що се отнася до някакъв вид законови липси няколко пъти относно тази ситуация всички са употребявали думата безпрецедентна. \"Няколко пъти се опитвам да не ползвам тази дума и не мога да намеря синоним. Явно никой не е можел да я предвиди в написването на закона. Ако се приеме, че може в бъдеще да попаднем в подобна ситуация може би този пропуск би могъл да се попълни в това да бъде гарантирано постоянното излъчване на сигнала на обществения доставчик, независимо дали той е БНР или БНТ\", обясни Еленова.  \r\nДеница КИТАНОВА", "date": "2019.11.14", "title": "Розита Еленова, СЕМ: С оставката на генералния директор на БНР и с процедурата за избор на нов титуляр искрено вярваме, че атмосферата в БНР ще се нормализира"}
{"url": "http://www.focus-news.net/news/2019/11/14/2719652/reuters-boris-dzhonsan-zayavi-che-gleda-realistichno-na-izborite-i-shansovete-za-pravitelstvo-na-leybaristite.html", "text": "Британският премиер Борис Джонсън заяви, че не е прекалено уверен преди изборите на 12 декември и гледа реалистично на изхода от изборите, понеже всеки глас за по-малките партии може да му отнеме мнозинството в парламента и да доведе до коалиция с Лейбъристката партия начело, предава  Reuters . \r\nСпоред статистическите данни, Консервативната партия на Джонсън разполага с комфортна преднина срещу опозицията в лицето на лейбъристите на Джереми Корбин, но анализаторите предупреждават, че Брекзит, който доведе до разделение на партиите и техните гласоподаватели, може да направи резултатите непредвидими.  \r\n„Не сме твърде уверени за всеки изход (от изборите)“, каза Джонсън пред репортери. \r\n„Има реален риск, ако хората гласуват за либералдемократите, или наистина за всяка друга партия, да получим коалиция, водена от Джереми Корбин като премиер“, добави той.   \r\n \r\n  Теодор Пенев", "date": "2019.11.14", "title": "Reuters: Борис Джонсън заяви, че гледа реалистично на изборите и шансовете за правителство на лейбъристите"}
{"url": "http://www.focus-news.net/news/2019/11/14/2719681/the-guardian-frenskite-vlasti-razsledvat-proizhoda-na-golyamo-kolichestvo-kokain-dopluval-do-atlanticheskoto-kraybrezhie-na-stranata.html", "text": "Френската полиция разследва как „сериозно количество“ кокаин, както и други наркотици са доплували до атлантическия бряг на страната, пише британският вестник  The Guardian . \r\nСпоред информацията нови и нови „пакети“ с наркотици продължават да бъдат откривани по крайбрежието.  \r\nКокаинът е бил особено „чист“ и затова и опасен, според прокуратурата на град Рен, която призова хората в района да се обадят на полицията незабавно, ако открият подобни пакети, без да ги докосват. \r\n„Тези пакети бяха открити по всички плажове (…) от Лоар Атлантик до Ландес“, казват от местната прокуратура. Ако информацията е правилна, то пакетите с наркотици пристигат по ивица от френското атлантическо крайбрежие, дълга повече от 500 км. Около 14 килограма наркотици са били открити в Лоар Атлантик само на 10 ноември.  \r\nОбщо пакетите възлизат на 76 кг до този момент и тяхната стойност вероятно достига до повече от 60 млн. евро.  \r\nСпоред източници във френската прокуратура, пакетите вероятно идват от Южна Америка.  \r\n„Това е много чист продукт, който не трябва да бъде консумиран в тази му форма, защото има огромен риск от свръхдоза“, каза прокурор Филип Аструк.  \r\nФренските власти са се свързали с полицията в американския щат Флорида, където наскоро също бяха открити мистериозни пакети с наркотици, малко след като региона беше връхлетян от урагана „Дориан“.  \r\n \r\n  Теодор Пенев", "date": "2019.11.14", "title": "The Guardian: Френските власти разследват произхода на голямо количество кокаин, доплувал до атлантическото крайбрежие на страната"}
{"url": "http://www.focus-news.net/news/2019/11/14/2719679/premierat-boyko-borisov-izprati-saboleznovatelna-telegrama-do-ministar-predsedatelya-na-slovashkata-republika-peter-pelegrini.html", "text": "Министър-председателят Бойко Борисов изпрати съболезнователна телеграма до премиера на Словашката република Петер Пелегрини по повод трагичната катастрофа край Нитра на 13 ноември 2019 г., отнела живота на много хора и причинила огромно страдание, съобщиха от  правителствената информационна служба . \r\nПремиерът Борисов изразява съболезнования към семействата и близките на загиналите и пожелания за бързо възстановяване на пострадалите. \r\n„Като Ви уверявам в солидарността и подкрепата на България, пожелавам бързо възстановяване на пострадалите и преодоляване на последствията“, отбелязва българският министър-председател в съболезнователната телеграма.", "date": "2019.11.14", "title": "Премиерът Бойко Борисов изпрати съболезнователна телеграма до министър-председателя на Словашката република Петер Пелегрини"}
{"url": "http://www.focus-news.net/news/2019/11/14/2719680/operativna-programa-okolna-sreda-2014-2020-g-osiguryava-228-mln-lv-za-predinvestitsionni-prouchvaniya-na-shest-vik-druzhestva.html", "text": "Договор за подпомагане регионалното инвестиционно планиране в отрасъл ВиК на стойност 22,8 млн. лева по Оперативна програма „Околна среда 2014-2020 г.“ (ОПОС) беше сключен между Министерството на околната среда и водите (МОСВ) и Министерството на регионалното развитие и благоустройството. Това съобщиха от пресцентъра на  МОСВ . \r\nДейностите по проекта предвиждат изготвянето на регионални прединвестиционни проучвания (РПИП) за водоснабдяване и канализация  за обособените територии, обслужвани от ВиК дружествата София, Велико Търново, Габрово, Плевен, Търговище и Хасково. Проучванията ще съдържат техническа и икономическа документация за подготовката на инвестиционни предложения за финансиране с европейски средства. Разработките ще включват събиране и анализ на данни за състоянието на ВиК системите и съоръженията, разработване на стратегически и детайлни варианти за водоснабдителните и канализационни системи и съоръжения, финансов и икономически анализ.  \r\nПрез програмен период 2014-2020 г. ОПОС финансира ВиК проекти чрез прилагане на регионалния подход една обособена ВиК територия – един ВиК оператор – един проект. Този проект е продължение на първата процедура за подпомагане на регионалното инвестиционно планиране на ВиК отрасъла с бенефициент Министерството на регионалното развитие и благоустройството. \r\nКъм момента 12 консолидирани оператора изпълняват договори за изграждане на водна инфраструктура със средства по ОПОС. Това са ВиК дружествата Варна, Пловдив, Смолян, Стара Загора, Кърджали, Сливен, Ямбол, Перник, Видин, Силистра, Русе и Враца.", "date": "2019.11.14", "title": "Оперативна програма „Околна среда 2014-2020 г.“ осигурява 22,8 млн. лв. за прединвестиционни проучвания на шест ВиК дружества"}
{"url": "http://www.focus-news.net/news/2019/11/14/2719657/yordan-tsonev-dps-nyama-kak-da-razbera-svobodata-na-slovoto-kato-ednostranchivo-otstoyavane-na-edna-i-sashta-pozitsiya-tova-e-manipulatsiya.html", "text": "Няма как да разбера свободата на словото като едностранчиво отстояване на една и съща позиция – това е манипулация. Това каза народният представител от ПГ на ДПС Йордан Цонев по време на заседанието на Временната анкетна комисия за БНР, предаде репортер на  Агенция „Фокус“ .  По думите му общественият натискът се осъществява, когато са засегнати интересите на един и същи кръг. „Аз никога не спирам да го казвам кой е този кръг. Това е кръгът „Капитал“. Други ги наричат кръга „Сорос“. Тогава започва натискът. Този натиск е по повод конкретни интереси“, подчерта още Цонев.  \r\nТой посочи, че макар че става въпрос за много уважаван от него журналист, на когото е костувал и отговарял на въпроси, не трябва да се прикриват зад свободата на словото. „Крайно лицемерно е в тази комисия, който от нас въобще да го правим. Ако ще водим разговор за свободата на словото в контекста на случая няма как да не  прибавим много други случаи, да не разглеждаме други аспекти на свободата на словото. Има ли плурализъм в едно предаване? Има ли плурализъм в една дирекция, в една програма като „Хоризонт“, в една телевизия. В какво се изразява плурализма? Все пак става въпрос за обществена медия. Свободата на словото няма как аз да я разбера като едностранчиво отстояване на една и съща позиция. Това не е свобода на словото. Това е манипулация на свободата словото и използването му за манипулация на общественото мнение при това от една обществена медия“, каза още Цонев.  \r\nДеница КИТАНОВА", "date": "2019.11.14", "title": "Йордан Цонев, ДПС: Няма как да разбера свободата на словото като едностранчиво отстояване на една и съща позиция – това е манипулация"}
{"url": "http://www.focus-news.net/news/2019/11/14/2719682/vazstanoveno-e-dvizhenieto-po-pat-i-1-vladaya-dragichevo-pri-km-282-v-posoka-pernik.html", "text": "Възстановено е движението по път I-1 Владая - Драгичево при км 282 в посока Перник.Това съобщиха от  Агенция \"Пътна инфраструктура\" .", "date": "2019.11.14", "title": "Възстановено е движението по път I-1 Владая - Драгичево при км 282 в посока Перник"}
{"url": "http://www.focus-news.net/news/2019/11/14/2719685/chanta-sas-150-hilyadi-leva-e-otkradnata-ot-kola-v-kv-lozenets-v-stolitsata.html", "text": "Чанта със 150 хиляди лева е открадната от кола в кв. \"Лозенец\" в столицата.  Това съобщиха за  Агенция „Фокус“  от  пресцентъра на СДВР. Сигналът за инцидента е подаден в ранния следобед. Работата по случая продължава. \r\nБояна МАРКОВА", "date": "2019.11.14", "title": "Чанта със 150 хиляди лева е открадната от кола в кв. \"Лозенец\" в столицата"}
{"url": "http://www.focus-news.net/news/2019/11/14/2719658/toma-bikov-gerb-v-kazusa-s-bnr-trudno-mozhe-da-se-govori-za-ogranichavane-na-svobodata-na-slovoto.html", "text": "В казуса с БНР трудно може да се говори за ограничаване на свободата на словото. Това каза народният представител от ПГ ГЕРБ и председател на Временната анкетна комисия за БНР Тома Биков по време на заседанието на комисията, предаде репортер на  Агенция „Фокус“ . „Не съм оптимист, че ще намерим точната дефиниция на това какво означава свободата на словото. Не само в България, а в целия свят, където има свободни медии тече една транформация, в която всяка медия представя своята гледна точка, а не всички гледни точки. Вече свободата на словото се изразява в това да има много медии и всяка от тях да предтавя своята гледна точка. Това, което е нашият ангажимент е да осигурим всички гледни точки поне в обществените медии“, допълни още Биков.  \r\nДеница КИТАНОВА", "date": "2019.11.14", "title": "Тома Биков, ГЕРБ: В казуса с БНР трудно може да се говори за ограничаване на свободата на словото"}
{"url": "http://www.focus-news.net/news/2019/11/14/2719684/vitsepremierat-ekaterina-zaharieva-izprati-saboleznovatelna-telegrama-do-ministara-na-vanshnite-raboti-na-slovashkata-republika.html", "text": "Вицепремиерът и министър на външните работи Екатерина Захариева изпрати съболезнователна телеграма до министъра на външните работи и европейските въпроси Мирослав Лайчак по повод тежката катастрофата край град Нитра, при която загинаха 12 души, сред които деца. Това съобщиха от пресцентъра на  МВнР . „Приемете най-искрените ми съболезнования по повод трагичния инцидент край град Нитра, който причини тежки загуби и човешко страдание“, посочва Екатерина Захариева. „Позволете ми да се присъединя към скръбта на близките на загиналите, както и да пожелая бързо възстановяване на пострадалите“, казва още външният ни министър в съболезнователната телеграма.", "date": "2019.11.14", "title": "Вицепремиерът Екатерина Захариева изпрати съболезнователна телеграма до министъра на външните работи на Словашката Република"}
{"url": "http://www.focus-news.net/news/2019/11/14/2719677/nasrocheno-e-novo-sadebno-zasedanie-po-deloto-za-izbor-na-kmet-v-s-bozveliysko.html", "text": "С определение, постановено в съдебно заседание на 14 ноември 2019 г., съдебният състав при Административен съд – Варна е приел за необходимо извършването на допълнителни процесуални действия, с цел изясняване на относими към предмета на спора факти. Това съобщиха от пресцентъра на  съда . Предвид това е отменено протоколно определение, с което е даден ход по същество по адм. дело №2991/2019 г., а  делото е насрочено за разглеждане в открито съдебно заседание на 19 ноември 2019 г., от 11.00 ч. \r\nАдм. дело 2991/2019 г. е образувано по жалба на Живко Панев, за оспорване и спиране изпълнението на  решение №219-МИ/28.10.2019 г. на Общинска избирателна комисия – Провадия за определяне на изборните резултати за кмет на с. Бозвелийско, община Провадия, област Варна. По назначена от съда съдебно-техническа експертиза със задачи: - установява ли се използването върху проверените бюлетини  на т.нар. изчезващо/невидимо мастило или друго химическо вещество с подобни характеристики; - при положителен отговор на първия въпрос, да посочи възможно ли е да се възпроизведе вотът, отбелязан с такова мастило, съответно да го посочи; - установява ли се натиск върху бюлетините, съответстващ на такъв, който се оставя при изписване с химикал; какъв е броят на бюлетините с отразен върху тях натиск -  на съдебното заседание на 13 ноември 2019 г. вещото лице даде своето експертно заключение, че „върху голяма част от проверените бюлетини ВЕРОЯТНО е използвано т.нар. изчезващо мастило и  върху голяма част от бюлетините се установява натиск, съответстващ на такъв, който се оставя при изписване с химикал.“", "date": "2019.11.14", "title": "Насрочено е ново съдебно заседание по делото за избор на кмет в с. Бозвелийско"}
{"url": "http://www.focus-news.net/news/2019/11/14/2719686/zhena-e-katastrofirala-v-tsentara-na-sofiya.html", "text": "Жена е катастрофирала в центъра на София на ул.\"Оборище\", предаде репортер на  Агенция „Фокус“  . Жената е извън опасност за живота. \r\n \r\n                                 Бояна МАРКОВА", "date": "2019.11.14", "title": "Жена е катастрофирала в центъра на София"}
{"url": "http://www.focus-news.net/news/2019/11/14/2719687/aktsenti-v-sutreshniya-blok-dobro-utro-balgariya-po-radio-fokus-na-15-noemvri.html", "text": "Вълната от лошо време, придружена с валежи и силни ветрове, наречена от синоптиците Виктория и предизвикала наводнения в Западна Гърция повлияли на метеорологичните условия у нас в сутрешния блок  „Добро утро, България“  на   Радио „Фокус“  отговорите търсим от Красимир Стоев, НИМХ. Той ще ни информира и какво време ни очаква до края на месеца. Омбудсманът на Република България участва на Годишното събрание и конференция на Европейската мрежа на националните институции за защита правата на човека в Брюксел. Как институцията може и съдейства за защита правата на човека? Темата ще обсъдим с националния омбудсман Диана Ковачева. Кметът на Добрич Йордан Йорданов ще ни каже кои са приоритетите през новия мандат. 15-ти ноември е Международен ден без тютюнопушене. Кои са алтернативните начини за справяне с вредата от цигарите, повече ще ни каже Десислава Василева от Рaдио „Фокус“ Варна. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.11.14", "title": "Акценти в сутрешния блок „Добро утро, България“ по Радио „Фокус“ на 15 ноември"}
{"url": "http://www.focus-news.net/news/2019/11/14/2719690/vyara-bazlyankova-predstavitel-na-fondatsiya-nashite-nedonoseni-detsa-za-varna-lichniyat-opit-uchi-no-e-vazhno-da-ima-spetsialisti-koito-da-nasochvat-roditelite.html", "text": "Личният опит е нещото, което учи майките, които са родили недоносени бебета, но е важно да срещнат правилните специалисти, които да ги насочат в грижата по-нататък. Това коментира в интервю за  Радио „Фокус“ – Варна  Вяра Базлянкова, представител на Фондация „Нашите недоносени деца“ за морския град. Тя самата започва да сътрудничи на организацията през 2012-та година. Основният фактор за това става новородената й тогава дъщеричка. Прибирайки се вкъщи с бебе на ръце, тежащо по-малко от 2 килограма, Вяра приема с отворени обятия мисията да помага на други майки в нейната ситуация. Преди кръгла маса, свързана с темата за ранна интервенция при недоносени деца, тя сподели, че през 2012-та година у нас почти не е имало информация за този проблем. Според нея всяко семейство преминава през почти еднакви етапи, но лошото е, когато родителите отказват да признаят за проблема или да приемат помощта, която им се оказва. „Първо майките най-често се питат: „Защо на мен? При мен беше първа бременност, нямах никакъв опит и сблъсъкът беше доста шокиращ. По онова време нямаше никаква информация, не се говореше за това нещо. Затова, първо има нужда психологически да се преодолее това. След това важни са първите грижи за бебето у дома, след дълъг престой в кувьоз. Важно е и до първата година при какви специалисти да се ходи на местно ниво“, обясни още Вяра Базлянкова. Тя все пак сподели, че от 2012-та година насам във Варна всичко много се е променило. Вече се говори за проблема, за тези деца, има програма за ранна интервенция, а и майките на такива бебета са започнали да общуват помежду си и да обменят опит. „Образува се една общност в страницата ни в социалните мрежи и започнаха да си помагат. Моята дъщеря е в първи клас и аз не мога да споделя такива проблеми от бебешката възраст, но в групата на фондацията има мнения, контакти на специалисти, които са в помощ на тези, които не знаят към кого да се обърнат“, добави представителят на Фондация „Нашите недоносени деца“ за Варна. \r\n \r\nДиана СТОЕВА", "date": "2019.11.14", "title": "Вяра Базлянкова, представител на Фондация „Нашите недоносени деца“ за Варна: Личният опит учи, но е важно да има специалисти, които да насочват родителите"}
{"url": "http://www.focus-news.net/news/2019/11/14/2719692/patnite-nastilki-v-slivenska-oblast-sa-mokri-i-hlazgavi-zaradi-dazhda.html", "text": "Пътните настилки  в Сливенска област са мокри и хлъзгави заради дъжда. Натоварено е движението по АМ \"Тракия\" . Трафикът и по останалите пътищата в Сливен и областта е интензивен,  но без задръствания, съобщиха от   Областно пътно управление - Сливен . \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС : \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г. \r\nВ Сливен на места отново улиците са наводнени заради обилните валежи.", "date": "2019.11.14", "title": "Пътните настилки  в Сливенска област са мокри и хлъзгави заради дъжда"}
{"url": "http://www.focus-news.net/news/2019/11/14/2719693/mayk-pompeo-sasht-shte-prodalzhat-da-vodyat-borbata-sreshtu-islyamska-darzhava.html", "text": "Държавният секретар на САЩ Майк Помпео заяви, че САЩ ще продължат да водят борбата с групировката „Ислямска държава“, предава  AFP . \r\n„САЩ ще продължат да водят коалицията и света в тази жизненоважна инициатива по безопасността ни“, заяви Помпео в началото на дискусията за борбата с групировката, провеждаща се в американската столица. \r\nВъншните министри и други висши служители от 31 държави дойдоха във Вашингтон за срещата, инициирана от Франция, след като президентът на САЩ Доналд Тръмп по-рано обяви изтегляне на част американските войски от Сирия. \r\nПомпео не се съсредоточи върху решението на президента, но заяви, че силите на САЩ за позиционирани така, че „да се подсигурят“, че „Ислямска държава“ никога няма да бъде възродена.  \r\nТой подчерта акцията от 26 октомври, в която спецчастите на Пентагона ликвидираха ръководителят на организацията Абу Бакр ал-Багдади.  \r\nПомпео призова за повече подкрепа от страна на европейските съюзници на Вашингтон във връзка с финансирането на стабилизационните програми за Сирия и за приемането на членовете на „Ислямска държава“ в родните им държави. \r\n„Членовете на коалицията трябва да приемат обратно хилядите чужди терористи, задържани и да ги държат отговорни за престъпленията, в които са участвали“, каза той. \r\n \r\n  Теодор Пенев", "date": "2019.11.14", "title": "Майк Помпео: САЩ ще продължат да водят борбата срещу „Ислямска държава“"}
{"url": "http://www.focus-news.net/news/2019/11/14/2719688/the-independent-chlen-na-kabineta-na-boris-dzhonsan-zayavi-che-ruskite-biznesmeni-imat-pravo-da-investirat-vav-velikobritaniya.html", "text": "Британският заместник-министър, отговарящ за сигурността, Брандън Люис заяви, че руските бизнесмени имат право да „инвестират“ на британската политическа сцена, ако са граждани на Обединеното кралство, пише вестник  The Independent . \r\nЛюис защити данните, че неговата партия е получавала „дарения“ от олигарси, живеещи във Великобритания, след споровете за забавянето на секретен доклад, свързан с руското влияние в изборите в Обединеното кралство. \r\nПравителството беше обвинено в това, че блокира публикуването на доклада, изготвен от множество партии от парламента и техните представители в Комисията по разузнаване и сигурност. В доклада на много места се говори за приходите на Консервативната партия и факта, че част от тях са дошли от чужди „дарения“. \r\nЛюис заяви, че доклада няма да бъде публикуван, докато не се проведат изборите, което е в съответствие с британското законодателство и е нормално. \r\nПопитан за даренията, получени от руски бизнесмени, Люис заяви, че той и партията му са получили пари от Любов Чернухина и Александър Темерко.  \r\n„Те са видни британски граждани. Самият Александър е инвестирал в индустрията по възобновяема енергия в източната част на Англия“, заяви Люис. \r\n„Така че те са британски граждани и имат абсолютното право, както и всеки друг гражданин на Обединеното кралство, да инвестират и да бъдат част от политическата сцена“, добави още той. \r\n„Смятам, че е грешно да бъдат обвинявани в каквото и да е друго“. \r\nЧернухина, която е съпруга на бившия финансов министър в правителството на руския президент Владимир Путин в един случай плаща повече от 180 хил. евро, за да изиграе тенис мач с премиера на Великобритания Борис Джонсън, като освен това и е вложила общо близо 526 хил. евро в партията, в рамките на година. \r\nТемерко, който е бизнесмен с украински произход от своя страна е дарил над 1 млн. евро на Консервативната партия в последните години. \r\nИмената на общо девет руски бизнесмени бяха обявени в доклада, според британската преса. \r\nБившият консервативен депутат и министър Доминик Грийв, който е начело на комисията, няколко пъти призовава премиерът Джонсън да публикува доклада преди началото на изборите. \r\nЛюис обаче заяви, че това ще се случи, но на по-късен етап. \r\n„Този доклад ще бъде публикуван. (…) Това е информация, която знаете, че трябва да премине през (няколко) процеса“, каза Люис и допълни, че това средно отнема от четири до шест седмици. \r\n„Очевидно ще има забавяне за малко, но след като изборите приключат, ще публикуваме този доклад“, добави още Люис. \r\nСлужители по безопасността заявиха пред британското издание, че са били изцяло оставени без информация за това защо публикуването на доклада се бави. \r\n„Ние сме дотолкова наблюдатели, доколкото сте и вие. Всички редакции, които бяха нужни бяха извършени и няма проблеми от последния момент, които да са излезли“, каза един от тях.  \r\n„Нямаме никакви възражения доклада да бъде публикуван сега“.  \r\n \r\n  Теодор Пенев", "date": "2019.11.14", "title": "The Independent: Член на кабинета на Борис Джонсън заяви, че руските бизнесмени имат право да инвестират във Великобритания"}
{"url": "http://www.focus-news.net/news/2019/11/14/2719697/zadarzhani-sa-dvama-kriminalno-proyaveni-mazhe-ograbili-12-godishno-momche-v-burgas.html", "text": "С арест на двама криминално проявени бургазлии, осъществили грабеж спрямо 12 годишно момче, завърши втората полицейска операция, протекла на територията на квартал „Победа“ през днешния ден.Това съобщиха от пресцентъра на  ОДМВР - Бургас . \r\nДвама мъже / на 22 и 24 години/, единият от които рецидивист по линия „грабежи“, издебнали момчета около 02.30 ч. снощи на ул. „Тамара“ в квартала, докато се прибирало от къщата на майка си към дома на баща си, разположени през няколко съседски жилища. Нападнали го в тъмнината, нанесли му побой и ограбили сумата от 30 лв., след което се укрили.  \r\nВ резултат на бързите оперативно-издирвателни действия, предприети от полицейските служители на Първо Районно управление – Бургас и работата по „горещи следи“ двамата извършители на дръзкия грабеж са установени и задържани за срок от 24 часа. Единият от тях бил абсолютно неадекватен / под въздействие на наркотични вещества/, но втория направил пълни самопризнания и се разкаял за деянието си. Работата по цялостно документиране на случая, както и по установяване съпричастността на двамата бургазлии към други престъпления продължава от служители на Първо Районно управление – Бургас. \r\nПрипомняме, че на територията на кв. „Победа“ през вчерашния ден стартира мащабна полицейска операция по противодействие разпространението на наркотици, осъществяването на грабежи  и кражби от търговски обекти, частни домове и офиси на фирми, в която участваха служители от отдел „Криминална Полиция” при ОДМВР - Бургас, „Специализираните полицейски сили”, Първо Районно управление - Бургас и бургаската жандармерия. При акцията бяха проверените общо пет адреса, откъдето са иззети множество вещи / мобилни телефони, авто навигации, велосипеди, различни битови вещи, телескопични палки, ножове и други/, за чийто произход задържаните мъже не успяха да дадат адекватни обяснения. \r\nПредстои провеждането на подобни операции  на други места в Бургаски регион, като фокус отново ще бъдат битовите престъпления и престъпленията против собствеността.", "date": "2019.11.14", "title": "Задържани са двама криминално проявени мъже, ограбили 12-годишно момче  в  Бургас"}
{"url": "http://www.focus-news.net/news/2019/11/14/2719689/mokri-sa-patnite-nastilki-v-oblast-vidin.html", "text": "Мокри са пътните настилки  във Видинска област, на много места вали дъжд, съобщиха за  Радио „Фокус“ – Видин  от Областно пътно управление. Трафикът за ГКПП „Дунав мост 2“ е натоварен, пътуват предимно тежкотоварни автомобили. Най много автомобили се движат в участъка Видин – Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили.  Остава забраната за преминаване на автомобили над 12 тона през прохода Петрохан.  Във Видин трафикът е засилен на входно изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.14", "title": "Мокри са пътните настилки в област Видин"}
{"url": "http://www.focus-news.net/news/2019/11/14/2719695/izpluval-e-trup-na-mlada-zhena-v-r-yantra-vav-veliko-tarnovo.html", "text": "Изплувал е труп на млада жена в р. Янтра във Велико Търново . Това съобщиха за  Радио „Фокус - Велико Търново\"  от полицията в града. В момента се прави оглед и се води разследване. \r\nЛуиза ТРАНЧЕВА", "date": "2019.11.14", "title": "Изплувал е труп на млада жена в р. Янтра във Велико Търново"}
{"url": "http://www.focus-news.net/news/2019/11/14/2719694/gd-granichna-politsiya-silno-intenziven-e-trafikat-na-izhod-za-tovarni-avtomobili-na-gkpp-kapitan-andreevo-igkpp-lesovo-na-granitsata-s-turtsiya.html", "text": "Силно интензивен е трафикът на изход за товарни автомобили на ГКПП \"Капитан Андреево\" иГКПП \"Лесово\" на границата с Турция. Това съобщават от  ГД \"Гранична полиция\" . Информацията за трафика е към 18.00 часа. На границата с Румъния на ГКПП \"Видин - Дунав мост\" и ГКПП \"Русе - Дунав мост\" трафикът е интензивен на изход за товарни автомобили.  \r\nНа границата с Република Сърбия, Република Северна Македония и Република Гърция трафикът е нормален на всички гранични контролно-пропускателни пунктове.", "date": "2019.11.14", "title": "ГД \"Гранична полиция\": Силно интензивен е трафикът на изход за товарни автомобили на ГКПП \"Капитан Андреево\" иГКПП \"Лесово\" на границата с Турция"}
{"url": "http://www.focus-news.net/news/2019/11/14/2719698/afp-noviyat-kandidat-za-ungarski-evrokomisar-tvardi-che-nyama-da-priema-instruktsii-ot-orban.html", "text": "Новият кандидат за еврокомисар на Унгария Оливър Вархей заяви, че няма намерение да следва официалната политическа линия на националистическия премиер на страната Виктор Орбан, предава  AFP . \r\nТой добави, че ще се опита да смекчи опасенията за връзките между Русия и Унгария. \r\nВархей, който сега служи като посланик на Будапеща в Европейския съюз заяви по време на изслушването си в Европейския парламент, че ще действа независимо, ако бъде одобрен като председател на комисията по политиката на съседство и преговори за разширяване на ЕС.  \r\nНеговите аргументи обаче не бяха достатъчни да бъдат убедени депутатите и сега той трябва да внесе в писмен вид отговори на още въпроси. \r\nТой заяви, че иска преговорите със Северна Македония и Албания да бъдат одобрени преди срещата от високо равнище за Западните Балкани в Загреб, планирана за май 2020 г.  \r\nДепутатите зададоха въпроси на Вархей за речта на Орбан от миналия месец, в която премиерът заяви пред турски и азербайджански представители, че ако Унгария оглави еврокомисията по разширяването, „ние ще сме щастливи да сме на ваше разположение, за да ви помогнем с вашите амбиции“. \r\nВархей обаче настоя, че няма да приема заповеди от Будапеща и от правителството на Орбан, което търпи критики от страна на ЕС за върховенството на закона и свободата на медиите в Унгария. \r\n„Като комисар, от деня в който съм избран аз ще действам напълно независимо – няма да приемем инструкции от никое правителство или институция (…) Ще следвам само европейската линия“, каза той. \r\nВархей е вторият избор на Унгария за еврокомисар, след като депутатите в Европейския парламент отхвърлиха първия кандидат на Будапеща Ласло Трошани, заради конфликт на интереси. Заедно с него тогава бяха отхвърлени кандидатурите за еврокомисари и на Румъния и Франция.  \r\n \r\n  Теодор Пенев", "date": "2019.11.14", "title": "AFP: Новият кандидат за унгарски еврокомисар твърди, че няма да приема инструкции от Орбан"}
{"url": "http://www.focus-news.net/news/2019/11/14/2719691/pregled-na-mezhdunarodnite-novini-do-1800-chasa-agentsiya-fokus.html", "text": "Президентът на Турция се опита да убеди членове на американската Републиканска партия да оттеглят поддръжката си за кюрдските „Сирийски демократични сили“ (СДС), като за целта използва видеоматериал, изготвен от правителството в Анкара, пише американското консервативно издание  The Washington Examiner . \r\nСпоред информацията Ердоган е пуснал пропагандно антикюрдско видео на своя „Айпад“ в опит да убеди американските народни представители да подкрепят действията му в Северна Сирия.  \r\n„Искате ли да накараме кюрдите да направят видео за това, което вие сте извършили?“, попита сенатор Линдзи Греъм, която и преди се е изказвала негативно за турските действия в Сирия.  \r\nТова породи спор между двамата във връзка с „инвазията“ в Сирия, като Ердоган неколкократно протестира срещу използването на тази дума.  \r\n„Отхвърлям напълно турското твърдение за това, че Анкара е направила повече за унищожаването на „Ислямска държава“ и ще ви информирам, че 10 хил. бойци на СДС, основно кюрди, страдаха, умираха и бяха ранени в борбата срещу групировката и САЩ няма да забрави или да ги изостави“, заяви тя.  \r\nСенатор Рик Скот от своя страна постави въпроса „защо Турция да се ползва със защитата на НАТО, когато се приближава до Русия“. \r\nВсички депутати на срещата освен това се съгласиха, че Турция трябва бъде изцяло изключена от програмата за изтребителите Ф-35, заради интереса и закупуването на руските системи С-400 от страна на Анкара. \r\n*** \r\n \r\n  Президентът на САЩ Доналд Тръмп е уверен, че е постигнал напредък по въпроса за руските противовъздушни отбранителни системи С-400 в преговорите с турския си колега Реджеп Тайип Ердоган, предава  TACC . \r\nТова съобщи неговият съветник Келиан Конуей в интервю за американски медии, отговаряйки на въпроса дали Тръмп е успял да върне Турция в орбитата на НАТО и да реши проблема със С-400. \r\n\"Президентът вярва, че е постигнал (напредък) и затова смята за важни срещите с лидери на различни държави (...) от НАТО, в частност на Турция“, заяви съветникът на Тръмп. \r\n„Той обсъди с президента Ердоган закупуването от Турция на тази система за противовъздушна отбрана от Русия, а също така обсъди въпроса за съвместното производство на военна техника на стойност милиарди долари и също така въпроса какво е направила Турция, за да победи групировката  „Ислямска държава\", каза още той. \r\n*** \r\n \r\n  Президентът на Сърбия и лидер на Сръбската прогресивна партия (СПП) Александър Вучич реши да не присъства на конгреса на Европейската народна партия (ЕНП) в Загреб, насрочен за 20 и 21 ноември, предава  “Макфакс“ , като се позовава на сръбския  Blic \r\nТой е информирал за това председателят на ЕНП Жозеф Дол.  \r\nВ писмото си Вучич благодари на Дол за поканата да присъства на конгреса в Загреб, на който е поканен като председател на СПП, но няма намерение да присъства, защото в Хърватия срещу него се води медийна кампания.  \r\nВучич също така заяви, че е подготвил сериозен анализ на събитията от региона и на това каква трябва да бъде съвместната дейност между страните от Западните Балкани, като се има предвид, че през последните няколко седмици в почти всички хърватски медии е имало негативни коментари по отношение на посещението му в Загреб. \r\n\"Искам да добавя, че няма реални причини за това, освен че някои кръгове в хърватското общество не могат да свикнат със силната роля на Белград и фактът, че Сърбия се разраства икономически и политически и вече не е на колене“, казва Вучич в писмото си. \r\nОсвен това той твърди, че най-важната част от неговата политика остава подаването на ръка за по-добри отношения между сърбите и хърватите и между двете страни в бъдеще. Той обаче отбелязва, че по никакъв начин не иска да повлияе на по-нататъшното влошаване на положението на сърбите в Хърватия и че поради гореизложеното той няма да присъства на конгреса на ЕНП в Загреб. \r\n*** \r\n \r\n  Британският премиер Борис Джонсън заяви, че не е прекалено уверен преди изборите на 12 декември и гледа реалистично на изхода от изборите, понеже всеки глас за по-малките партии може да му отнеме мнозинството в парламента и да доведе до коалиция с Лейбъристката партия начело, предава  Reuters . \r\nСпоред статистическите данни, Консервативната партия на Джонсън разполага с комфортна преднина срещу опозицията в лицето на лейбъристите на Джереми Корбин, но анализаторите предупреждават, че Брекзит, който доведе до разделение на партиите и техните гласоподаватели, може да направи резултатите непредвидими.  \r\n„Не сме твърде уверени за всеки изход (от изборите)“, каза Джонсън пред репортери. \r\n„Има реален риск, ако хората гласуват за либералдемократите, или наистина за всяка друга партия, да получим коалиция, водена от Джереми Корбин като премиер“, добави той.   \r\n*** \r\n \r\n  Президентът на Турция Реджеп Тайип Ердоган заяви, че страната му е зависима от руския газ и приходите от техните туристи и отхвърли идеята да се откаже от системите за противовъздушна отбрана С-400, предава американската медия  Bloomberg . \r\nТой още заяви, че Анкара желае да поддържа добри взаимоотношения с Вашингтон, но и с Москва. \r\nЕрдоган заяви това пред репортери след срещата си с президента на САЩ Доналд Тръмп в Белия дом и добави, че би желал да се обърне и към американския Конгрес, за да успокои притесненията относно разполагането на руските системи С-400.  \r\n„Не можем да развалим взаимоотношенията си с Русия. Имаме стратегически взаимоотношения във връзка с природния газ. Имаме ли шанс да игнорираме газовия проект „Турски поток“?“, заяви Ердоган и допълни, че „не е възможно“ да се откаже от системите С-400. \r\n„Последанта година 6,5 млн. руски туристи са посетили Турция. Нашата двустранна търговия приближава 30 млрд. долара. Не можем да зарежем С-400 и да вземем (системи за ПВО) „Пейтриът“. Но казахме, че можем да купим „Пейтриът“, докато разполагаме и С-400, защото имаме намерение да построим система за многопластова защита“, добави той.  \r\n„Аз казах, че не искам да създавам врагове. Искам и САЩ и Русия да са мои приятели. Ние предприемаме съответните стъпки и това ги притеснява“. \r\n„Начина да превъзмогнем различията в нашите виждания е да запазим здрав диалог, базиран върху правилната информация. Ние ще продължим да работим по това без прекъсване“, добави турският лидер. \r\n*** \r\n \r\n  На съвместна пресконференция с турския държавен глава Реджеп Тайип Ердоган във Вашингтон, президентът на САЩ Доналд Тръмп заяви, че придобиването на руски системи С-400 от страна на Турция представлява големи предизвикателства за отношенията между двете страни, предава  РИА Новости .  \r\nВ същото време двамата лидери изразиха намерението си да обсъждат и решават въпроси, свързани с този договор. \r\nСпоред Тръмп подобни сделки създават \"някои много сериозни трудности\". \r\n\"Ние обсъждаме това редовно, обсъждаме го днес и ще го обсъждаме в бъдеще\", каза Тръмп. \r\nВ същото време американският лидер изрази надежда, че тази  \r\nситуация може да бъде разрешена. \r\nАмериканският президент добави, че той и Ердоган са поискали от своите държавни служители, занимаващи се с външните работи и от съветниците си по националната сигурност незабавно да започнат работа по решаването на проблема със системите С-400. \r\nЕрдоган от своя страна заяви, че е обсъдил с американския си колега придобиването на руски системи С-400, както и на най-новите американски изтребители Ф-35. \r\n\"Мисля, че само чрез диалог можем да решим тези проблеми, които срещнахме по отношение на системите С-400 и програмата за Ф-35\", каза той. \r\nВ същото време турският президент добави, че страната му все още е готова за преговори по отношение на закупуването и на американски системи за противовъздушна отбрана „Пейтриът“. \r\n„Ако ни се предложат желаните условия, тогава можем да ги купим“, обясни Ердоган. \r\nДоговорът за доставка на най-новите руски системи за противовъздушна отбрана С-400 между Москва и Анкара предизвика криза в отношенията между Турция и САЩ. Доставките на комплексите започнаха през юли 2019 г., а вторият етап на доставките приключи в средата на септември. Ердоган каза по-рано, че системите ще започнат да функционират напълно през април 2020 г. \r\nСАЩ поискаха Турция да откаже сделката и да закупи вместо С-400 американски системи за ПВО „Пейтриът“ и заплашиха да забавят или дори да отменят продажбата на изтребители Ф-35 за Анкара, както и да наложат санкции. Турция обаче до този момент отказва да прави отстъпки. \r\n*** \r\n \r\n  Парламентът на Молдова на одобри новия състав на кабинета под ръководството на бившия министър на финансите Йон Кику, предава  РИА Новости . \r\nТова съобщи парламентарният говорител Зинаида Гречани. \r\nПарламентът на Молдова на 12 ноември разпусна правителството на Мая Санду. Ден по-късно, президентът Игор Додон обяви, че номинира бившия министър на финансите и свой съветник Кику за кандидат за премиер, който да създаде „правителство в малцинство“. Самият Кику, представяйки правителствената програма, заяви, че кабинетът ще работи само до президентските избори, които са насрочени за есента на 2020 г. За неговото встъпване в длъжност трябваше да гласуват 51 от 101 депутати.  \r\n„Предложението за одобрение на правителствената програма и вот на доверие в правителството на Йон Кику беше одобрено с 62 гласа\", заяви Гречани на заседание на парламента. \r\n*** \r\n \r\n  Турската армия започна да оборудва военна база в североизточна Сирия, предава  TACC . \r\nБазата се намира в турската зона на военната операция „Извор на мира“, според сирийската правителствена телевизия  SANA . \r\nСпоред информацията, базата се строи в близост до село Ал Хавас, разположено южно от град Рас ал Айн, който се намира на границата между Турция и Сирия. \r\nТурция започна операция „Извор на мира“ на 9 октомври срещу кюрдските сили в региона под предлог, че ще създаде зона за сигурност в Северна Сирия, чиста от членове на „Отрядите за народна самоотбрана“ (ОНС). Анкара обвинява ОНС, за това, че действат като сирийското крило на „Работническата партия на Кюрдистан“ (ПКК), обявена от Турция за терористична организация. Освен това турските планове включват заселването на близо два милиона сирийски бежанци в региона на буферната зона.  \r\n*** \r\n \r\n  Президентските избори в Хърватия ще се състоят на 22 декември, потвърди премиерът на страната Андрей Пленкович на открито заседание на правителството, предава агенция  „Макфакс“ . \r\n„Днес ще вземем решение за насрочване на президентските избори. Първият тур ще бъде на 22 декември“, заяви министър-председателят. \r\nВ допълнение към решението за свикване на президентски избори, правителството ще вземе решение за размера на компенсацията за разходите за предизборната кампания в Хърватия. \r\nСред кандидатите са настоящият президент Колинда Грабар-Китарович и бившият хърватски премиер Зоран Миланович, а номинацията на певеца Мирослав Шкоро е най-голямата изненада.", "date": "2019.11.14", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/11/14/2719702/ministar-predsedatelyat-boyko-borisov-pristigna-v-solun-za-uchastie-v-chetvartata-sreshta-na-varha-v-gratskiya-grad.html", "text": "Министър-председателят Бойко Борисов пристигна в Солун за участие в Четвъртата среща на върха в гръцкия град. Форумът е двудневен и се провежда под егидата на президента на Република Гърция Прокопис Павлопулос. На Срещата на върха ще бъдат и премиерите на Гърция и Република Северна Македония Кирякос Мицотакис и Зоран Заев. Това съобщиха от  правителствената информационна служба . \r\nВ общия стремеж към засилването на регионалното сътрудничество участниците във форума ще обсъдят перспективите за развитие на бизнеса и икономическия растеж в страните. Реализацията на съвместните транспортни и енергийни проекти и разширяването на потенциала в секторите от регионален интерес също ще бъдат част от темите на Срещата на върха.  \r\nПреди старта на форума министър-председателят Бойко Борисов ще проведе среща с премиера на Гърция Кирякос Мицотакис. Двамата правителствени ръководители ще обсъдят възможностите за засилването на двустранния политически и икономически диалог.", "date": "2019.11.14", "title": "Министър-председателят Бойко Борисов пристигна в Солун за участие в Четвъртата среща на върха в гръцкия град"}
{"url": "http://www.focus-news.net/news/2019/11/14/2719700/sport-beretini-stana-parviyat-italianets-s-pobeda-vav-finalite-na-tenis-turnira-atp-v-london.html", "text": "Матео Беретини записа първата си победа във финалите на Ей Ти Пи в Лондон. В мач без интрига, най-добрият италиански тенисист се наложи със 7:6, 6:3 над Доминик Тийм и стана и първият италианец с победа във финалите на АТП. \r\nВъпреки успеха, Беретини официално приключи участието си в турнира, след като той загуби първите си два мача. \r\nТийм имаше гарантирано място на полуфиналите още преди мача днес, след победи над Роджър Федерер и Новак Джокович. \r\nИменно двамата бивши водачи в ранглистата, ще определят кой ще продължи към полуфиналите, в мач тази вечер от 22:00 часа.", "date": "2019.11.14", "title": "Спорт: Беретини стана първият италианец с победа във финалите на тенис турнира АТП в Лондон"}
{"url": "http://www.focus-news.net/news/2019/11/14/2719701/vazstanoveno-e-dvizhenieto-po-pat-i-4-balgarski-izvor-brestnitsa.html", "text": "Възстановено е движението по път I-4 Български извор - Брестница. Това съобщиха от  Агенция \"Пътна инфраструктура\" .", "date": "2019.11.14", "title": "Възстановено е движението по път I-4 Български извор - Брестница"}
{"url": "http://www.focus-news.net/news/2019/11/14/2719699/boyan-magdalinchev-vss-v-osnovata-na-naprezhenieto-pri-izbora-na-ivan-geshev-stoyat-zasegnati-ikonomicheski-i-finansovi-interesi.html", "text": "В основата на напрежението при избора на Иван Гешев стоят засегнати икономически и финансови интереси. Това каза в интервю за предаването  „Това е България“  на  Радио „Фокус“  представляващият ВСС Боян Магдалинчев. По думите му досега не е имало толкова голямо напрежение при избор на който и да било главен прокурор или председател на Върховен съд в България. „Според мен важен момент е, че в основата стоят икономически интереси, че от действията на този кандидат за главен прокурор, който беше ръководител на Специализираната прокуратура, се провеждат доста действия по отношение на образуването на досъдебно производство, събирането на доказателства и предприемане на действия за внасянето на материалите в съд. Не са малки интересите, които той засяга“, обясни съдия Боян Магдалинчев. Той даде за пример случая с КТБ и арестите на сем. Арабаджиеви и сем. Баневи. „Случаят КТБ е един от най-сериозните случаи от последните години, който подлежи на разрешаване поради голямата сума и фалирането на една работеща банкова институция. Другите случаи също засягат значителни икономически и финансови интереси. Това също предизвика интерес и дали този кандидат за главен прокурор ще продължи своята политика по този начин за налагане на законността и за недопускане на действия, които биха могли да накърнят обществения или държавен интерес“, каза още Боян Магдалинчев. Според него очакванията на Висшия съдебен съвет са Иван Гешев да прилага представената концепция на практика. Съдия Магдалинчев коментира, че донякъде има установени конституционни гаранции за контрол върху изпълнението на задълженията на главния прокурор. По думите му оттук нататък процедурата за избор на нов главен прокурор предвижда незабавно изпращане на решението на ВСС на държавния глава за издаването на указ. \r\nЦоня СЪБЧЕВА", "date": "2019.11.14", "title": "Боян Магдалинчев, ВСС: В основата на напрежението при избора на Иван Гешев стоят засегнати икономически и финансови интереси"}
{"url": "http://www.focus-news.net/news/2019/11/14/2719705/predstoyashti-sabitiya-v-stranata-za-15-noemvri-agentsiya-fokus.html", "text": "*** \r\n \r\nПрезидентът Румен Радев ще посети Света гора. \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 08.15 часа хотел „Хилтън“, зала „Мусала I“, ще се проведе Втори национален конгрес по спешна медицина. \r\n \r\n*** \r\n \r\nОт 08.30 часа, в кабинет №208, намиращ се на втория етаж в Поликлиника-ВМА, специалисти от Клиника „Очни болести” на Военномедицинска академия (ВМА) ще се включат в националната кампания за безплатни прегледи за диабетна ретинопатия. \r\n \r\n*** \r\n \r\nОт 9:00 часа в Института по молекулярна биология на БАН (ИМБ-БАН), ще бъде представено Иновативно оборудване за микроскопско наблюдение с приложение в биологията и медицината. \r\nОт 10.30 часа в зала V в МОН ще бъдат представени два от проектите, изпълнявани по ОП „наука и образование за интелигентен растеж“, „Активно приобщаване в системата на предучилищното образование“ и „Образование за утрешния ден“. \r\n \r\n*** \r\n \r\nОт 9.30 часа в „Дом на Европа“ (Представителството на ЕП и ЕК), ул. „Г. С. Раковски“ № 124, ще се проведе кръгла маса на тема: „Възможностите за разширяване на Европейския съюз и атлантическата идея“. Цел на дискусията: представяне на позиции за перспективите за европейско членство пред държавите от Западните Балкани (Черна гора, Р Северна Македония, Р Албания, Босна и Херцеговина, Р Косово и Р Сърбия) в контекста на разширяването на евроатлантическото пространство на сигурност и отбрана. В дискусията ще участват: Членовете на Европейския парламент от Парламентарната група на ЕНП: доц. д-р Александър Йорданов и д-р Андрей Ковачев; \r\nПредставителите на академичната общност: проф. д-р Огнян Минчев, д.н. проф. Татяна Дронзина, доц. д-р Соня Хинкова, проф. д-р Лазар Копринаров, д-р Боби Бобев; Експертите от Атлантическия съвет на България: Генерал м-р (о.р.) Съби Събев, полк. (о.р.) Владимир Миленски, Михаил Найденов. \r\n \r\n*** \r\n \r\nOт 09.30 часа, в  Гранд Хотел “София” на работна среща ще бъде представена и обсъдена концепцията на бъдещата оперативна програма за подкрепа на регионите в програмния период 2021-2027 г. Форумът ще открие заместник-министърът на регионалното развитие и благоустройството Деница Николова. \r\n \r\n*** \r\n \r\nОт 10:00 часа в Аула „Максима“ на Национална спортна академия „Левски” академичната общност ще чества Деня на Академията – 15 ноември. \r\n \r\n*** \r\n \r\nОт 10:30 часа в зала V в МОН ще бъдат представени два от проектите, изпълнявани по ОП \"Наука и образование за интелигентен растеж\", \"Активно приобщаване в системата на предучилищното образование\" и \"Образование за утрешния ден\". \r\n \r\n*** \r\n \r\nОт 12.00 часа в Аулата на УМБАЛ „Св. Иван Рилски“, ще се проведе пресконференция по повод извършена уникална мозъчна операция. \r\n \r\n*** \r\n \r\nОт 14:00 часа в ул. „Лъчезар Станчев“ № 5, Софарма Бизнес Таурс Event Center, ще се проведе кръгла маса „Корпоративно управление – изграждане на устойчиви практики или регулаторно бреме“. \r\n \r\n*** \r\n \r\nОт 18.00 часа в Централното фоайе в Ректората на Софийския университет „Св. Климент Охридски“ в присъствието на ректора на университета проф. дфн. Анастас Герджиков и посланика на САЩ г-жа Херо Мустафа ще бъде открита изложбата “1989: Годината, в която Европа се завърна към себе си”. \r\n \r\n*** \r\n \r\nОт 10:00 часа в зала „Одесос“ на Археологическия музей ще се проведе Национална конференция „Надеждата за свободата“. \r\n \r\n*** \r\n \r\nОт 11.00 часа в Пункт за базиране Варна ще се състои тържествено отбелязване на 122 годишнина от създаването на  Военноморска база Варна и празника на пункт за базиране Варна. \r\n \r\n*** \r\n \r\nОт 9.00 до 16.30 ч. гражданите ще имат възможност да посетят Административен съд на ул. „Никола Вапцаров“ в рамките на инициативата „Ден на отворените врати“.  Поканени са ученици от Варненска търговска гимназия и студенти от Икономически университет – Варна, за да се запознаят с работата и функциите на съдебните служби, със съдебните процедури и със спецификата на работата на магистратите и служителите. \r\n \r\n*** \r\n \r\nНай-голямата досега пъстра среща на фолклорни колективи и солисти ще изпълни Grand Mall от 15 до 17 ноември. На сцената на фестивала „Фолклорен изгрев“ ще се изредят 340 участници – групи, ансамбли и индивидуални изпълнители, които ще се надпреварват за сърцата на публиката и за наградите. \r\n \r\n*** \r\n \r\nОт 10.00 часа пред Студентски стол 2 служители на сектор „Пътна полиция“ и деца от БМЧК ще раздават препоръки за безопасно движение по пътищата.  \r\n \r\n*** \r\n \r\nОт 10.00 часа в Клуба на пенсионера - Килифарево ще се отбележи 40-годишината от създаването на клуба.  \r\n \r\n*** \r\n \r\nОт 10.30 в Детския филиал на Регионална библиотека „Петко Р. Славейков“ ще се проведе Есенен празник с група „Слънчогледи“ от ДГ „Райна Княгиня“ и техните родители.  \r\n \r\n*** \r\n \r\nОт 13.00 в Голяма зала на Община Велико Търново ще се състои концерт по случай 35-годишнината на Педагогически факултет на ВТУ „Св. св. Кирил и Методий“.  \r\n \r\n*** \r\n \r\nОт 17.30 часа в Изложбени зали „Рафаел Михайлов“ ще се състои Концерт на Йоан Димчовски – класическа китара.  \r\n \r\n*** \r\n \r\nОт 09.45 на партерния етаж на административната сграда на Общината заместник-кметът по хуманитарни дейности и социална политика Борислава Борисова ще посрещне участниците в Зоналната среща, организирана от областния съвет на Съюза на ветераните от войните на България. \r\nОт 11.00 часа ще се проведе среща в залата на Военен клуб – Видин. \r\n \r\n*** \r\n \r\nОт 13.00 часа в парк-хотел „Кюстендил” ще се състои церемония „Атлет на Кюстендил” .   \r\n \r\n*** \r\n \r\nОт 18.00 часа в зала „Америка за България\" в гимназията, ще се проведе Национален кръг на Национално многоезично състезание по английски, испански, италиански, немски, руски и френски език. \r\n \r\n*** \r\n \r\nОт 15:00 часа, в зала \"Струма\" на Областната администрация, ще се състои пресконференция във връзка с отбелязването на 17 ноември - Световен ден за възпоминание на жертвите от ПТП. Участие в нея ще вземе областният управител, представители на Сектор \"Пътна полиция\"-Перник и Български червен кръст. \r\n \r\n*** \r\n \r\nОт 19.00 часа в читалище ,,Съгласие\" ще се състои  спектакъл ,,За народното творчество\" на Камен Донев. \r\n \r\n*** \r\n \r\nОт 10.00 часа в Аграрен университет, Аудитория II заместник-министър Лозана Василева ще участва в конференция на тема „Научни изследвания и иновации за трансформиране на агрохранителните системи“. \r\n \r\n*** \r\n \r\nВ 09.30 часа в зала 10 на Окръжния съд ще се проведе заседание по делото срещу Илиян Р., обвинен в убийството на годеницата си.  \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото срещу Б. А и И. К. след като ВКС го върна за ново разглеждане. Апелативният съд измени доживотната присъда на Б. А. и я замени с 20 години лишаване от свобода. Той е признат за виновен убийството на митнически служител.  \r\n \r\n*** \r\n \r\nВ 09.30 часа в артцентър „Бялата къща“ ще се състои откриването на международна конференция по проблемите на мениджмънта, маркетинга и комуникациите в сферата на изкуството.  \r\n \r\n*** \r\n \r\nВ 10.00 часа в пресклуба на БТА ще се състои заключителна пресконференция и отчитане на постигнатите резултати по проект „Програми за превенция и преодоляване на домашното насилие и мониторинг по приложението на ЗЗДН“. \r\n \r\n*** \r\n \r\nОт 13.00 часа от площада пред Общината ще се проведе Дионисиево шествие по повод Единадесетото издание на фестивала „дефиле на младото вино.“ \r\n \r\n*** \r\n \r\nОт 10.00 часа в Историческия музей ще стартира ученическа конференция „Река Дунав – европейският път на България“. \r\n \r\n*** \r\n \r\nОт 11.00 часа в града ще бъдат проведени функционални тестове на локалната система за оповестяване (ЛСО) на „Градус – 1“, монтирана от „Писат-Инженеринг“ ООД. \r\n \r\n*** \r\n \r\nОт 18.30 часа в Спортната зала „Васил Левски“, ще се проведе открита тренировка с участието на отборите от Баскетболен клуб за хора с увреждания “Левски” и Баскетболен клуб „Тони-7“. \r\n \r\n*** \r\n \r\nОт 11.30 часа в Националния пресклуб на БТА ще се състои пресконференция на председателя на организационния комитет на Международния есенен турнир по информатика.", "date": "2019.11.14", "title": "Предстоящи събития в страната за 15 ноември (Агенция „Фокус“)"}
{"url": "http://www.focus-news.net/news/2019/11/14/2719703/politico-ungarskiyat-kandidat-za-evrokomisar-ne-beshe-odobren-ot-deputatite-v-ep.html", "text": "Депутатите в Европейския парламент отказаха да дадат съгласието си унгарският кандидат за еврокомисар Оливър Вархей да оглави комисията по политиките за разширяването. Вместо това те ще искат от него да отговори на нови техни въпроси в писмен вид, пише европейската редакция на  Politico . \r\nРешението на евродепутатите да не дадат зелена светлина на Вархей да оглави комисията създава още едно главоболие на ръководителят на ЕК Урсула фон дер Лейен и поставя под съмнение дали нейната институция ще заработи до 1 декември, което и бездруго означава месец закъснение за встъпването в длъжност на еврокомисарите. \r\nВ подкрепа за Вархей гласуваха 30 евродептуати срещу 48 „против“.  \r\nРешението последва след тричасово изслушване, в което Вархей обяви, че ще действа независимо от премиера на Унгария Виктор Орбан. \r\nУнгарският представител в момента служи като посланик на Букурещ в Брюксел. Той беше изправен пред трудни въпроси за бъдещето на политиката по разширение на ЕС.  \r\nВ същото време някои критици твърдят, че портфолиото на кандидатът не е подходящо за унгарски кандидат, заради становището на премиера Орбан по някои въпроси. Орбан е разглеждан като близък до Русия лидер, а освен това правителството му търпи критики от Брюксел за свободата на медиите и върховенството на закона. Освен това неговите опоненти осъждат неговите политики в Западните Балакани и становището му по отношение на връзките между Украйна и НАТО.  \r\nВархей заяви пред европейските депутати, че ще работи само и единствено с ЕС и „няма да приеме мешателство“ от което и да е правителство.  \r\nВъпреки това някои представители на ЕП не бяха впечатлени от думите му. \r\n„Даваме му възможност да се разграничи от Орбан на златен поднос, но Вархей продължава да ги отхвърля“, заяви депутатът от европейската „Зелена партия“ Сергей Лагодински в съобщение в социалната мрежа „Туитър“. \r\n \r\n  Теодор Пенев", "date": "2019.11.14", "title": "Politico: Унгарският кандидат за еврокомисар не беше одобрен от депутатите в ЕП"}
{"url": "http://www.focus-news.net/news/2019/11/14/2719709/kommersanta-sasht-i-turtsiya-ostavat-priyateli-s-raznoglasiya.html", "text": "Срещата между президентите на САЩ и Турция – Доналд Тръмп и Реджеп Тайип Ердоган доведе само до яснота около вече известните отношения между двете страни, пише руското издание  “Коммерсантъ” . \r\nДоскоро лидерите показваха, че поддържат добри отношения, а Тръмп дори нарече себе си „голям фен“ на турския президент. Все пак всичко това не помогна да се разрешат проблемите, които стояха между Вашингтон и Анкара. Основният от тях е закупуването от Турция на руски зенитно-ракетни системи С-400. \r\nСъдейки по изявленията на Доналд Тръмп, вчерашната среща с турския президент Реджеп Тайип Ердоган е била \"великолепна и продуктивна\". \r\n\"Ние сме приятели от много време, почти от първия ден\" каза американският президент, докато разговаряше в Овалния кабинет с Ердоган и съпругата му Емине.  \r\n„Нашите страни се разбират една друга. Те (Ердоган и съпругата му) са много уважавани в своята страна и региона“, добави още Тръмп. \r\nФактът, че срещата между двамата лидери изобщо се проведе действително е успех. \r\nСлед като Камарата на представителите в парламента на САЩ призна, че арменският геноцид действително се е състоял в Османската империя, турският президент се замисли дали да не откаже да пътува до Вашингтон. \r\nПисмото, което Доналд Тръмп е написал на Ердоган в навечерието на операцията „Извор на мира“ в Северна Сирия, също играе роля. В него Тръмп призовава турския държавен глава да не бъде „глупак“ и да не започва операцията си в Сирия.  \r\n„Това писмо аз върнах на уважаемия президент“, заяви Ердоган на съвместна пресконференция с Тръмп. По-рано медиите твърдяха, че той е изхвърлил писмото.  \r\nПрезидентът Ердоган също не пренебрегна темата за признаването на арменския геноцид. Той нарече приетата резолюция „срамна стъпка“ и изрази надежда, че горната камара на Конгреса на САЩ - Сенатът, „няма да повтори грешката“ на Камарата на представителите. \r\nДвамата все пак бяха много по-притеснени от неотложни и настоящи, а не от исторически проблеми, които все още остават нерешени. Основният от тях е закупуването от Турция на руски зенитно-ракетни системи за противовъздушна отбрана С-400. Доставката им приключи на 1 ноември. Смятайки тази стъпка за нарушение на съюзническите задължения в НАТО, САЩ от своя страна отказаха да предоставят на Анкара изтребители Ф-35. \r\n„Можем да преодолеем различията около С-400 и Ф-35“, каза Ердоган на пресконференцията си с Тръмп, като в същото време той не изключи възможността Турция да купи и американския аналог на ракетите С-400, системите „Пейтриът\". \r\nТова може да се случи обаче, само \"ако бъде получена добра оферта\", твърди той. \r\nДоналд Тръмп от своя страна заяви, че ръководителите на дипломацията на двете страни вече са инструктирани да работят по решаването на проблема.  \r\n„Ние се свързахме с нашите държавни секретари и министри на външните работи, както и с нашите национални сътрудници по сигурността, за да започнат те незабавно да работят по проблема с С-400“, каза Тръмп. \r\nСамият Доналд Тръмп, както изглежда, сега няма време да мисли за решение на проблема - той е зает с вътрешнополитически проблеми, а именно опита за импийчмънт. На пресконференция с турския си гост, той отново нарече този опит \"лов на вещици\" и \"измама\". \r\nТуркологът и директор на „Центъра за изследване на Нова Турция“ Юрий Мавашев в интервю за „Комерсант“ призова да не се вземат насериозно приятелските изявления на лидерите на двете страни. \r\n„Турско-американските отношения са на своето историческо дъно. Тръмп и Ердоган са се хвърлили в капана на популизма. Затова не бива да се очаква пробив от срещите. Непълното обсъждане на проблема с С-400 предполага, че никой не иска да прави отстъпки на никого. Страните се страхуват да не демонстрират слабост“, твърди той. \r\nКато по-важна от резултата от преговорите, експертът посочи друга точка. \r\n„За първи път в историята на отношенията между двете страни това посещение изглежда като разговор между американския президент и лидера на „Нова Турция“, който накара всички да се съобразяват със своите мнения. Ролята на Анкара се увеличи в международен смисъл”, каза още Мавашев. \r\n \r\n  Теодор Пенев", "date": "2019.11.14", "title": "„Коммерсантъ“: САЩ и Турция остават приятели с разногласия"}
{"url": "http://www.focus-news.net/news/2019/11/14/2719704/inzh-chanka-koralska-zam-kmet-na-burgas-proektat-za-rekonstruktsiyata-na-chast-ot-bulevard-demokratsiya-e-predviden-da-startira-prez-sledvashtata-godina-vse-oshte-sabirame-predlozheniya.html", "text": "Проектът за реконструкцията на част от булевард \"Демокрация\" е предвиден да стартира през следващата година, все още събираме предложения, които се обследват. Това каза инж. Чанка Коралска, зам.-кмет на Бургас с ресор строителство, инвестиции и регионално развитие по време на информационна среща за реконструкцията на част от булевард \"Демокрация\", предаде репортер на  Радио „Фокус“ – Бургас . „Имаме готови проекти, които не са окончателни. Преди това искаме да ги представим на всички, за да може да получим обратна информация и там гилдиите, които имат отношение към транспорта и гражданите, да ни кажат какво според тях не сме успели да видим и да чуем предложения, за да знаем къде можем да направим така, че след реконструкцията за всички да е по-удобно и по-безопасно“, заяви зам.-кметът Чанка Коралска. По думите й участъкът е част от голям проект, който включва трасе на бърза автобусна линия, която тръгва от автогарата, която се явява начална спирка в комплекс „Славейков“ до КАТ, минава по бул. „Професор Яким Якимов“, а след това се включва по бул. „Стефан Стамболов“, като преминава по бул. „Демокрация“, продължава покрай морската градина, минава по ул. „Булаир“ и свършва до автогара „Юг“, където е другата спирка. Бус лентата ще бъде отделена само за движение на автобуси. „Проектът е предвиден да стартира през следващата година, като сега само се презентира и се събират предложения, които ще бъдат отразени там, където е възможно, защото за нас обратната връзка е много важна. Евентуално месец март или април интервенцията ще започне. Срокът за изпълнение е 360 дни, като в рамките на следващата година проектът би трябвало да приключи“, каза още зам.-кметът Чанка Коралска.  \r\nМария КУРТЕВА", "date": "2019.11.14", "title": "Инж. Чанка Коралска, зам.-кмет на Бургас: Проектът за реконструкцията на част от булевард \"Демокрация\" е предвиден да стартира през следващата година, все още събираме предложения"}
{"url": "http://www.focus-news.net/news/2019/11/14/2719706/fokus-makedoniya-srabskiyat-vitsepremier-zayavi-chemini-shengen-ne-e-nova-yugoslaviya.html", "text": "Сръбският вицепремиер и министър на търговията Расим Ляич заяви, че инициативата за Западните Балкани, известна като \"мини Шенген\", е придружена с  прекалено много политизиране и твърде малко прагматизъм и рационалност, предава македонската  “Фокус“ . \r\nВ свое изявление за сръбската преса, Ляич заяви, че тази инициатива трябва да се разглежда „изключително през икономическата призма, а политическата полза да се разглежда преди всичко за стабилизирането на Западните Балкани и създаването на климат, в който политическите проблеми и откритите въпроси се решават по-лесно“. \r\n\"Опитахме всичко в региона - от омраза и национализъм до война, но все още не сме се опитали да бъдем нормални и прагматични\", каза Ляич. \r\nТой подчерта, че „това в никакъв случай не е създаването на нов съюз, на нова Югославия, на нови Балкани, а възраждане на всички съществуващи регионални инициативи – от ЦЕФТА през Съвета за регионално сътрудничество (…) които в общи линии целяха свободен поток от хора, стоки, идеи и капитал“. \r\nЛяич добави, че регионът като цяло изостава икономически от развитите страни и че това е ключова причина, която сочи необходимостта да се продължи тази инициатива. \r\n\"Средното развитие на инфраструктурата в Западните Балкани е с около 50 процента по-ниско от средното за Европейския съюз. С тези стъпки и инвестиции в региона са необходими 33 години, за да достигне до сегашното ниво на (…) инфраструктурата в ЕС\", каза още Ляич. \r\nТой каза, че \"Малкият Шенген\" не е политически съюз, нито алтернатива на ЕС, като членството в Общносттта е цел за всяка страна в региона, но техните икономики трябва да са конкурентоспособни на световния пазар. \r\n \r\n  Теодор Пенев", "date": "2019.11.14", "title": "“Фокус“ (Македония): Сръбският вицепремиер заяви, че„Мини Шенген“ не е нова Югославия"}
{"url": "http://www.focus-news.net/news/2019/11/14/2719683/the-washington-examiner-erdogan-se-opitva-da-ubedi-vodeshti-chlenove-na-parlamenta-na-sasht-da-se-otkazhat-ot-podkrepata-si-za-kyurdskite-sili-v-siriya.html", "text": "Президентът на Турция се опита да убеди членове на американската Републиканска партия да оттеглят поддръжката си за кюрдските „Сирийски демократични сили“ (СДС), като за целта използва видеоматериал, изготвен от правителството в Анкара, пише американското консервативно издание  The Washington Examiner . \r\nСпоред информацията Ердоган е пуснал пропагандно антикюрдско видео на своя „Айпад“ в опит да убеди американските народни представители да подкрепят действията му в Северна Сирия.  \r\n„Искате ли да накараме кюрдите да направят видео за това, което вие сте извършили?“, попита сенатор Линдзи Греъм, която и преди се е изказвала негативно за турските действия в Сирия.  \r\nТова породи спор между двамата във връзка с „инвазията“ в Сирия, като Ердоган неколкократно протестира срещу използването на тази дума.  \r\n„Отхвърлям напълно турското твърдение за това, че Анкара е направила повече за унищожаването на „Ислямска държава“ и ще ви информирам, че 10 хил. бойци на СДС, основно кюрди, страдаха, умираха и бяха ранени в борбата срещу групировката и САЩ няма да забрави или да ги изостави“, заяви тя.  \r\nСенатор Рик Скот от своя страна постави въпроса „защо Турция да се ползва със защитата на НАТО, когато се приближава до Русия“. \r\nВсички депутати на срещата освен това се съгласиха, че Турция трябва бъде изцяло изключена от програмата за изтребителите Ф-35, заради интереса и закупуването на руските системи С-400 от страна на Анкара. \r\n \r\n  Теодор Пенев", "date": "2019.11.14", "title": "The Washington Examiner: Ердоган се опитва да убеди водещи членове на парламента на САЩ да се откажат от подкрепата си за кюрдските сили в Сирия"}
{"url": "http://www.focus-news.net/news/2019/11/14/2719707/kilometrichna-kolona-ot-avtomobili-se-e-obrazuvala-predi-gkpp-kulata-v-posoka-gartsiya.html", "text": "Километрична колона от автомобили се е образувала преди ГКПП \"Кулата\" в посока Гърция. Това съобщи слушател на  Радио \"Фокус\" - Пирин . По думите му задръстването започва още от село Кулата. Придвижването към границата става изключително бавно.", "date": "2019.11.14", "title": "Километрична колона от автомобили се е образувала преди ГКПП \"Кулата\" в посока Гърция"}
{"url": "http://www.focus-news.net/news/2019/11/14/2719714/rabotno-saveshtanie-shte-se-sastoi-v-kardzhali-za-podgotovkata-na-patnata-mrezha-za-esenno-zimniya-sezon-i-za-izgrazhdaneto-na-videonablyudenie-v-obshtinite-ot-oblastta.html", "text": "Работно съвещание за подготовката на пътната мрежа за есенно-зимния сезон в областта, мерки за създаване на условия за безопасно движение, координацията и взаимодействието на институциите и фирмите, които имат правомощия и задължения в този процес, организира директорът на  ОДМВР-Кърджали  старши комисар Атанас Илков на 15 ноември от 11.00 часа в Клуба на дирекцията, съобщиха от   ОДМВР-Кърджали  . Освен готовността за есенно-зимния сезон, състоянието на пътищата и техниката за поддържането им, ще бъде обсъдена и възможността за изграждането на видео-наблюдение в общините като важен фактор за сигурността в населените места. Старши комисар Илков ще представи анализ на оперативната обстановка в областта, на резултатите от работата на мобилните екипи на ОДМВР в малките и отдалечени населени места, във фокус ще бъде проблемът за безнадзорните животни, които често пъти са причина за пътнотранспортни произшествия в областта. \r\nПоканени за участие са: областният управител на Област Кърджали, кметовете на седемте Общини, директорът на Областно пътно управление, директорът на РДПБЗН, упълномощени представители на фирмите, определени за почистване на пътната мрежа. В съвещанието ще се включат началниците на сектор „Пътна полиция“ и на Районните управления на МВР.", "date": "2019.11.14", "title": "Работно съвещание ще се състои в Кърджали за подготовката на пътната мрежа за есенно-зимния сезон и за изграждането на видеонаблюдение в общините от областта"}
{"url": "http://www.focus-news.net/news/2019/11/14/2719713/nimh-utre-shte-preobladava-slanchevo-vreme-s-maksimalni-temperaturi-mezhdu-16-i-21.html", "text": "Утре ще преобладава слънчево време. Ще духа слаб юг-югоизточен вятър. Максималните температури ще са между 16° и 21°. През нощта валежите в повечето райони ще спрат, а от югозапад облачността ще се разкъсва. До сутринта в Дунавската равнина все още ще има превалявания. В сутрешните часове на места в равнините ще има ниска облачност или мъгла. Ще бъде почти тихо. Минималните температури ще бъдат между 8° и 13°. Атмосферното налягане ще бъде близко до средното за месеца.  Това съобщи за  Агенция „Фокус”  дежурният синоптик Виктория Клещанова  от  Националния институт по метеорология и хидрология (НИМХ) .  \r\nНад Черноморието преди обяд ще бъде предимно облачно, след обяд облачността ще се разкъса. Ще духа слаб изток-югоизточен вятър. Максималните температури на въздуха ще са 18°-19°. Температурата на морската вода е 17°-18°. Вълнението на морето ще е 2-3 бала. \r\nНад планините ще бъде предимно слънчево. Ще духа слаб до умерен вятър от юг-югозапад. Максималната температура на височина 1200 метра ще е около 13°, на 2000 – около 7°. \r\nПрез почивните дни ще е без валежи. В източната половина от страната вятърът ще бъде от южната четвърт, предимно слаб. В планините и планинските райони, където ще бъде предимно слънчево, с разкъсана висока облачност, отново ще се затопли. В равнинната част от страната ще има ниска облачност или мъгла, която в отделни райони ще се задържа по-дълго и там дневните температури ще остават до около 12°. В останалата част от страната, където в следобедните часове ще има и слънчеви часове, максимални температури - между 15° и 20°. Преобладаващи минимални - между 5° и 10°. В понеделник южният вятър временно ще се усили. Облачността ще бъде предимно значителна, с повишена вероятност за превалявания, на повече места в южните райони от страната.", "date": "2019.11.14", "title": "НИМХ: Утре ще преобладава слънчево време с максимални температури между 16° и 21°"}
{"url": "http://www.focus-news.net/news/2019/11/14/2719708/prez-1920-godina-narodnata-biblioteka-vav-veliko-tarnovo-poluchava-statut-na-treto-natsionalno-knigohranilishte.html", "text": "През 1920 година Народната библиотека във Велико Търново получава статут на трето национално книгохранилище и започват да идват депозитни екземпляри от цялата печатна продукция в България. Това каза в интервю за  Радио „Фокус“-Велико Търново  директорът на РНБ „Петко Р. Славйков“ Калина Иванова. Тя припомни, че през 1889 година се учредява първата публична библиотека в град Велико Търново с устав на Дружество „Развитие“. „Библиотеката е имала Правилник. За съжаление сведенията са много оскъдни и повече информация за дейността й може да черпим именно от този Правилник. В него виждаме, че работното й време е било много по-продължително от сегашното – работили са до 22.00 ч. вечерта. Имало е строги правила за пазене на тишина, за това по какъв начин да се държат читателите, да няма политически влияния в работата на самата библиотека. Тези, които се интересуват от историята на нашата библиотека, могат да се запознаят повече от експозицията, която е изложена пред Факултета по изобразително изкуство. Там е възможно чрез QR кодовете да се почерпи информация и да се използва цялата история на библиотеката“, уточни Калина Иванова.Във връзка с отбелязването на 130 години от учредяването на първата публична библиотека в старата столица, нейният приемник организира юбилейна програма, която включва експозиция с 18 винилови табла, подредени пред Факултета по изобразително изкуство, които представят дългогодишната история на културната институция, както и XVIII-та Национална научна конференция „Библиотеки – четене – комуникации“, която се провежда днес и утре. \r\nРени АТАНАСОВА", "date": "2019.11.14", "title": "През 1920 година Народната библиотека във Велико Търново получава статут на трето национално книгохранилище"}
{"url": "http://www.focus-news.net/news/2019/11/14/2719715/vremenno-e-ogranicheno-dvizhenieto-v-dvete-posoki-po-pat-i-1-pri-km-86-v-rayona-smolyanovtsi-v-oblast-montana-poradi-izteglyane-na-tezhkotovaren-avtomobil.html", "text": "Временно е ограничено движението в двете посоки по път I-1 при км 86 в района Смоляновци, в област Монтана, поради изтегляне на тежкотоварен автомобил. Това съобщиха от  Агенция \"Пътна инфраструктура\" . \r\nВодачите изчакват на място. Трафикът се регулира от \"Пътна полиция\".", "date": "2019.11.14", "title": "Временно е ограничено движението в двете посоки по път I-1 при км 86 в района Смоляновци, в област Монтана поради изтегляне на тежкотоварен автомобил"}
{"url": "http://www.focus-news.net/news/2019/11/14/2719710/yoakim-kalamaris-politicheski-analizator-prespanskoto-sporazumenie-nyama-da-bade-komentirano-na-sreshtata-na-varha-v-solun.html", "text": "Преспанското споразумение няма да бъде коментирано на Срещата на върха в Солун с участието на премиерите на България, Гърция и Република Северна Македония Бойко Борисов, Кирякос Мицотакис и Зоран Заев. Това каза в интервю за предаването  „Това е България“  на  Радио „Фокус“  Йоаким Каламарис, бизнесмен, политически анализатор и университетски преподавател. Според анализатора тримата премиери ще обсъждат геополитически въпроси, сред които енергийната сигурност и позицията на Скопие относно името на страната. „ В Северна Македония има сериозни политически и граждански брожения. Не е тайна, че политическите опоненти на Зоран Заев ще бъдат победители на следващите избори, които той предизвика“, каза експертът и допълни, че предсрочните избори в Северна Македония ще доведат до дестабилизация. Той подчерта, че разчита основно на нюха на българския премиер, който е по-динамичен и с повече управленски и административен стаж. Йоаким Каламарис коментира, че срещата днес е много близо исторически със срещата на президента на Китай в Гърция, обединила всички политически сили в страната. „Фокусът между Русия и САЩ не е решаващ, става въпрос най-вече за Китай. Колебанието на тримата премиери ще бъде голямо, но резултатът от срещата ще бъде интересен“, допълни Йоаким Каламарис. Според него на срещата в Солун ще бъде обсъдена и темата за инвазията на нелегалните емигранти. „Тази невероятна епидемия за нашите страни трябва да спре. В момента е изкривена цялата европейска политика, защото следвайки международното право и ООН, тези, които имат право да дават политическо убежище на нелегалните имигранти от страни, в които не се води война, като Пакистан, Афганистан и Бангладеш, не са нито Гърция, нито другите страни от региона. Първата държава има право да разглежда подобни ситуации, а първата държава е Турция, която изтъргува този процес. В момента има геополитическа гавра с понятието убежище“, коментира Йоаким Каламарис. Би било добре не само геополитическите и енергийни ресурси да са приоритет на тази среща, а най-вече суверенитета на страните в региона и православието, което трябва да се поддържа и да остане, препоръча политическият анализатор. Според него като цяло ситуацията в Европа е сложна заради Брекзит и финансовите сътресения в Италия, Испания, Португалия, както и в други страни от Централна Европа. По отношение на бизнеса Йоаким Каламарис посочи, че развитието му трябва да се разглежда на база истинско обединение на икономически усилия и синергия, най-вече между България и Гърция за развитието на геоикономиката в региона.  \r\nЦоня СЪБЧЕВА", "date": "2019.11.14", "title": "Йоаким Каламарис, политически анализатор: Преспанското споразумение няма да бъде коментирано на Срещата на върха в Солун"}
{"url": "http://www.focus-news.net/news/2019/11/14/2719712/svoboden-pechat-makedoniya-zoran-zaev-tvardi-che-gratskiyat-premier-mitsotakis-shte-se-bori-makedoniya-da-poluchi-data-za-pregovori-s-es.html", "text": "Премиерът на Северна Македония Зоран Заев заяви след срещата си с гръцкия премиер Кириакос Мицотакис, че е получил от него гаранции, че Гърция ще се бори за това страната му да получи окончателно дата на преговори за присъединяване към Европейския съюз, пише скопското издание  ”Свободен печат“ . \r\n„Изпълнението на Преспанското споразумение трябва да идва с положителна и очаквана динамика. По този въпрос акцентът ни беше върху Европейския съвет и решението му, имах възможност да получа информация от първа ръка за това какво се е обсъждало, но много се радвам, че премиерът на (…) Гърция ще се бори за страната ни, за да получим най-накрая дата на преговори. Премиерът ми обясни подробно какви са дейностите му, какви са плановете му и как ще ни бъде полезен“, каза премиерът Заев. \r\n \r\n  Теодор Пенев", "date": "2019.11.14", "title": "„Свободен печат“ (Македония): Зоран Заев твърди, че гръцкият премиер Мицотакис ще се бори Македония да получи дата за преговори с ЕС"}
{"url": "http://www.focus-news.net/news/2019/11/14/2719722/novo-sadebno-zasedanie-po-deloto-za-izbor-na-kmet-v-s-bozveliysko-se-provezhda-v-administrativen-sad-varna.html", "text": "С определение, постановено в съдебно заседание на 14 ноември 2019 г., съдебният състав при Административен съд – Варна е приел за необходимо извършването на допълнителни процесуални действия, с цел изясняване на относими към предмета на спора факти. Това съобщиха от пресцентъра на  Административен съд – Варна  .  Предвид това е отменено протоколно определение, с което е даден ход по същество по адм. дело №2991/2019 г., а  делото е насрочено за разглеждане в открито съдебно заседание на 19 ноември 2019 г. от 11.00 ч. Припомням, че адм. дело 2991/2019 г. е образувано по жалба на г-н Живко Панев, за оспорване и спиране изпълнението на  решение №219-МИ/28.10.2019 г. на ОИК – гр. Провадия за определяне на изборните резултати за кмет на с. Бозвелийско, Община Провадия, Област Варна. По назначена от съда СТЕ (съдебно-техническа експертиза) със задачи: - установява ли се използването върху проверените бюлетини  на т.нар. изчезващо/невидимо мастило или друго химическо вещество с подобни характеристики; - при положителен отговор на първия въпрос, да посочи възможно ли е да се възпроизведе вотът, отбелязан с такова мастило, съответно да го посочи; - установява ли се натиск върху бюлетините, съответстващ на такъв, който се оставя при изписване с химикал; какъв е броят на бюлетините с отразен върху тях натиск -  на съдебното заседание на 13 ноември 2019 г. вещото лице даде своето експертно заключение, че „върху голяма част от проверените бюлетини ВЕРОЯТНО е използвано т.нар. изчезващо мастило и  върху голяма част от бюлетините се установява натиск, съответстващ на такъв, който се оставя при изписване с химикал.“", "date": "2019.11.14", "title": "Ново съдебно заседание  по делото за избор на кмет в с. Бозвелийско се провежда в Административен съд – Варна"}
{"url": "http://www.focus-news.net/news/2019/11/14/2719718/mika-zaykova-finansov-ekspert-falshivite-bolnichni-tryabva-da-badat-kriminalizirani.html", "text": "Фалшивите болнични трябва да бъдат криминализирани. Това каза в интервю за предаването  „Това е България“  на  Радио „Фокус“  финансовият експерт Мика Зайкова. Според нея няма никаква законова аргументация първият ден от болничния да не се плаща, а аргументът, че има много фалшиви болнични, е проблем на контрола. „Всеки работещ в България плаща осигурителна вноска, в рамките на която е осигурен и за временна нетрудоспособност, която плаща на НОИ. Държавата, в лицето на НОИ, Министерството на труда  и социалната политика и Министерството на здравеопазването са тези, които контролират този процес. Този контрол трябва да е ефективен и да няма корупция. Твърди се, че има фалшиви болнични, но доказателствата са твърде малко. Освен ефективен контрол, трябва да има криминализиране на това деяние, защото то е престъпление. Но да наказваш болния си работник е нонсенс“, обясни Мика Зайкова. Финансовият експерт припомни, че по време на кризата през 2009 година социалните партньори са се съгласили като временна антикризисна мярка да плащат първите три дни от болничния. „По този начин първите три дни се плащат на 70%, но кризата отдавна мина и никой не се сеща, че тази временна антикризисна мярка беше превърната в постоянна. Работодателят фактически плаща за едно и също нещо два пъти. Знаете, че 60% от осигурителната вноска се плаща от работодателя, а 40% от работника. След това той трябва да плати и болничните, затова работодателите са в правото си. Институцията, която трябва да плаща болничните, се казва НОИ“, подчерта Мика Зайкова. Тя допълни, че цените на лекарствата и на терапията, която българинът доплаща, са над средното европейско ниво. Финансовият експерт цитира и данните на НСИ за октомври, които отчитат, че средното поскъпване за месеца е 0,8%, като се забелязва поскъпване на лекарските услуги и лекарствата. \r\nЦоня СЪБЧЕВА", "date": "2019.11.14", "title": "Мика Зайкова, финансов експерт: Фалшивите болнични трябва да бъдат криминализирани"}
{"url": "http://www.focus-news.net/news/2019/11/14/2719711/premierat-boyko-borisov-obsadi-s-gratskiya-si-kolega-mitsotakis-realizatsiyata-na-obshtite-energiyni-proekti.html", "text": "Реализацията на ключовите съвместни инфраструктурни и енергийни проекти беше сред акцентите на разговора между министър-председателя на България Бойко Борисов и гръцкия премиер Кирякос Мицотакис, съобщиха от  правителствената информационна служба . Двамата правителствени ръководители разговаряха преди началото на Четвъртата среща на върха в Солун. „Ускорената реализация на газовия интерконектор между България и Гърция е приоритетен не само за нас, но и за целия регион. Само преди дни проверих напредъка на изграждането на дейностите на връзката, чийто старт беше даден през месец май тази година. Така ще подобрим енергийната сигурност на цяла Югоизточна Европа“, категоричен беше премиерът Бойко Борисов. Той посочи, че за икономическия подем в региона ще допринесе и реализирането на транспортните проекти като железопътната линия Бургас-Александруполис, която е част от по-големия проект за мултимодален коридор за товарни превози, свързващ Егейско и Черно море „Sea2Sea”.  \r\n„Нашите две страни са стълбове на стабилност в региона и силни застъпници на регионалното сътрудничество и европейската и евроатлантическа интеграция на страните от Западните Балкани“. Тази обща позиция изразиха в хода на срещата министър-председателят Борисов и гръцкият премиер Мицотакис.  \r\nБойко Борисов и Кирякос Мицотакис бяха единодушни, че България и Гърция са стратегически партньори и в този контекст е необходимо поддържането на приятелски и отворен диалог във всички сфери от общ интерес. Българският премиер Борисов изрази увереност, че активното двустранно сътрудничество ще продължи и с новото правителство на южната ни съседка и ще бъде запазен общия стремеж към задълбочаването на политическите и икономическите връзки. „Взаимодействието между нашите страни придобива още по-голямо значение на фона на кризите, които ни обграждат от изток и от юг, а и на запад от нас, като имаме предвид крехката стабилност на Западните Балкани“, заяви българският министър-председател.  \r\nВ хода на разговора двамата правителствени ръководители отбелязаха отличните двустранни връзки в търговско-икономическия сектор. „Гърция остава един от водещите ни търговски партньори, затова подкрепяме всякаква инициатива за активизиране на бизнес отношенията“, посочи премиерът Борисов и отбеляза възходящата тенденция на стокообмена между България и Гърция през последните години. За първата половина на тази година стокообменът между двете страни бележи ръст от 14.8% спрямо същия период на миналата година и е в размер на 1.7 млрд. евро. По време на срещата българският министър-председател Борисов акцентира върху необходимостта от още по-задълбочено насърчаване на инвестициите между България и Гърция. В разговора беше акцентирано и върху големия потенциал в сферата на туризма, който двете страни развиват през последните години, като премиерът Борисов подчерта значението на автомагистрала „Струма“ за свързаността с южната ни съседка.", "date": "2019.11.14", "title": "Премиерът Бойко Борисов обсъди с гръцкия си колега Мицотакис  реализацията на общите енергийни проекти"}
{"url": "http://www.focus-news.net/news/2019/11/14/2719716/upravlyavashtata-koalitsiya-se-dogovori-za-250-lv-minimalna-pensiya-ot-1-yuli-2020-g-obzor.html", "text": "Управляващата коалиция се договори за 250 лв. минимална пенсия от 1 юли 2020 г. Това стана ясно след политически съвет на управляващата коалиция. На него са обсъдени въпроси в програмата на коалиционното правителство още при съставянето му в началото на 2017 г.  Лидерът на НФСБ Валери Симеонов  запозна с решенията от съвета. Той поясни, че те ще бъдат внесено  между първо и второ четене в Закона за държавния бюджет и поясни, че става въпрос за повишаване на минималната пенсия на 250 лв. По думите му второто решение, което са взели и което ще материализират е за приобщаването на децата от ниски социални слоеве към образователната система. Той поясни, че идеята е четири, пет  и шестгодишните деца да бъдат задължително в детска градина, като държавата поеме разходите за такси на тази група деца. „Третото, около което се обединихме да бъде определен и заделен фонд  в размер н 70 млн. лв. за изграждане на нови детски градини и училища“, допълни още Симеонов. Той посочи, че четвъртото, около което са се обединили, е първият ден от болничните да не се заплаща. От своя страна председателят на ПГ на ГЕРБ д-р Даниела Дариткова коментира, че предстоящото през следващата година задължава управляващите да държат стабилно управлението на държавата и да залагат на стабилно парламентарно мнозинство.  „Днес сутринта се проведе заседание на коалиционния съвет. Проведохме разговори за това какви промени могат да се направят в Закона за бюджета на държавата. В момента тече срок за предложение между първо и второ четене. По този начин коалицията трябва да реализира своите приоритети. Смятаме, че чрез диалог можем да постигаме по-добри неща\", заяви д-р Дариткова. По-късно от „Атака“ определиха коалиционния съвет като таен. „Научаваме от медиите, че на територията на Народното събрание се е състоял частичен коалиционен съвет между ГЕРБ, ВМРО и НФСБ. Към народните представители от „Атака“ никой не е отправил покана за присъствие. Според информационни източници на срещата е била засегната и темата за размера на минималната пенсия“, се съобщава в прессъобщение на партията. \r\nДеница КИТАНОВА", "date": "2019.11.14", "title": "Управляващата коалиция се договори за 250 лв. минимална пенсия от 1 юли  2020 г. (ОБЗОР)"}
{"url": "http://www.focus-news.net/news/2019/11/14/2719723/vss-otnovo-izbra-ivan-geshev-za-glaven-prokuror-sled-blizo-petchasovo-zasedanie-obzor.html", "text": "Висшият съдебен съвет (ВСС) проведе заседание, на което обсъди Указ № 253/07.11.2019 г. на президента на Република България и осъществи повторно гласуване за кандидата за главен прокурор. Очакваният изход от него, а именно прегласуването на кандидатурата на Иван Гешев за поста на главен прокурор, стана факт. Заседанието продължи близо 5 часа, а обсъжданията преминаха под обвинения в заплахи и коментари на решението на президента Румен Радев да върне кандидатурата на Иван Гешев за преразглеждане. Предстои ВСС да изпрати пълния протокол от заседанието с повторното предложение до държавния глава Румен Радев да назначи Гешев за главен прокурор. Президентът, който веднъж вече мотивирано отказа да подпише указ за назначаване, няма право на повторно връщане на процедурата, но има възможност да сезира Конституционния съд.  \r\nС 20 гласа „за“ и 4 „против“ Иван Гешев е отново избран за обвинител номер едно на държавата. Първата стъпка в заседанието на Пленума на ВСС беше да се реши дали процедурата за избор на главен прокурор да бъде прекратена и да бъде започната нова, или да се продължи старата. Точната формулировка на казуса предизвика напрежение между магистратите.  В крайна сметка бе взето решението да се продължи по предварителния дневен ред и нова процедура за главен прокурор да не бъде отворена. Това стана с „20“ гласа „за“ и 4 „против“. Предложението беше направено от члена на Прокурорската колегия на ВСС Даниела Машева, подкрепено от члена на Съдийската колегия Цветинка Пашкунова, формулирано по следния начин: „за или против да се продължи настоящата процедура по избор на главен прокурор“.  \r\nРазгорещени дебати белязаха заседанието на ВСС, като членът на Съдийската колегия Атанаска Дишева се оплака, че по време на една от почивките Иван Гешев е отправял заплахи към нея. Точните му думи са били, че пред нея стои една блестяща политическа кариера като общински съветник. В пресконференция след края на заседанието Гешев обясни, че думите му са били продиктувани от факта, че по време на дебатите Атанаска Дишева, както и Лозан Панов са говорили с политическа насоченост, без наличие на правни аргументи. Министърът на правосъдието и по право председателстващ ВСС Данаил Кирилов пък определи думите на Гешев като шега и не видя в тях каквато и да е заплаха. Според него добросъвестният  ход от страна на Румен Радев ще бъде той да подпише указа за назначаването на Иван Гешев в рамките на 3 до 7 дни.  \r\nИван Гешев пък видя политически натиск върху процедурата и посочи, че може да се кандидатираме за Рекордите на Гинес по прозрачност на провеждането й, от които думи стана ясно, че Гешев не вижда никакви проблеми в методиката на избора му.  \r\nТеодора ПАВЛОВА", "date": "2019.11.14", "title": "ВСС отново избра Иван Гешев за главен прокурор след близо петчасово заседание (ОБЗОР)"}
{"url": "http://www.focus-news.net/news/2019/11/14/2719721/vazstanoveno-e-dvizhenieto-po-pat-i-1-vidin-montana-pri-km-86-v-rayona-smolyanovtsi.html", "text": "Възстановено е движението по път I-1 Видин – Монтана при км 86 в района Смоляновци. Това съобщиха от пресцентъра на  Агенция \"Пътна инфраструктура\" .", "date": "2019.11.14", "title": "Възстановено е движението по път I-1 Видин – Монтана при км 86 в района Смоляновци"}
{"url": "http://www.focus-news.net/news/2019/11/14/2719725/izlozhbata-na-5-tiya-mezhdunaroden-salon-za-digitalna-i-print-art-fotografiya-varna-2019-shte-bade-otkrita.html", "text": "Изложбата на 5-тия Международен салон за дигитална и принт арт фотография Варна 2019 ще представи пред варненци и гости на града отличените творби и избрано от финалната селекция на принт секциите от конкурса, предаде репортер на  Радио „Фокус“ – Варна  . Откриването на изложбата ще е днес в Градска художествена галерия, а отличените творби могат да бъде разгледани до 30 ноември. \r\nФорумът се проведе под патронажа на трите най-големи и престижни световни фотографски организации - FIAP, PSA и GPU. Участие взеха 245 участника от 51 държави, които подадоха общо 2886 фотографии и премериха сили, талант и способности в 6 категории - 3 принт и 3 дигитални. Журито определи най-добрите фотографии и разпредели 148 награди. \r\nБългарските автори, участвали в конкурса, представиха достойно страната ни и спечелиха общо 17 престижни награди .  Останалите държави, към които ще пътуват наградите от Салона са: Германия, Дания, Холандия, Швеция, Норвегия, Белгия, Великобритания, Ирландия,Шотландия, Финландия, Швеция, Италия, Полша, Австрия, Унгария, Румъния, Испания, Португалия,Турция, Кипър, Израел, Русия, Канада, Бразилия, Австралия, САЩ, Индия, Китай, Сингапур, Виетнам, Макао, Хон Конг, Тайван, Япония, Саудитска Арабия, и Оман. \r\nДесислава ВАСИЛЕВА", "date": "2019.11.14", "title": "Изложбата на 5-тия Международен салон за дигитална и принт арт фотография Варна 2019 ще бъде открита"}
{"url": "http://www.focus-news.net/news/2019/11/14/2719719/predstoyashti-mezhdunarodni-sabitiya-za-15-noemvri-agentsiya-fokus.html", "text": "*** \r\n  Бившият посланик на САЩ в Украйна ще свидетелства в разследването по импийчмънт на президента Доналд Тръмп \r\n*** \r\n \r\n  Заседание на икономическия и финансов съвет за европейския бюджет \r\n*** \r\n \r\n  Предвиждат се нови наводнения във Венеция с равнище на водата до 145 см \r\n*** \r\n \r\n  Посещение на новоизбрания председател на Европейския съвет Шарл Мишел", "date": "2019.11.14", "title": "Предстоящи международни събития за 15 ноември (Агенция „Фокус“)"}
{"url": "http://www.focus-news.net/news/2019/11/14/2719727/sport-balgariya-zagubi-ot-paragvay-s-01-v-kontrola.html", "text": "Националният отбор на България загуби с 0:1 от Парагвай в контролна среща, играна пред около 500 зрители на стадион \"Васил Левски\". Двубоят беше неофициален дебют за новия селекционер Георги Дерменджиев, заменил Красимир Балъков. Мигел Алмирон отбеляза в 60-ата минута и това се оказа достатъчно на гостите да спечелят мача, в който парагвайците отправиха 20 удара към българската врата, а нашите само четири. \r\nНационалният ни отбор продължава лошата серия от мачове без победа - вече 12. В неделя от 19:00 часа националите ще домакинстват на Чехия в последната си евроквалификация. Надеждата за отбора ни за класиране на Евро 2020 е през баражите през март, на база представянето в Лигата на нациите.", "date": "2019.11.14", "title": "Спорт: България загуби от Парагвай с 0:1 в контрола"}
{"url": "http://www.focus-news.net/news/2019/11/14/2719728/afp-italianskoto-pravitelstvo-obyavi-izvanredno-polozhenie-vav-venetsiya-sled-navodneniyata.html", "text": "Италия обявява извънредно положение в региона на Венеция, след като огромен прилив премина през историческия град, заяви премиерът на страната Джузепе Конти, предава  AFP . \r\n„Кабинетът одобри  (обявяването) на извънредно положение във Венеция“, написа Конти в социалната мрежa “Twitter”.  \r\nНеговото съобщение идва след наводненията в италианския град и малко след като обяви, че във връзка с бедствието ще бъдат отпуснати 20 млн. евро.  \r\n \r\n  Теодор Пенев", "date": "2019.11.14", "title": "AFP: Италианското правителство обяви извънредно положение във Венеция след наводненията"}
{"url": "http://www.focus-news.net/news/2019/11/14/2719729/v-oblast-montana-sa-polucheni-1000-broya-donorska-karta.html", "text": "В област Монтана са получени 1000 броя „Донорска карта“, съобщиха от  Регионалната здравна инспекция  в Монтана. Те се разпространяват от доброволците на БЧК съвместно с РЗИ-Монтана. Всеки желаещ да притежава „Донорска карта“ може да я принтира  и от официалния сайт на кампанията: www.zajivot.bg.  Близо 1153-ма български граждани, нуждаещи се от трансплантация, живеят с надеждата да водят нормален живот, да имат свободата да се придвижват сами, да се срещат с приятели, да отидат на театър или концерт. Всички те очакват втори шанс за живот, който е възможен единствено чрез трансплантация на орган.", "date": "2019.11.14", "title": "В област Монтана са получени 1000 броя „Донорска карта“"}
{"url": "http://www.focus-news.net/news/2019/11/14/2719726/spektakalat-bremenskite-muzikanti-shte-bade-predstaven-v-kardzhali-s-poslanieto-ti-promenyash-igrata-igrata-promenya-teb.html", "text": "Спектакълът „Бременските музиканти” ще бъде представен в Кърджали с посланието „Ти променяш играта. Играта променя теб”, което отправя тазгодишната кампания „Нощ на театрите“, съобщиха от Театрално-музикален център-Кърджали, предаде кореспондент на   Радио „Фокус“  . Режисьор на постановката е Леонард Капон, а куклената пиеса е негова авторска адаптация на популярната приказка със същото наименование. Сценографията е на Виржиния Петкова, музиката на Веселин Койчев. Младите артисти, които ще зарадват децата на Кърджали са Тони Тончева, Красимир Ненков и Божидар Георгиев. Представлението ще се играе с вход „Свободен“ – безплатно, на сцената на Кукления театър-Кърджали на 16.11.2019 г. от 11.00 ч. Децата ще могат да се докоснат до се куклите, до декорите, до актьорите, да разговарят с тях  -  да надникнат зад кулисите и да видят механизма на правене на театър, по думите на директора на ТМЦ Гълъб Бочуков. „Нощта на театрите” е част от платформата „Европейска Нощ на театъра”, която обединява създателите на качествено театрално изкуство - без граници, без езикови, религиозни или етнически бариери. През 2019 г. „Нощ на театрите” ще се проведе едновременно в 11 европейски държави. В България се включват над 1500 творци от различни театрални стилове. В 18 града у нас ще има повече от 170 изяви, свързани с инициативата.  \r\nДарина ДЕЕНИЧИНА", "date": "2019.11.14", "title": "Спектакълът „Бременските музиканти” ще бъде представен в Кърджали с посланието „Ти променяш играта. Играта променя теб”"}
{"url": "http://www.focus-news.net/news/2019/11/14/2719720/obshtina-svishtov-se-vklyuchva-v-natsionalna-sreshta-na-ekspertite-po-programi-i-proekti-ot-obshtinite-v-sofiya.html", "text": "Екип от дирекцията за управление на проекти в общинската администрация Свищов, начело с кмета на общината Генчо Генчев присъстват на Национална среща на експертите по програми и проекти, която се провежда в град София. Това съобщиха за  Радио „Фокус“-Велико Търново  от пресцентъра на Община Свищов. На форума своя презентация представи и Регионален фонд за градско развитие „Север“, който осигурява съфинансирането при изпълнението на проект „Ремонт, реконструкция и мерки за подобряване на енергийната ефективност в обекти на културната инфраструктура на територията на Община Свищов“ по Оперативна програма „Региони в растеж“ 2014-2020 г. \r\nОбщина Свищов бе дадена за пример като първа и единствена към момента за Северна България, която успешно финализира процедурата по договориране с Фонд за градско развитие Север и Експрес банк“ АД за реализацията на проекта, насочен към обновяване на три от читалищата на територията на общината и реализиращ се по Приоритетна ос 1: „Устойчиво и интегрирано градско развитие» на ОПРР 2014-2020 г.  \r\nНовост при проектите за развитие на културната инфраструктура и културния туризъм през настоящия програмен период  е, че тяхното финансиране ще се извършва чрез комбинация от Финансови инструмент и безвъзмездно финансиране.   \r\nЧрез реализирането на този проект общинската администрация за пореден път доказа своя опит и компетентност за изпълнение на проектни предложения с комбинирано финансиране, включващо безвъзмездна финансова помощ в размер на 85 %,  10 % осигурени от фонда /Регионален фонд за градско развитие „Север“ и „Експрес банк“/  и 5% от общата стойност на проекта е съфинансиране, осигурено от Община Свищов. \r\nНа форума община Свищов получи висока оценка и бе дадена за пример за усърдната работа и отличната комуникация между екипите на общинската администрация и фонда, които своевременно успяха да финализират процедурите по договориране. \r\nКъм настоящия момент се извършват ремонтни дейности по сградите, с което ще се подобри съществуващата материална база на три от читалищата на територията на община Свищов - НЧ „Светлина-Царевец 1927”, НЧ „Трудолюбие – 1907“ с. Вардим и НЧ „Филип Станиславов-1903“-с. Ореш. По този начин ще се повиши привлекателността на читалищата и културните изяви сред хората и ще се осигури устойчивост на предлаганите продукти и услуги. \r\nЛуиза ТРАНЧЕВА", "date": "2019.11.14", "title": "Община Свищов се включва в Национална среща на експертите по програми и проекти от общините в София"}
{"url": "http://www.focus-news.net/news/2019/11/14/2719730/germantsi-dariha-20-000-leva-za-remont-na-akushero-ginekologichnoto-otdelenie-na-mbal-ivan-rilski-gorna-oryahovitsa.html", "text": "Благотворители от Германия посетиха вчера МБАЛ „Иван Рилски” в Горна Оряховица, месеци след като за пореден път дариха голяма сума пари за ремонт в лечебното заведение. Това съобщиха за  Радио „Фокус“-Велико Търново  от пресцентъра на лечебното заведение. Юрген Мюлер и съпругата му Риа Мюлер посетиха Акушеро-гинекологичното отделение, където с над 20 000 лева са извършени ремонти на операционната зала и една от стаите за пациентки в гинкологичния сектор. Ремонт на операционната зала не е правен  от над 30 години, споделиха от персонала. \r\nНемските дарители, придружавани от доброволката Изабел Шимидова, бяха посрещнати от управителя на болницата д-р Иван Иванов и началникът на АГО д-р Михаил Милатович. Гостите останаха удовлетворени от огледа на реновираните помещения. \r\nОт началото на януари до 1 ноември 2019 г. през гинекологичения сектор на АГО са преминали 650 пациентки от региона. Средствата идват от немската фондация “Децата се нуждаят от мир” в град Хехинген, като са набрани по няколко линии. Част от тях са осигурени от служители на известна немска фирма, които заделят процент от заплатите си за благотворителност, друга част – от благотворителни концерти, а още средства са събрани от дарителници, поставени в големи вериги супермаркети. \r\nЮрген и Риа Мюлер подпомагат за четвърти път стационара в Горна Оряховица със средства на две неправителствени организации, като помощта надхвърля 42 000 лева. \r\nПрез миналата есен за 6 000 лева бяха ремонтирани ремонтирани две стаи, монтиран окачен таван в санитарния възел и ремонтирана ВиК системата в Родилно отделение.  \r\nПрез 2017 година дарителите осигуриха средства за основен ремонт на боксовете в кърмаческия сектор на Детско отделение, бе ремонтирана и модернизирана млечната кухня, и оборудвана с нови електроуреди. \r\nВ Детско отделение бе направен основен ремонт и на санитарните възли.  Германците ще гостуват в България до края на седмицата като те ще посетят и Празника на еленския бут и ще се срещнат с представители на местната управа в Елена. \r\nЛуиза ТРАНЧЕВА", "date": "2019.11.14", "title": "Германци дариха 20 000 лева за ремонт на Акушеро-гинекологичното отделение на МБАЛ „Иван Рилски”-Горна Оряховица"}
{"url": "http://www.focus-news.net/news/2019/11/14/2719732/premierat-boyko-borisov-trevozhi-me-razdelenieto-v-obshtestvoto-v-severna-makedoniya-po-temata-evropeyski-sayuz.html", "text": "Тревожи ме разделението в обществото  Северна Македония по темата Европейски съюз – начинът, по който те гледат на подписването на Преспанското споразумение. Това каза премиерът Бойко Борисов на брифинг след срещата разговорите между премиерите на Четвъртата среща на върха в Солун. „Една държава трябва да има много ясна заявка от всички, от цялата политическа класа, че това е дългосрочен път. Заев направи чудеса. Но ние трябва да сме сигурни, че и другите основни политически партии в страната мислят по същия начин. Ние всички знаем, че в политическия процес какво може да се случи. Нека да сме сигурни в  това, което ще направят те в  бъдеще. - и Македония, и Албания. Ние знаме, че там много се стараят колегите в Албания, но още са далече от критериите на ЕС. За България беше лесно, защото всички политически партии декларираха, че ЕС и НАТО е приоритет. Ние трябва да се постараем да помогнем на Заев да обедини обществото в Северна Македония по тази тема. С всички сили подкрепяме колегите“, каза още Борисов. \r\n„За връзките ни с Гърция от  началото на годината досега 15% е ръстът в стокооборота. Аз съм убеден, че няма гръцки стопанин, който да е дошъл в България и да се оплакал. Аз съм по-консервативен и много внимавам с анализите. Вече над 10 г. ние не пипаме данъци и не си позволявам дори да си го помисля. Защото при нас 20% е ДДС,  10% плосък данък. Говоря само за България, за инвеститорите, за бизнеса - те знаят 10% плосък данък. Като се прибавят разходите на практика те плащат в порядъка на 7-8 процента данък“, допълни Борисов.", "date": "2019.11.14", "title": "Премиерът Бойко Борисов: Тревожи ме разделението в обществото в  Северна Македония по темата Европейски съюз"}
{"url": "http://www.focus-news.net/news/2019/11/14/2719733/iveta-todorova-ot-varna-se-zavarna-s-gran-pri-ot-muzikalna-akademiya-nota-po-nota.html", "text": "Ивета Тодорова, солистка на ВА“Сребърни звънчета“ при  Общински детски комплекс, гр. Варна, стана носител на Гран при – златна статуетка и парична награда от Музикална академия „Нота по нота“, предаде репортер на  Радио „Фокус“ – Варна  . Тази година академията се проведе в обновен формат от 8 до 10 ноември в Пазарджик. Форматът даде възможност  както за обучение с водещи музикални педагози, така и за конкурсно състезание между участниците. Те се съревноваваха в три тура със задължителен репертоар от 3 песни. В първия тур журито селектира по шест  участници от всяка възрастова група и всяка категория. За всички  имаше организирано музикално ателие с  педагози, хореографи и режисьори. Журито бе в състав Етиен Леви – вокален педагог, солист, Мая Райкова – продуцент поп,рок и джаз музика  и Петър Писарски – композитор,вокалист и текстописец.  \r\nДесислава ВАСИЛЕВА", "date": "2019.11.14", "title": "Ивета Тодорова  от Варна се завърна с Гран при от Музикална академия „Нота по нота“"}
{"url": "http://www.focus-news.net/news/2019/11/14/2719734/plyus-info-makedoniya-mitsotakis-i-borisov-se-sreshtnaha-v-solun.html", "text": "Европейската перспектива на Западните Балкани беше една от темите, обсъждани от премиерите на Гърция и България – Кириакос Мицотакис и Бойко Борисов в разговора им в кулоарите на срещата на върха в Солун, предава македонската медия  “Плюс Инфо“ . \r\nКириакос Мицотакис заяви пред Бойко Борисов, че е готов да предприеме подходящи инициативи за европейското бъдеще на региона. \r\nНа срещата се споменаха и последните заключения на Европейския съвет на 17 и 18 октомври. \r\n„Премиерът (Мицотакис) потвърди дългогодишната позиция на Гърция в подкрепа на европейското бъдеще на Западните Балкани, което ще допринесе за осигуряването на мир, стабилност и просперитет в по-широкия регион. Мицотакис заяви, че е готов да предприеме подходящи инициативи в тази посока, подчертавайки паралелно с това, че гръцката подкрепа за процеса на присъединяване на Балканите е неразделно свързана със (…) собствените постижения на кандидатите“, се казва в съобщение на кабинета на Мицотакис. \r\nГръцкият и българският министър-председатели обсъдиха също въпроса за мигрантите, и двустранното сътрудничество. Също така беше решено да се проведе Висш съвет за сътрудничество в гръцкия град Кавала през февруари 2020 г. \r\n \r\n  Теодор Пенев", "date": "2019.11.14", "title": "„Плюс Инфо“ (Македония): Мицотакис и Борисов се срещнаха в Солун"}
{"url": "http://www.focus-news.net/news/2019/11/14/2719717/huffington-post-evrodeputat-ot-partiya-brekzit-predizvika-razedinenie-sred-evroskeptitsite-sled-kato-prizova-za-alians-s-torite.html", "text": "Кандидатите на „Партия Брекзит“ за идните избори във Великобритания бяха призовани от един от собствените си евродепутати да се договорят с консерваторите, въпреки отказът на ръководителя на евроскептиците Найджъл Фараж да си сътрудничи с премиера Борис Джонсън, пише лондонското издание на  Huffington Post . \r\nФараж изтегли част от кандидатите си за изборите в регионите на Обединеното кралство, където се очаква консерваторите да спечелят мнозинство, за да не разделя вота сред електората, подкрепящ Брекзит.  \r\nПо-късно обаче той отказа да продължи с изтеглянето на своите кандидати и заяви, че ще се бори с торите и лейбъристите на идните избори за всички оставащи места.  \r\nТой дори заяви, че неговите колеги от „Партия Брекзит“ са получавали заплахи да оттеглят кандидатурите си.  \r\nНо часове преди крайния срок за подаване на документи и кандидатури за идните избори, които ще се проведат на 12 декември във Великобритания, евродепутатът на \"Партия Брекзит\" Ланс Формън призова за пакт с консерваторите. \r\nТой заяви, че кандидатите от „Партия Брекзит“ трябва да се срещнат със своите колеги консерватори и да се договорят с тях за съответните региони, за да се подсигурят, че възможно най-много кандидати, подкрепящи напускането на Европейския съюз ще влязат в британския парламент.  \r\n„В този късен час призовавам всички консерватори и кандидати на „Партия Брекзит“ в избирателните райони (с подкрепа за напускането на ЕС) да се срещнат и да решат кой ще бъде най-популярният кандидат и да оставят по-слабите да се оттеглят“, заяви евродепутатът.  \r\n„Ако националните партии не могат да се съгласят, нека направим това на местно равнище в името на Брекзит“, добави той.  \r\nЕдин от високопоставените кандидати, Рупърт Лоу, последва примера на Формън и оттегли кандидатурата си от избирателен регион Северно Дъдли минута преди крайния срок за подаване на документите.  \r\nТой оправда решението си с факта, че не може да допусне кандидат на лейбъристите да спечели депутатското място за съответния регион.  \r\nЛидерът на „Партия Брекзит“ Найджъл Фараж е обвиняван в това, че разделя вота на поддръжниците на оттеглянето от ЕС и по този начин рискува да бъде създадено правителство на лейбъристите, което според Джонсън ще забави допълнително процеса. Освен това ръководителят на опозицията Джереми Корбин обеща, че ще инициира нов референдум за Брекзит, с опция за оставане в структурите на ЕС.  \r\nФараж обаче обяви, че смята „да се бори“ с лейбъристите за всяко едно възможно депутатско място.  \r\nТой критикува торите за това, че са отказали да върнат жеста му и от своя страна да изтеглят част от своите кандидати след „едностранната“ оферта за алианс с тях.  \r\nФараж обяви, че няма намерение повече да изтегля свои кандидати, въпреки че неговите представители са подложени на „агресивно сплашване“.  \r\n„Ето ни, в свободна и честна демокрация“, саркастично коментира той.  \r\n„Да се кандидатираме за публични длъжности е наше право, но въпреки това има хора, които на практика се отричат от това право, защото ги сплашват (…) Позорно е\", каза още той. \r\nФараж освен това заяви, че вероятно няма да гласува в идните избори, защото няма кандидат на собствената му партия в избирателния му район. Това е така, защото по-рано той му е наредил да се оттегли. По-рано Фараж заяви, че може да обмисли дали да не гласува за Консервативната партия. \r\n„Съмнявам се, че ще гласувам“, каза той.  \r\n \r\n  Теодор Пенев", "date": "2019.11.14", "title": "Huffington Post: Евродепутат от „Партия Брекзит“ предизвика разединение сред евроскептиците, след като призова за алианс с торите"}
{"url": "http://www.focus-news.net/news/2019/11/14/2719735/kathimerini-mitsotakis-zayavi-pred-zoran-zaev-che-prespanskoto-sporazumenie-tryabva-da-bade-zapazeno-za-da-zapochnat-pregovorite-za-prisaedinyavane-sas-skopie.html", "text": "В преговорите с премиера на Северна Македония Зоран Заев, гръцкият министър-председател Кириакос Мицотакис подчерта важността на Преспанските споразумения и това, че те трябва да се спазват, ако Скопие иска да започне преговори за присъединяване към Европейския съюз, пише електронното издание на атинския вестник  Kathimerini . \r\nМицотакис и Заев проведоха личен разговор в кулоарите на Солунската среща, която представлява бизнес събитие, организирано от „Федерацията на индустриите на Гърция“.  \r\nСпоред източниците, двамата са дискутирали решението на Европейския съвет да не одобри започването на преговорите за присъединяване със Скопие, заради ветото на Франция. \r\nМицотакис повтори, че Гърция подкрепя разширението на ЕС, което трябва да включва и държавите от Западните Балкани, тъй като това ще допринесе за мира, стабилността и просперитета на широкия регион. \r\nДвамата освен това, според информацията, са се съгласили, че подобряването на добросъседството и сътрудничеството в региона са основни критерии за всички нива на процеса по присъединяване, но също така и за двустранните отношения.  \r\nАмериканският посланик в Гърция Джофри Пайът коментира срещата в социалната мрежа „Туитър“ и заяви, че тя демонстрира „чудесната дискусия със Зоран Заев за силната американска подкрепа за членството на Северна Македония в НАТО, ЕС и важната роля, която Гърция играе в евроатлантическото бъдеще, чрез увеличено сътрудничество в сферата на отбраната, безопаността, енергетиката, търговията и инвестициите“.  \r\n \r\n  Теодор Пенев", "date": "2019.11.14", "title": "Kathimerini: Мицотакис заяви пред Зоран Заев, че Преспанското споразумение трябва да бъде запазено, за да започнат преговорите за присъединяване със Скопие"}
{"url": "http://www.focus-news.net/news/2019/11/14/2719724/the-guardian-velikobritaniya-ofitsialno-obyavi-che-nyama-da-nominira-kandidat-za-evropeyski-komisar-predi-izborite-v-stranata-na-12-dekemvri.html", "text": "Избраната за ръководител на Европейската комисия Урсула фон дер Лейен е изправена пред битка, за да получи пълен състав на новия изпълнителен екип на Общността до 1 декември, след като премиерът на Обединеното кралство Борис Джонсън отказа да излъчи кандидат преди общите избори в страната на 12 декември, пише лондонският вестник  The Guardian . \r\nЗа да може комисията легално да започне работа, тя трябва да има общо 28 еврокомисари – по един от всяка държава-членка на Европейския съюз.  \r\nБританският постоянен представител в ЕС, Тим Бароу написа съобщение до Урсула фон дер Лейен по-рано, в което я информира, че правителството в Лондон не възнамерява да номинира кандидат от Обединеното кралство за комисията преди изборите, заради предизборните инструкции в страната.  \r\n„Писахме до ЕС за да потвърдим, че според предизборните инструкции, Великобритания не би трябвало да прави номинации за международни назначения“, пише представителят на Лондон. \r\nФормирането на нова комисия, оглавена от бившия министър на отбраната на Германия вече беше забавено с един месец, заради отказът на Европейския парламент да одобри три кандидатури за еврокомисари. \r\nПо-рано кандидатите на Унгария, Румъния и Франция бяха на изслушване в европарламента, като имаше надежда, че тези позиции ще бъдат бързо запълнени.  \r\nПървоначалните кандидати на Букурещ и Будапеща бяха отхвърлени, понеже имаше съмнения за конфликт на интереси. На първия френски кандидат, Силви Гулар беше отказано място в Европейската комисия, заради обвинения, че е използвала свой асистент по време на престоя си в европарламента, за да извършва местна политическа работа за нея.  \r\nСтраните от ЕС могат потенциално да се съгласят да променят законодателството и новата комисия да встъпи в длъжност и без британски кандидат на 1 декември, ако обаче другите трима кандидати бъдат успешно назначени.  \r\nГоворител на Европейската комисия заяви, че е било отбелязано в писмо от британското правителство, че Лондон няма намерение да бави формирането й.  \r\n„Великобритания вижда своите задължения като страна-членка и иска ясно да заяви, че не желае да спира ЕС от процедурата по формирането на нова комисия. Целта на избраната за председател (Урсула) фон дер Лейен остава (…) да встъпи в длъжност на 1 декември“, каза източникът.  \r\nКандидатът на Унгария Оливър Вархей заяви по време на своето изслушване, че няма намерение да следва инструкции от десния премиер на страната Виктор Орбан.  \r\nВархей, който в момента служи като посланик на Унгария в ЕС, заяви, че ще работи независимо, ако бъде одобрен за еврокомисар. \r\n„Като комисар, от деня в който съм избран ще действам по съвсем независим начин. Няма да приемам инструкции от правителството или която и да е институция (…) Ще следвам европейската линия и само европейската линия“, каза той.  \r\nКандидатът на Франция Тиери Бретон се очаква да проведе по-тежка битка за да бъде приет от евродепутатите.  \r\nБившият изпълнителен директор на компанията за софтуер „Атос“ едва премина през проверка на финансовите си декларации пред правния комитет на Европейския парламент. \r\nБретон вероятно ще бъде изправен пред въпроси, свързани с вероятни конфликти на интереси между неговите връзки с различни компании и неговата позиция като председател на комисията по финанси.  \r\n \r\n  Теодор Пенев", "date": "2019.11.14", "title": "The Guardian: Великобритания официално обяви, че няма да номинира кандидат за европейски комисар преди изборите в страната на 12 декември"}
{"url": "http://www.focus-news.net/news/2019/11/14/2719731/the-times-of-israel-netanyahu-ne-e-saglasen-na-edinno-pravitelstvo-a-opozitsiyata-ne-e-potvardila-che-zhelae-da-uchastva-v-nego.html", "text": "След срещата си с ръководителя на израелската партия „Синьо и бяло“ Бени Ганц, председателят на партия „Наш дом Израел“ Авигдор Либерман загатна, че все още съществуват неразбирателства в ръководството на опозицията, като заяви, че всички лидери в нея трябва да приемат плана за единна коалиция на президента Риувен Ривлин, пише вестник  The Times of Israel . \r\n„Това, което липсва за мен е ясно послание от всички лидери в „Синьо и бяло“, че приемат плана на президента“, заяви Либерман след срещата. \r\n„От (премиерът на Израел Бенямин) Нетаняху получихме ясно „не“ – той няма да приеме пълния план, както е предложен. Днес не чух не, но също така не получих и позитивен отговор“, добави Либерман. \r\nТой призова за формирането на единно правителство между Нетаняху и Ганц, което да не включва крайни религиозни партии, като добави и, че ще подкрепи всяка партия, която приеме неговите условия.  \r\nГанц от своя страна заяви, че заключението от срещата е, че вярва, че премиерът Нетаняху „се е устремил към избори“ и не иска наистина да преговаря за формирането на единно правителство с опозицията. \r\n„Току що приключихме добра среща, където анализирахме ситуацията“, заяви Ганц за срещата си с Либерман, която беше отложена по-рано, заради ескалацията на насилието по Ивицата Газа. \r\n„Не искаме да се провеждат нови избори и ще направим всички опити за това до последната минута“, добави Ганц. \r\nЛиквидирането на лидера на „Ислямски Джихад“ Баха Абу ал-Ата и последвалите стотици ракето от Газа дойдоха в средата на опитите на опозицията да формира правителство, след като Нетаняху се провали в това си начинание по-рано.  \r\nКоалиционните преговори са в застой, след като премиерът заяви, че няма да се включи в управлението, ако в него не попаднат и неговите десни и религиозни политически съюзници. Ганц от своя страна отказа да служи в едно правителство с премиер – Нетаняху, срещу когото се водят корупционни дела.  \r\n„Доколкото мога да преценя, Нетаняху държи на блока (си) и се е устремил към избори“, заяви Ганц, като имаше предвид премиерът и неговите религиозни и десни съюзници. \r\nГанц по-рано призова Нетаняху да напусне поста си на ръководител на управляващата партия „Ликуд“, заради обвиненията в корупция и заяви, че няма намерение да служи в едно правителство с министър-председател, срещу който се водят подобни дела. \r\nТой добави, че правителство с двете партии може да бъде формирано „до час“ ако Нетаняху се оттегли.  \r\nГанц и Либерман заявиха, че ще се срещнат отново за преговори идните дни.  \r\nОпозиционният лидер има време до 20 ноември да формира правителство в израелския Кнесет.  \r\nГоворител на Ривлин заяви, че президентът няма намерение да дава допълнително време на Ганц за формирането на правителство, въпреки ситуацията в южната част на страната.  \r\n \r\n  Теодор Пенев", "date": "2019.11.14", "title": "The Times of Israel: Нетаняху не е съгласен на единно правителство, а опозицията не е потвърдила, че желае да участва в него"}
