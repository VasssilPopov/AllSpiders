{"url": "http://www.focus-news.net/news/2019/05/02/2653237/reuters-iran-obyavi-che-ima-veroyatnost-ot-razpadane-na-opek.html", "text": "Министърът на петрола на Иран Бижан Зангане заяви, че Техеран ще отговори на всякакви заплахи от страни-членки на ОПЕК, предаде агенция  Reuters . Министърът допълни, че едностранни действия на някои страни-членки на ОПЕК срещу Иран, могат да доведат до разпадане на организацията. Зангане направи това изявление на среща с генералния секретар на ОПЕК Мохамед Баркиндо. Наблюдатели смятат, че думите на иранският министър са насочени на първо място към Саудитска Арабия. Рияд приветства решението на САЩ за прекратяване на действието на изключенията за някои страни от петролните санкции по отношение на Иран и реши да увеличи добива на петрол, за да удовлетвори потребностите на всички клиенти.  \r\n„Иран е член на ОПЕК изхождайки единствено от своите интереси. Ако отделни страни-членки на ОПЕК искат да заплашват Иран, то ние няма да се въздържаме от отговор“, заяви Зангане.  \r\nОт своя страна Баркиндо изрази съгласие, че предприемането на едностранни мерки срещу Иран от страни-членки на ОПЕК, няма да донесе никакви ползи. \r\n„ОПЕК винаги е предприемала мерки колективно“, заяви генералният секретар на организацията.   Светлин Божков", "date": "2019.05.02", "title": "Reuters: Иран обяви, че има вероятност от разпадане на ОПЕК"}
{"url": "http://www.focus-news.net/news/2019/05/02/2653236/evropeyski-izbori-2019-g-mustafa-karadaya-dps-s-nomer-20-shte-postignem-minimum-10-000-glasa-vav-veliko-tarnovo.html", "text": "С номер 20 ще постигнем минимум 10 000 гласа във Велико Търново. С тези думи се обърна към жителите и гостите в препълнената зала на МДТ „Константин Кисимов“ във Велико Търново лидерът на ДПС и водач на листата на ДПС за предстоящите избори за членове на ЕП Мустафа Карадайъ, предаде репортер на  Радио „Фокус“ – Велико Търново . Той подчерта, че тези 10 000 гласа ще са за България, за развитието на страната, за бъдещето на нашите деца и внуци. „Ние залагаме на младите, но и на приемствеността. Учим и от историята на човечеството, и от народната мъдрост. Народната мъдрост казва, че енергията е в младите, но мъдростта е опитните. ДПС събира в едно минало, настояще и бъдеще. Събирайки в едно миналото, настоящето и бъдещето, гарантираме развитието на нашата страна, на нашите деца и нашите внуци“, посочи Карадайъ. Той отбеляза, че ДПС ще продължи да изпълнява своята мисия – да бъде пазител на целостта на страната, на мира и стабилността. „Ние ще направим нужните промени в Европа. Европа има нужда да се промени, Европа има нужда от мъдростта, но още повече и от енергията, знанието и моженето на младите. От това има нужда Европа, но и България има нужда от промяна. Затова с номер 20 ще дадем знака и за нужните промени в България“, допълни Карадайъ. По думите му Европа чува, но и вижда, затова и не вярва нито на леви, нито на десни. Председателят на ДПС припомни, че лявата партия се е отрекла от председателя на Партията на европейските социалисти като не го е включила в листата си. „Тя априори се е отказала от този европейски път. Нещо повече – виждаме я в последните няколко месеца да е застанала изключително в полето на национализма“, допълни Карадайъ. Той посочи, че дясната партия от своя страна е изключително двойствена и даде пример с това, че в Европа защитава езиковото многообразие, а в България приема закони за забрана на езици, в Европа приемат резолюции за борба против национализма, а в България включва националистически партии във властта. „Как да им вярват. Вярват на ДПС, защото ние водим ясна и последователна политика и в Брюксел,  и в София, и във Велико Търново, и в Килифарево. Дори понякога, ако някой политики не се разбират от гражданите, ние изразяваме ясно нашата позиция и тръгваме да я обосяваме и да я аргументираме  При нас няма онази лицемерна форма – едни в Брюксел, а други  в България“, посочи Карадайъ. \r\nНадежда КРЪСТЕВА", "date": "2019.05.02", "title": "Европейски избори 2019 г.: Мустафа Карадайъ, ДПС: С номер 20 ще постигнем минимум 10 000 гласа във Велико Търново"}
{"url": "http://www.focus-news.net/news/2019/05/02/2653232/api-vazstanoveno-e-dvizhenieto-pri-km-5-na-am-trakiya-v-posoka-sofiya.html", "text": "Възстановено е движението при км 5 на АМ „Тракия“ в посока София. Това съобщиха от пресцентъра на  Агенция \"Пътна инфраструктура\" .", "date": "2019.05.02", "title": "АПИ: Възстановено е движението при км 5 на АМ „Тракия“ в посока София"}
{"url": "http://www.focus-news.net/news/2019/05/02/2653235/ria-novosti-gi-verhofstat-izrazi-samneniya-v-efektivnostta-na-voennite-razhodi-na-es.html", "text": "Председателят на групата на Алианса на либералите и демократите в ЕП Ги Верхофстат заяви, че Европа изразходва за отбрана три пъти повече средства, отколкото Русия, но това не води до ефективност, предаде  РИА Новости .  \r\n„Аз мисля, че в ЕС най-неефективно се изразходват финансови средства във военната сфера. Ние харчим за военни разходи почти половината от това, което харчат САЩ и три пъти повече, отколкото изразходва Русия“, заяви Верхофстат, като изрази съмнение в ефективността на действията в тази сфера.  \r\n„По тази причина аз мисля, че ние трябва да работим за европейска армия, аз мисля, че това е възможно. Нека направим това, вместо постоянно да си мислим, че президента на САЩ винаги ще ни помогне“, допълни Верхофстат.  \r\nТой напомни, че в ЕС „има т.нар. европейски бойни групи, които всъщност са само листа хартия в кабинета на Федерика Могерини, в момента те изобщо не се използват“.   Светлин Божков", "date": "2019.05.02", "title": "РИА Новости: Ги Верхофстат изрази съмнения в ефективността на военните разходи на ЕС"}
{"url": "http://www.focus-news.net/news/2019/05/02/2653234/veliko-tarnovo-mladezhite-ot-otgovornite-v-gorna-oryahovitsa-sabirat-igrachki-za-detsa-v-nuzhda.html", "text": "Поредна благотворителна кампания организират членовете на младежката кауза „отГОворните“ в Горна Оряховица, съобщиха от  организацията . Те канят всички свои съграждани да се включат в кампанията „Дари играчка на дете в нужда“, с която целят да направят още повече деца щастливи на 1 юни. \r\nВсеки, който желае да направи дарение на стари или нови детски играчки, ще може да го направи на 4 май 2019г. (събота) в парк „Детски кът“ в Горна Оряховица в часовете между 10:00 и 13:00 ч., където екипът на „отГОворните“ ще приема даренията. Пунктът ще бъде разположен на главния вход на парка. \r\nКутии за дарения на играчки ще бъдат разположени през целия месец и в ДГ „Бодра смяна“, ОУ „Иван Вазов“, СУ „Вичо Грънчаров“, ОУ „Св.св. Кирил и Методий“ и ПГЛПИ „Атанас Буров“ в града. \r\nКампанията продължава до края на месец май. На 1 юни – Световния ден на детето, дарените играчки ще зарадват децата от Дневния център за деца с увреждания в Горна Оряховица. \r\n„Да правиш добро е велико, а когато става дума за деца – всеки е готов да отвори сърцето си. Нека зарадваме повече деца!“, каза за инициативата Даниел Божанков от „отГОворните“ и призова повече горнооряховчани да се включат в нея.", "date": "2019.05.02", "title": "Велико Търново: Младежите от „отГОворните“ в Горна Оряховица събират играчки за деца в нужда"}
{"url": "http://www.focus-news.net/news/2019/05/02/2653217/evropeyski-izbori-2019-ivo-hristov-v-kampaniyata-za-evropeyskite-izbori-se-vleze-prez-temata-za-vatreshnata-politika-a-ne-prez-evropeyskite-temi.html", "text": "В кампанията за европейските избори се влезе през вътрешната политика, а не през европейските теми. Това каза за обзорното предаване  „Това е България“  на  Радио „Фокус“  кандидатът за евродепутат от „БСП за България“ Иво Христов. По думите му това показва, че българската вътрешна политика вече е част от европейската мозайка. Той допълни, че разразилите се в последно време скандали показват нелицеприятната родна действителност пред Европа. \r\n„Корупцията, която от години е проблем, идентифициран от Европа, и поставена под определено наблюдение, излиза наяве. Вече е трудно да не бъде забелязвана. Мониторинговия механизъм не дава никакъв резултат – с годините той се политизира, превърна  се в инструмент за подкрепа от ЕНП към нейната посестрима ГЕРБ в България. Последният доклад бе изтълкуван положително от близките до властта български медии. Непосредствено след него гръмнаха серийните скандали – „Апартаментгейт“, къщите за гости и N-брой други, които вече е трудно да бъдат изброени. Те опровергаха констатацията на мониторинга“, каза още кандидатът за евродепутат на левицата. Иво Христов обясни, че евроизборите навсякъде имат национален залог, което показва, че Европа се „просмуква“ във всички общества, които съставляват ЕС. Щом европейските решения за предмет на дискусия в националните дебати – това значи, че Европа е слязла до гражданите. Залогът за БСП е огромен, защото има национална задача - тя трябва да предизвика предсрочни избори, защото сегашното управление е пагубно за демокрацията в България, обобщи кандидатът за евродепутат на левицата \r\nЦоня СЪБЧЕВА", "date": "2019.05.02", "title": "Европейски избори 2019: Иво Христов: В кампанията за европейските избори се влезе през темата за вътрешната политика, а не през европейските теми"}
{"url": "http://www.focus-news.net/news/2019/05/02/2653218/evropeyski-izbori-2019-d-r-daniela-daritkova-otkri-v-svilengrad-nov-tsentar-za-telk-i-obshtezhitie-za-meditsinski-personal-kam-mestnata-bolnitsa.html", "text": "Председателят на ПГ на ГЕРБ и председател на здравната комисия в парламента д-р Даниела Дариткова откри първата в страната ТЕЛК, създадена по силата на новия правилник, съобщиха от пресцентъра на  партията . „Това прави нашата МБАЛ-Свиленград иноватор в България“, подчерта при откриването управителят на болницата д-р Димитър Ермов. Той увери, че законадателната реформа, направена по отношение на ТЕЛК-овете е работеща и примерът е тук, в Свиленград.  \r\nВеднага след това официалните гости, сред които – народните представители от ГЕРБ Евгения Ангелова, д-р Георги Станков и Митко Полихронов, заместник-министърът на здравеопазването Светлана Йорданова, областният управител на Хасково Станислав Дечев, кметът на Свиленград инж. Георги Манолов, кметът на Любимец инж. Анастас Анастасов  разгледаха и новопостроеното общежитие за медицински персонал в МБАЛ Свиленград. Местната болница е единствената в България, която разполага със собствен жилищен фонд. Общежитието е в двора на болницата. Построяването и обзавеждането му струват 680 000 лева. 556 000 лева са от бюджета на Общината, а собствените средства на МБАЛ са около 125 000 лева, съобщи управителят д-р Ермов.  В сградата има 15 апартамента, където ще живеят без наем лекари и медицински сестри, идващи в Свиленград от Стара Загора, Хасково, Димитровград, Ямбол и др. \r\n„Няма малки и големи болници, а такива, които работят добре и инвестират в специалисти и техника“, подчерта д-р Димитър Ермов по време на откриването на сградата. Д-р Даниела Дариткова призна, че посещава много общински болници, но е останала изключително впечатлена от свиленградската. „Това е прекрасен пример как нещата се случват, когато болничното ръководство работи рамо до рамо с местната власт. Надявам се този добър пример да бъде популяризиран във всички краища на България. Ние трябва да се учим от това, което сте направили“, заяви д-р Дариткова.   \r\nЗам.-министър Светлана Йорданова подчерта, че здравеопазване се прави не само с пари, а с нахъсани за работа хора в името на пациента. „Днес откриваме не просто общежитие, а модерно обзаведен дом. Вие сте изключителен пример, че единственият път на младите хора не е да се спасяват в чужбина, а да останат тук, където сме им създали условия за реализация“, сподели Йорданова.", "date": "2019.05.02", "title": "Европейски избори 2019: Д-р Даниела Дариткова откри в Свиленград нов център за ТЕЛК и общежитие за медицински персонал към местната болница"}
{"url": "http://www.focus-news.net/news/2019/05/02/2653219/kyustendil-osem-sa-profesionalnite-priemni-semeystva-na-teritoriyata-na-obshtina-dupnitsa.html", "text": "Осем са професионалните приемни семейства на територията на Община Дупница. Това съобщиха за  Радио „Фокус” – Кюстендил  от Общината. В пет от тях има седем настанени деца. Семействата без настанени деца са три. Най-голям е делът на децата на възраст от 0 до 3 години и този на деца на възраст от 6 до 14 години, следван от деца на възраст над 14 години. На територията на община Дупница няма деца с увреждания, отглеждани в приемни семейства. От началото на годината в приемни семейства са настанени три деца. За три деца е прекратено настаняването като всичките са осиновени. На територията на община Дупница е идентифицирана потребност от допълнителен брой приемни семейства. Всеки кандидат за приемен родител е необходимо да потърси съдействие и информация от социалните работници от Областния екип по приемна грижа с изнесено работно място в Дупница. На кандидатите за приемно семейство се предоставя информация, относно реда и условията за кандидатстване, процедурата по подбор и утвърждаване на приемните семейства, както и за същността и целите на настаняване на дете в приемно семейство.  \r\nВенцеслав ИЛЧЕВ", "date": "2019.05.02", "title": "Кюстендил: Осем са професионалните приемни семейства на територията на Община Дупница"}
{"url": "http://www.focus-news.net/news/2019/05/02/2653216/evropeyski-izbori-2019-g-asim-ademov-gerb-v-dosegashniya-evropeyski-parlament-uspyahme-da-postignem-mnogo-neshta-a-dobrite-rezultati-sa-vidimi.html", "text": "Почти две години имах възможността да бъде член на Европейският парламент, където се гради политика и се защитават националните ни интереси. Това каза кандидатът за евродепутат от ПП ГЕРБ Асим Адемов в Гоце Делчев по време на среща с представители на бизнеса и граждани, предаде репортер на  Радио „Фокус“ – Пирин . Адемов отбеляза, че за това време, заедно с колегите му от ПП ГЕРБ в Европейският парламент, които са били общо 6, са показали, че са силен отбор, който е постигнал много резултати. „Ние защитихме достойно името на ПП ГЕРБ и България в Европейският парламент и Европейският съюз. Смятам, че с постигнатите резултатите имаме основание да застанем пред вас и да поискаме вашата подкрепа”, каза още Адемов. Като добри резултати за България той посочи премахването на двойния стандарт при храните и увеличаване бюджета на страната ни за следващия програмен период. „Това, че моята партия ме постави отново в листата е изключителната отговорност за това, което предстоим да направим. Ще дам всичко от себе си, за да постигнем победа. А защо това е важно, защото постигнатото от нас не е никак малко, но трябва да се защитава. Ние сме пред прага на европейските избори, но реален дебат по проблемите няма. Особено от страна на БСП. Може би всеки си задава въпроса защо бягат от дебат – защото са изключително неподготвени, с изключение на един човек – Сергей Станишев”, коментира Адемов. Той заяви, че България трябва да се гордее с факта, че е член на Европейският съюз и голямото европейско семейство. „Трябва да сме ангажирани и с проблемите на това семейство, защото когато Европа се намира в труден момент от своето развитие, ние трябва да покажем солидарност, а не просто да бъдем консуматори”, коментира Адемов. Той подчерта, че опонентите на ГЕРБ избягват от важните теми, залагайки на негативна кампания. „Те постоянно говорят, че държавата е пред разпад, че икономиката ще рухне, но всъщност имаме увеличаване на брутния вътрешен продукт и намаляване на безработицата”, каза още Адемов. По думите му през годините, в които ГЕРБ е управлявала, са постигнати много добри неща, за разлика от правителствата на БСП. Адемов допълни, че от БСП са като телефонните измамници – лъжат хората, а после те се чувстват измамени. „Не трябва да губим увереността и самочувствието си. Ние имаме видими резултати. Основната на всичко е доверието, ние като страна-членка на ЕС имаме огромно доверие от останалите страни, а гласът ни се чува в Европа и това трябва да продължи”, уточни Адемов. Той посочи, че Манфред Вебер често казва за премиерът Бойко Борисов, че е един от най-силните лидери на партия, част от ЕНП. „Успехът на изборите ни е нужен, за да защитим честа и името на нашата партия”, категоричен бе Адемов.  \r\nЛивия НИНОВА", "date": "2019.05.02", "title": "Европейски избори 2019 г.: Асим Адемов, ГЕРБ: В досегашния Европейски парламент успяхме да постигнем много неща, а добрите резултати са видими"}
{"url": "http://www.focus-news.net/news/2019/05/02/2653220/evropeyski-izbori-2019-elena-yoncheva-se-sreshtna-sas-simpatizanti-na-bsp-i-grazhdani-na-kardzhali.html", "text": "Елена Йончева се срещна със симпатизанти на БСП и граждани на Кърджали като част от предизборното си пътуване в Южна България днес, предаде кореспондент на  Радио Фокус . Водачъчт на листата на социалистите за евровота Елена Йончева беше посрещната с цветя, обреден хляб и песента „Моя страна, моя България“ в конферентна зала на хотел \"Арпезос\" в града. Домакин на срещата беше председателят на областния съвет на БСП-Кърджали Милко Багдасаров. Йончева беше придружена от Валери Жаблянов, Вяра Емилова и Александър Симов. Срещата откри Валери Жаблянов с думите: „Всички знаем, че ни управлява върхушка, която се е затворила в една луксозна кооперация и не се интересува какво се случва извън нея. Чуждата дума гейт описва най-добре процеса. Затова БСП е избрала една водачка на листата си, която е символ на борбата с корупцията. Елена Йончева ще донесе победата на БСП на тези избори“. \r\nЕлена Йончева благодари за доверието на всички, които са дошли в залата. Тя припомни вчерашния празничен ден, в който вижда един символ на борбата на Европа за социални права. \"Един от начините за тази борба е да се гласува, защото ако има висока изборна активност, това ще попречи на управляващите да извършат манипулации, за които има опасения, че ще извършат\", посочи Йончева. \"Трябва да се гласува, независимо за кого, само не за мафията\", призова Елена Йончева. Според нея управлението на ГЕРБ в Кърджалийския край само е обещавало инвестиции, а не е осъществило до сега нито един от големите инвеститорски проекти като околовръстния път, водния цикъл. \"Бедността и неравенството са присъда за България\", каза водачът на листата на БСП за евровота. \"Битката на левицата ще е да се промени всичко това и 26 май ще е само началото”, заяви Елена Йончева.  \r\nДарина ДЕЕНИЧИНА", "date": "2019.05.02", "title": "Европейски избори 2019: Елена Йончева се срещна със симпатизанти на БСП и граждани на Кърджали"}
{"url": "http://www.focus-news.net/news/2019/05/02/2653222/vidin-proleten-praznik-se-provede-v-selo-bukovets.html", "text": "Пролетен празник се проведе във видинското село Буковец, съобщиха за  Радио „Фокус“ – Видин  от общината. Инициативата е на детска градина „Арабела“ и се проведе в нейния филиал в населеното място. Идеята е с музика, песен и танц децата да предадат духа на красивата пролет и демонстрират знанията, които са получили. Специален гост на празника бе кметът на Община Видин Огнян Ценков. Посрещнаха го според народната традиция с хляб и мед, а възпитаниците на детското заведение му подариха ръчно изработени от тях картички с оригинални послания. Ценков поздрави малчуганите, техните учители и родители с Възкресение Христово и им пожела през тези светли дни да бъдат задружни, милосърдни и да носят в душите си вярата в доброто. Кметът отбеляза, че Общината е положила усилия да осъществи необходимия ремонт в сградата на филиала: „Надявам се, че това е спомогнало да се чувствате по-удобно заради подобрените условия за занимания, игри и почивка“. \r\n„Искам да споделя с вас, че за първи път в детската градина в село Буковец гостува кмет на нашата Община, което е голяма чест за нас“ – каза директорът на ДГ „Арабела“ Данка Стаменова и благодари на Ценков за отзивчивостта. \r\nДеца от филиала в село Буковец и от подготвителната група на ДГ „Арабела“ представиха богата празнична програма. Кметът на Видин благодари за хубавите поздравления и направи подаръци, подходящи и за момичетата, и за момчетата, за да имат повече възможности да развиват различни умения, с помощта на своите преподаватели. \r\nПо-късно Огнян Ценков, заедно с кмета на Буковец Стефчо Захариев посети обектите, реализирани със средства по програма „Местни инициативи“ на Община Видин. През 2016 г. в центъра са направени кътове за отдих и за игра на децата, през 2017 г. е изградена беседка в началото на селото, през 2018 г. са поставени пейки и още една беседка, а през тази година предстоят нови придобивки – две беседки, една от които в двора на филиала на детската градина. Захариев изрази своето задоволство от помощта и съпричастността, които среща от страна на Общината и лично на кмета Огнян Ценков за подобряване на условията за живот в село Буковец. „Идеята на програмата „Местни инициативи“ е да откликваме на желанието на хората и на техните потребности както в кварталите на град Видин и град Дунавци, така и във всички останали населени места“ – заяви Ценков и допълни, че в капиталовите разходи за 2019 г. са заложени над 15 000 лв. за рехабилитация на площада и на една улица в селото.", "date": "2019.05.02", "title": "Видин: Пролетен празник се проведе в село Буковец"}
{"url": "http://www.focus-news.net/news/2019/05/02/2652840/predstoyashti-sabitiya-v-stranata-za-2-may-agentsiya-fokus.html", "text": "*** \r\nМинистър-председателите на България и Свободна държава Бавария - Бойко Борисов и Маркус Зьодер ще проведат среща на четири очи в сградата на Министерския съвет. След пленарните разговори между двете делегации премиерите Борисов и Зьодер ще дадат пресконференция за медиите в Гранитна зала на Министерския съвет.  \r\n*** \r\nОт 11.00 часа в местността „Оборище” ще започне традиционното отбелязване на 143 години от Априлското въстание. Председателят на Народното събрание Цвета Караянчева ще поздрави присъстващите, ще произнесе слово по повод годишнината и ще поднесе цветя пред паметника „Оборище“. Поклонението-събор ще продължи пред хижа „Оборище“ с народно веселие от 12.30 часа. \r\n*** \r\nОт 11.30 часа  Министерството на вътрешните работи и Фондация „Ханс Зайдел“ организират кръгла маса на тема „Защита на външната граница на ЕС и миграционни политики на Република България“ в Гранд Хотел София. \r\n*** \r\nОт 12.00 часа министърът на транспорта, информационните технологии и съобщенията Росен Желязков ще участва в официална церемония за началото на реконструкцията на жп гара Подуяне.  \r\n*** \r\nОт 09.30 часа 5-и състав на Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа  в Градската градина пред Народния театър „Иван Вазов“ ще бъде открита  изложбата „Българските азбуки“ на Института за български език на БАН. \r\n*** \r\nОт 14.00 часа 8-и състав на Софийски градски съд ще разгледа искане за условно предсрочно освобождаване от Стефан С., осъден за опит за въоръжен грабеж и взимане на заложници в банка в Сливен.  \r\n*** \r\nОт 14.30 часа 19-и състав на Специализирания наказателен съд ще заседава по делото срещу Петър М. и Йордан М., на които са повдигнати обвинения за участие в организирана престъпна група.  \r\n*** \r\nОт 15.00 часа 3-ти състав на Специализирания наказателен съд ще заседава по делото срещу Румен В., на когото е повдигнато обвинени в престъпление по служба. \r\n*** \r\nОт 18.00 часа София хартиен арт фест ще бъде открит едновременно с две експозиции във фоайе „Запад“ на НДК. \r\n*** \r\nОт 19.00 часа  в Sofia Ring Mall ще се състои претеглянето на участниците в четирдесет и второто издание на бойния шампионат MAX FIGHT. \r\n*** \r\nОт 19.00 часа в Централния военен клуб ще започне концерт на Симфониета „София“, \r\nпосветен на 6 май – Гергьовден и Ден на Българската армия. \r\n*** \r\nОт 11.00 часа в Аулата на ЮЗУ „Неофит Рилски“ ще се проведе тържествена  церемония за връчване на дипломите на абсолвентите от Стопанския факултет, дипломирани през 2018 година. \r\n*** \r\nОт 19.00 часа в зала „Яворов“ ще започне концерт на на Фолклорен танцов ансамбъл „Пиринче“. \r\n*** \r\nОт 11.00 часа в Експозиционен център „Флора“ ще се проведе състезание и демонстрация по сглобяване на декоративни съдове – с участието на ученици от ПГСАГ „Кольо Фичето“. \r\n***  \r\nОт 11.00 часа в Регионалния пресклуб на БТА ще се състои пресконференция във връзка с предстоящия  благотворителен концерт  „Заедно за Никол“, с участието на организатори, съученици и учители на 18-годишното момиче.  \r\n*** \r\nОт 16.00 часа кметът на Община Видин Огнян Ценков ще бъде гост на Пролетен празник във филиала на детска градина „Арабела“ в с. Буковец. След това той ще посети обектите в селото, изградени по програма „Местни инициативи“.      \r\n*** \r\nОт 09.00 до 16.00 часа във Военно Формирование 54 990-Враца ще се проведе „Ден на отворените врати” с показ на въоръжение и бойна техника. \r\n*** \r\nОт 17.00 часа в Художествена галерия „Недялко Каранешев“ ще бъде открита експозиция с творби на ученици от СУ „Вичо Грънчаров“. \r\n*** \r\nОт 17.30 часа в зала „Зорница“ на Народно читалище „Йордан Йовков – 1870 г.“ ще бъдат отбелязани 149 години от откриването на читалището. \r\n*** \r\nОт 18.00 часа в Концертна зала „Добрич“ ще се проведе концертът „Бисери из оперетната класика“. \r\n*** \r\nОт 18.00 часа в Музея на фотографията и съвременните визуални изкуства ще бъде открита изложбата на Христо Свинаров „Природа“. \r\n*** \r\nОт 17.00 часа в галерия „Артсалон“ ще бъде открита самостоятелната изложба на Десислава Тимова „Любов“. \r\n*** \r\nОт 19.00 часа ще бъде открит Международният детски конкурс „Южни слънца“. \r\n*** \r\nОт 17.30 часа ще бъде открита Гергьовденска детска изложба „Празничен букет за моя град” в  зала на ЦПЛР – ОДК Поморие на ул. „Цар Асен” № 2. \r\n*** \r\nОт 18.30 часа в Драматичен театър „Стефан Киров“ с балета „Нестинарка“ по музика на Марин Големинов ще бъдат открити Майските дни на културата „Сливенски огньове“.  \r\n*** \r\nОт 20.15 часа на площад „Хаджи Димитър“ жителите на Сливен и гости на града ще наблюдават нестинарски танц, част от програмата по откриването на Майските дни на културата „Сливенски огньове“. \r\n*** \r\nОт 20.30 часа ще започне церемонията по запалване на символния огън, която включва дефиле на факлоносци – ученици от ППМГ „Добри Чинтулов“, ПГПЗЕ „Захарий Стоянов“ ПГХТ „акад. Неделчо Неделчев“.  Събитието е част от програмата по откриването на Майските дни на културата „Сливенски огньове“. От 20.45 часа ще има огнено шоу „Дивинитас“, а след него – празнични фойерверки. \r\n*** \r\nОт 14.00 часа в залата на Младежки дом Стара Загора ще се проведе работна среща на тема „Младежка временна заетост“. \r\n*** \r\nОт 17.30 часа в Народно читалище „Кольо Ганчев 1940“ ще се проведе празнично веселие под надслов „Весел Гергьовден“. \r\n*** \r\nОт 18.00 часа в зала „Байер“ ще бъде открита изложбата „Художниците на старозагорския театър“ по повод 100 години Драматичен театър „Гео Милев“ – Стара Загора. \r\n*** \r\nОт 14.00 часа на площад „Свобода“ заместник-министърът на отбраната Атанас Запрянов и заместник-началникът на отбраната генерал-лейтенант Димитър Илиев ще участват в тържествената церемония по изпращане на 38-ия контингент от въоръжените сили за участие в мисията на НАТО в Афганистан „Решителна подкрепа”. \r\n*** \r\nОт 13.00 часа ще започнат финалите в турнира за Купата на Българската федерация по баскетбол при юношите. \r\n*** \r\nОт 14.00 часа Централната избирателна комисия ще даде брифинг в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия. \r\n*** \r\nОт 18.00 часа кандидатът за евродепутат от „БСП за България“ Момчил Неков ще се срещне с граждани в Кокалянско ханче.     \r\n*** \r\nОт 13.30 часа кандидатът за евродепутат от „БСП за България“ Петър Витанов ще се срещне \r\nс обществеността в ресторант „Богат-Беден“.  \r\n*** \r\nОт 15.00 часа кандидатът за евродепутат от „БСП за България“ Петър Витанов ще се срещне с местните жители в Клуба на пенсионера.  \r\n***  \r\nОт 14.30 часа в Регионалния пресклуб на БТА ще се състои пресконференция на народния представител от „БСП за България“ Явор Божанков във връзка с актуални политически теми. \r\n*** \r\nОт 19.00 часа в залата на Общински съвет – Враца кандидатите за евродепутати Андрей Новаков и Иво Ралчовски от ГЕРБ ще се срещнат с представители на превозвачите от областта. \r\n***   \r\nОт 18.00 часа в офиса на ГЕРБ ще се проведе среща между представители на бизнеса и част от кандидатите на партията за евродепутати. На събитието ще присъства и Цветан Цветанов, зам.-председател на ГЕРБ и Председател на Националния предизборен щаб на партията.  \r\n*** \r\nОт 14.30 часа кандидатите за евродепутати от „БСП за България“ Елена Йончева и Деница Златева ще проведат среща в Неохим АД. В 16.00 часа те ще дадат пресконференция на пазара в града. \r\n*** \r\nОт 17.00 часа кандидатите за евродепутати Елена Йончева и Деница Златева ще вземат участие в събора на селото.  \r\n*** \r\nОт 18.30 часа кандидатът за евродепутат от „БСП за България“ Деница Златева ще се срещне с обществеността в зала „Гросето“. \r\n*** \r\nОт 17.00 часа кандидатът за евродепутат от „БСП за България“ Цветелина Пенкова ще се срещне с местните жители в Клуба на пенсионера. \r\n*** \r\nОт 18.00 часа кандидатът за евродепутат от „БСП за България“ Цветелина Пенкова ще се срещне с обществеността в читалището в гр. Козлодуй. \r\n*** \r\nОт 10.00 часа кандидатът за евродепутат от „БСП за България“ Петър Витанов ще се срещне с жители на селото в Клуба на пенсионера. \r\n*** \r\nОт 11.30 часа кандидатът за евродепутат от „БСП за България“ Петър Витанов ще се срещне с граждани в читалището.  \r\n*** \r\nОт 18.30 часа водачът на листата на „БСП за България“ Елена Йончева ще се срещне с жители на общината в конферентната зала на х-л „Арпезос“. \r\n*** \r\nОт 17.30 часа в Кино „Роял“ кандидатите за евродепутати Андрей Новаков и Иво Ралчовски от ГЕРБ ще се срещнат с членове и симпатизанти на партията. \r\n*** \r\nОт 14.00 часа кандидатът за евродепутат от „БСП за България“ Цветелина Пенкова ще се срещне с обществеността в Клуба на пенсионера. \r\n*** \r\nОт 15.30 часа кандидатът за евродепутат от „БСП за България“ Цветелина Пенкова ще се срещне с граждани в общинския клуб. \r\n*** \r\nОт 10.30 часа кандидатът за евродепутат от „БСП за България“ Цветелина Пенкова ще се срещне с жители на селото  в читалището на с. Селановци.  \r\n*** \r\nОт 12.00 часа кандидатът за евродепутат от „БСП за България“ Цветелина Пенкова ще се срещне с граждани в Галерията в град Оряхово. \r\n*** \r\nОт 16.00 часа кандидатът за евродепутат от „БСП за България“ Петър Витанов ще се срещне \r\nс обществеността в в кметството на с. Рогозен. \r\n*** \r\nОт 17.30 часа кандидатът за евродепутат от „БСП за България“ Петър Витанов ще се срещне \r\nс граждани в читалището в гр. Хайредин.", "date": "2019.05.02", "title": "Предстоящи събития в страната за 2 май (Агенция „Фокус“)"}
{"url": "http://www.focus-news.net/news/2019/05/02/2653221/tass-v-london-zapochna-sadebniya-protses-po-deloto-za-ekstradirane-na-dzhulian-asandzh-v-sasht.html", "text": "В Лондонски съд започнаха изслушванията по делото за екстрадиране на основателя на „Уикилийкс“ Джулиан Асандж в САЩ, предаде  ТАСС . Тъй като днес бяха предварителните изслушвания, очаквано те продължиха много кратко време, допълва агенцията.  \r\nСамият Асандж се включи с видеовръзка от затвор в Лондон, където се намира от 11 април, когато беше арестуван в посолството на Еквадор, където преди това се укриваше седем години. В своето кратко изказване Асандж се обяви против екстрадирането му в САЩ, като се определи като журналист.  \r\n„Аз не съм съгласен с екстрадиране заради моята журналистическа работа, която е удостоена с много награди и е защитила много хора“, заяви Асандж.  \r\nВ края на заседанието председателстващият съдия Майкъл Сноу постанови, че следващите изслушвания по делото ще се състоят на 30 май. Те отново ще бъдат процедурни. По-разширени изслушвания съдията насрочи за 12 юни.   Светлин Божков", "date": "2019.05.02", "title": "ТАСС: В Лондон започна съдебния процес по делото за екстрадиране на Джулиан Асандж в САЩ"}
{"url": "http://www.focus-news.net/news/2019/05/02/2652841/pregled-na-osnovnite-temi-v-svetovniya-pechat-agentsiya-fokus.html", "text": "Кризата във Венецуела, доклада на Робърт Мюлер и придобиването на ракетите С-400 от Турция са сред темите на световния печат.  \r\n*** В ход е зловещ план - целта му е да унищожи Боливарианската Венецуела. Подробностите за този проект изглеждат подробно описани в секретен документ от 23 февруари 2018 г., който е подписан от адмирал Кърт Уолтър Тид, настоящ главнокомандващ на Южното командване на САЩ, пише англоезичната версия на кубинския официоз  Granma  в материал представен без редакторска намеса. \r\nПървата фаза стартира преди последните избори във Венецуела, но не успя да свали президента Николас Мадуро, като по този начин влезе в сила План Б, който предвижда събиране на няколко страни да настояват \"многонационални сили\" да се намесят на фона на медийна кампания от страна на империалистически пропагандни апарати и насилствени действия в „защита на демокрацията“. \r\nДокументът призовава за насърчаване на недоволството на населението чрез засилване на процеса на дестабилизация и недостиг, за да се гарантира необратимото дискредитиране на сегашния \"диктатор\", напомняйки ни за плана, описан от помощник държавния секретар Лестър Малъри, на 6 април 1960 г. за прекратяване на кубинската революция, призовавайки за отслабване на икономическия живот на страната, причинявайки глад и отчаянието на кубинския народ, което би довело до свалянето на революционното правителство. \r\nТози диверсионен проект включва тормоз и осмиване на венецуелския президент Николас Мадуро, „за да го представят като символ на некомпетентност. “Планът е предназначен да бъде изпълнен бързо и ефективно, за да подкопае предполагаемата \"диктатура\" във Венецуела. ЧАСТ I \r\n- Увеличаване на вътрешната нестабилност до критично ниво чрез „засилване на паричния недостиг в страната, изтичане на чуждестранна валута и влошаване на нейната парична база, което да доведе до прилагане на нови инфлационни мерки”. \r\n- Документът предлага да се изострят разделенията между членовете на правителството, като се подчертае разликата между условията на живот на населението и тези на техните лидери и се гарантира, че те са преувеличени. \r\n- „Напълно да се възпрепятства вноса и в същото време обезсърчават потенциалните чуждестранни инвеститори, за да направят ситуацията по-критична за населението“. \r\n- Апели до „местни съюзници, както и други хора, вкарани от чужбина в националния сценарий, с цел да се генерират протести, бунтове и несигурност, ограбване, кражби, нападения и завземане на кораби, както и други транспортни средства с намерение да избягат при криза през всички гранични райони и други възможни начини, застрашавайки по такъв начин националната сигурност на съседните гранични нации. \" \r\n- Планът подчертава значението на „причиняването на жертви“ и „държането на венецуелско правителство отговорното за тях“. \r\n- Насърчаване на идеята, че страната е изправена пред хуманитарна криза. \r\n- Разпространението на идея за широка корупция в правителството. \r\n- Свързване на правителството с трафика на наркотици, за да се дискредитира администрацията на Мадуро пред света и сред привържениците във Венецуела. \r\n- Насърчаване на „умората вътре в членовете на PSUV (Обединена социалистическа партия на Венецуела), подбуждащи раздразнението и несъответствието помежду им, за да могат шумно да се отцепят от правителството.“ \r\n- Създаване на план за насърчаване на „масово дезертиране на най-квалифицираните специалисти от страната, за да бъде оставена без професионалисти, което ще влоши още повече вътрешната ситуация и за това, че бъде обвинено правителството“. ЧАСТ II \r\n- Насърчаване на недоволството от режима на Мадуро. \r\n- Подчертаване на „некомпетентността на механизмите за интеграция, създадени от режимите на Куба и Венецуела, за да се справят със ситуацията в страната и неспособността им да намерят решения на проблемите, пред които са изправени гражданите. \" \r\n- Една част от документа е озаглавена: „Използване на офицерите като алтернатива на крайното решение“. \r\n- Продължаване на подготовката на \"условия вътре във въоръжените сили за извършване на преврат преди края на 2018 г., ако кризата не доведе до колапс на диктатурата или диктаторът не реши да се оттегли\". \r\n- Продължаване на „напрежението на общата граница с Колумбия, увеличаване на трафика на гориво и други стоки“. Движението на паравоенни формирования, въоръжени набези и трафик на наркотици. Провокиране на въоръжени инциденти с венецуелските сили за сигурност на границата. \" \r\n- Наемане на „паравоенни формирования, предимно в лагерите на бежанци в Кукута, Гуахира и северната част на Сантандер, райони, населени предимно с колумбийски граждани, които са емигрирали във Венецуела и са се върнали“. ЧАСТ III \r\n- Подготвяне на „участие на съюзническите сили в подкрепа на офицерите на венецуелската армия или за контрол на вътрешната криза“. \r\n- Установяване на „бърз график, който пречи на диктатора… да спечели контрола върху вътрешния сценарий“. \r\n- Получаване на подкрепа и сътрудничество от „приятелски държави (Бразилия, Аржентина, Колумбия, Панама, Гвиана)“ \r\n- Организиране на „обезпечаване, освобождаване на войски, медицинска и логистична подкрепа от Панама“. \r\n- Използване на  електронните сигнали за наблюдение и разузнаване: на болниците и \r\nоборудване, разположено в панамската джунгла, планиране на оборудването с дронове  на Колумбия, както и „полета за кацане“ в бившите военни бази на Хауърд и Албрук в Панама; както и тези на Рио Хато и Хуманитарния регионален център на Обединените нации, предназначен за катастрофални ситуации и хуманитарни извънредни ситуации, който има „поле за кацане от въздуха и собствени складове.“ - Предлага се „базирането на бойни самолети и хеликоптери, бронирани превозни средства, разузнавателни позиции и специални военни и логистични звена, полиция, военни прокурори и затвори. \" \r\n- Разработване на „военната операция под международен флаг, покровителствана от Конференцията на американските войски под закрилата на (Организацията на американските държави (ОАД) и надзора в правния и медиен контекст на генералния секретар на ОАД Луис Алмагро“. \r\n- заявяване, че „необходимостта континенталното единодейстие да бъде засилено, използвайки инструмента на Междуамериканската демократична харта, за да се избегне демократичния разрив“. \r\n- „Обвързване на Бразилия, Аржентина, Колумбия и Панама с приноса на по-голям брой войници, за да се използва географската им близост и опит в горските райони.“ \r\n- Укрепване на „международния“ характер на операцията „с присъствието на бойни части от Съединените щати и другите посочени държави под командването на Съвместен генерален щаб, воден от САЩ“. \r\n- Насърчаване на „международното участие в това усилие, като част от многостранна операция с участието на държави, организации с нестопанска цел и международни организации. Осигуряване на адекватна логистична, разузнавателна, надзорна и контролна подкрепа, като се очакват като ключови географски точки „Аруба, Пуерто Карреньо, Инирида, Майкао, Баранкиля, Синчелехо в Колумбия, и Рорайма, Манаос и Боависта в Бразилия”. МЕДИЕН ПЛАН \r\n- Увеличаване в страната, чрез местни и международни медии, на разпространението на съобщения, създадени и основани на свидетелски показания и публикации с произход от страната, като се използват всички възможни възможности, включително социалните медии. \r\n- \"Оправдаването и осигуряването чрез насилствени средства на свалянето на диктатурата, чрез широко разпространение на пропаганда в страната и по целия свят, чрез всички отворени средства и възможностите на психологическата война на американската армия.\" \r\n- Подкрепа и „укрепване“ на имиджа на ОАД, като многостранна институция за решаване на регионални проблеми. \r\n- Насърчаване на „искането за изпращане на военна сила на ООН за налагане на мир, след като корупционната диктатура на Николас Мадуро бъде победена.\" \r\n***  Превъзходството на САЩ в космоса бързо намалява, за сметка на Русия и Китай, заяви ръководителят на Пентагона Патрик Шанахан, пише електронното издание на вестник  „The Wall Street Journal“ . По думите на Шанахан, „Китай и Русия внимателно изучават нашата икономическа и военна зависимост от космическото пространство“.  \r\nШанахан обясни, че Русия и Китай са разработили противоспътникови лазери, някои от които са насочени срещу спътници на САЩ. Ръководителят на Пентагона подчерта, че през 2018 година САЩ за изстреляли 17 ракети в орбита, а Китай около 38 ракети.  \r\nШанахан не за първи път подчертава заплахата за САЩ от загуба на превъзходство в космоса. В началото на април той заяви, че Русия и Китай разполагат с въоръжения, които могат да унищожат американските активи в космоса.  \r\n„Следващия голям конфликт може да бъде спечелен или загубен в космоса…Ние сме длъжни да гледаме реалността в лицето“, заяви Шанахан. Ръководителят на Пентагона отбеляза, че Русия и Китай милитаризират космоса.  \r\n***  Специалният прокурор Робърт Мюлер остана недоволен от това, как министъра на правосъдието и главен прокурор на САЩ Уилям Бар е изложил ключовите моменти от неговия доклад за резултатите от разследването за предполагаема намеса на Русия в хода на изборите през 2016 година, пише американският вестник  „The Washington Post“ .  \r\nСпоред Мюлер, в своето основно заключение Бар „не е успял да отрази изцяло контекста, природата и съдържанието“ на разследването. Във връзка с това Мюлер изразява своето безпокойство в писмо, изпратено до Бар след публикуването на заключението от разследването от страна на министерството на правосъдието на САЩ на 27 март. Ключовите изводи от доклада на специалния прокурор бяха публикувани на 24 март.  \r\nСлед разглеждане на подготвения от Мюлер доклад, министърът на правосъдието на САЩ Бар и неговия заместник Род Розенстайн заключиха, че в него няма никакви действия от страна на президента Тръмп, които биха могли да се смятат за престъпление.  \r\n„Сега обществото недоумява по повод на най-важните аспекти на нашето разследване. Това заплашва да подкопае главната цел, заради която министерството назначи специален представител, а именно да бъде осигурено пълното доверие на обществото за резултатите от разследването“, пише Мюлер.  \r\n„Обнародването на пълната версия на доклада на този етап ще изглади възникналите недоразумения и ще отговори на въпросите на конгреса и обществото, относно характера и резултатите от нашето разследване“, смята специалният прокурор.  \r\n*** Един по един, те се опитват да накарат Анкара да се откаже от покупката на руските зенитно-ракетни системи С-400, пише Тамер Коркмас от проправителствения турски вестник  Yeni Safak , представен без редакторска намеса, като мненията и оценките са на автора. \r\nАмериканската държава се опитва да накара Турция да се оттегли от споразумението си за С-400 с Русия чрез различни заплахи и изнудване. \r\nВлиятелни агенти \"в специална мисия\" в Турция предприемат действия, за да накарат Анкара да се оттегли в съответствие с интересите на САЩ. \r\nАко Анкара се предаде на заплахите, изнудването или предложенията на американската държава и нейните партньори в страната и се върне назад по отношение на С-400, това ще бъде ужасна грешка. \r\nТурция не може и не трябва да се поддаде на какъвто и да било натиск, заплахи или изнудване по пътя на защитата на правото си на суверенитет и независимостта си срещу американската държава. \r\nПрезидентът Реджеп Тайип Ердоган, който се срещна с руския си колега Владимир Путин на 8 април в Кремъл, каза: „Щом сме сключили сделка, това е направено. Това е нашето право на суверенитет. Никой не може да иска да се оттеглим.\" \r\nМинистърът на външните работи Мевлют Чавушоглу каза: „Много пъти казахме, че няма да се оттеглим от споразумението за С-400”, като подчерта, че Анкара е „затворила вратите” за исканията / натиска на САЩ относно с-400. \r\nТези обещания трябва да се спазват при всички обстоятелства. Не трябва да се връщаме назад по тези важни решения. \r\nТъй като руската държавна отбранителна компания \"Рособоронекспорт\" обяви, че ще започне доставката на системата към Турция през юли, системата за противоракетна отбрана С-400 трябва да бъде интегрирана без никакво \"забавяне\". \r\nОчевидно, „приоритетът на САЩ в противопоставянето на покупката на С-400 в Турция е различен; те виждат С-400 като риск за сигурността от гледна точка на НАТО ”и т.н. \r\nНикога не трябва да се забравя, че ние вече сме подложени на натиск от много години. Всъщност ние сме под „коварния“ натиск на онези, които всички политици от миналото до момента представят като „наши приятели и съюзници“. \r\nИ така, какво, ще се откажем ли от нашето законно право на защита? Няма ли да защитим нашия суверенитет? \r\nТъй като притежанието на С-400 от Турция ще отхвърли американските терористични инвестиции в нашия регион и ще развали плановете им, те възразяват срещу ракетната ни система на Русия. \r\nТе продължават да казват: \"Ако анулирате покупката на С-400, можем да ви дадем самолетите F-35.\" \r\nДавид Сатърфийлд, новият посланик на САЩ в Анкара и много сенатори-евангелисти, които написаха обща статия за The New York Times, се присъединиха към хор за изнудване. \r\nТурция спешно се нуждае от система за противовъздушна отбрана, която е „под неин собствен контрол и действа по нейно желание“, без надзора на която и да е държава, главно на САЩ. \r\nТурция, която иска да интегрира „системата за противовъздушна отбрана“ срещу заплахи, които вероятно ще дойдат от Източното Средиземноморие или от обширна област на юг, без съмнение е нейно право и този въпрос никога не може да бъде оставен на НАТО / САЩ, или на друга държава. \r\nИзявлението на гръцкия министър на отбраната, че \"С-400 ще окажат натиск върху военни полети над Егейско море\", показва каква паника цари в американската марионетна гръцка държава. \r\nТози показателен пример сам по себе си е достатъчен, за да покаже „колко е правилно“ Турция да закупи ракетната система С-400. \r\nБи било полезно да погледнем „кои са тези, които са в паника\", казвайки „О, не, купуваме С-400“. \r\nПенсионираният посланик Шюкрю Елекдаг каза: \"САЩ искат да направим избор между Русия и Вашингтон\", предупреждавайки, че Анкара със сигурност трябва да се оттегли от споразумението С-400. \r\nВ интервю от 22 април 2019 г., публикувано в ежедневника \"Хюриет\", бившият дипломат Синан Юлген безусловно предлага изпращането на С-400 в трета страна или \"да намери начин да се оттеглим от ракетната сделка, без да разрушим отношенията с Русия.\" \r\nПенсионираният посланик и заместник-председателят на опозиционната Републиканска народна партия  Юнал Чевикьоз написа статия за С-400, която беше публикувана вчера в ежедневника Cumhuriyet, в която той буквално е говорител на САЩ. \r\nТой се оплаква, че „авиационната база „Инджирлик“ отбелязана като едно от местата, където вероятно ще бъдат разположени S-400, ще се превърне в кошмар за разузнаването за САЩ.” Същата база в „Инджирлик“, която подпомогна и подбуди опита за преврат на 15 юли!", "date": "2019.05.02", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/05/02/2652842/sport-barselona-pobedi-livarpul-s-30.html", "text": "Футбол: Барселона победи  с 3:0 Ливърпул в първи полуфинален мач от Шампионската лига. Головете отбелязаха Луис Суарес в 26-ата минута и Меси в 75-ата и 82-ата минута.. \r\nДвата тима са петкратни победители в турнира. Един от тях ще има шанса да спечели шести трофей и да се доближи до седемте на Милан, който е втори в тази звездна класация. Каталунците вече са шампиони на Испания, докато в Англия драмата на върха тепърва предстои. Досега Барселона има само 2 загуби от английски съперници у дома от общо 34 мача, докато Ливърпул има 7 победи 5 равни и 5 загуби на терени на испански тимове.", "date": "2019.05.02", "title": "Спорт: Барселона победи Ливърпул с 3:0"}
{"url": "http://www.focus-news.net/news/2019/05/02/2652843/makfaks-makedoniya-v-istanbul-sa-zadarzhani-127-dushi-po-vreme-na-parvomayskite-protesti.html", "text": "Полицията в Истанбул арестува 127 души за опит за незаконно провеждане на демонстрации в различни части на града на 1 май, пише македонската агенция  „Макфакс“ . \r\nПолицията направи кордон около площад Таксим в центъра на Истанбул, докато по-малки протестиращи са се събрали на други места  на демонстрации. \r\n„Площадът принадлежи на хората и не може да бъде затворен. Да, живее 1 май“ , са скандирали  протестиращите, докато са били извеждани от полицията. \r\nПо-рано полицията разреши да се проведе церемония на площада, на която са присъствали синдикални лидери.  Юлиян Марков", "date": "2019.05.02", "title": "„Макфакс“ (Македония): В Истанбул са задържани 127 души по време на първомайските протести"}
{"url": "http://www.focus-news.net/news/2019/05/02/2652844/moskovskiy-komsomolets-evropeyskite-priyateli-na-putin-marin-lyo-pen-otkaza-da-poseti-krim.html", "text": "Европейските приятели на Путин – Марин Льо Пен отказа да посети Крим е озаглавена статия в руския вестник  “Московский Комсомолец“ . \r\nМарин Льо Пен, ръководител на крайно дясната партия „Национално обединение“ (бивш Национален фронт), е чест гост в Русия и многократно прави изявления в подкрепа на политиката на Путин. Едно от последните: „Поради факта, че Европейският съюз се е заел с изолацията на Русия, много хора смятат, че там е все още като в СССР. Но Русия не е СССР, тя е голяма страна, голяма и модерна. \" \r\nТочно преди първия тур на президентските избори във Франция, Льо Пен посети Москва и се срещна с Владимир Путин. „Новият свят, който сега се появява пред очите ни, вече е изправен пред две големи предизвикателства - глобализма и ислямския фундаментализъм“, каза тогава Льо Пен. \"За да преодолеем тези предизвикателства, нашите две нации трябва да обединят усилията си и да им дадат подходящ отпор.\" Тя също така отново се изказа срещу анти-руски санкции, наричайки ги \"глупави\". \r\nЛьо Пен отиде на втори тур, но предсказуемо загуби в него от Макрон. След това партията й се спусна във вътрешни разправии и промени името си. Преди предстоящите избори за Европейски парламент партията се е активирала, но Льо Пен е станала много по-предпазлива. \r\nТака тя отклони поканата, изпратена до нея от Априлския икономически форум в Крим. Въпреки че по-рано лидерът на френската крайна десница твърди, че не смята анексирането на полуострова за Русия за „незаконно“, присъствието й на форума може да й навреди. Особено в светлината на факта, че нейната партия се е насочила към разширяване на електората и към скъсване на предишния й негативен образ. Дори се отказа и от войнствената дума \"фронт\" в името на партията. \r\nПротивниците на Льо Пен обясняват просто нейната „любов“ към Русия: пари. Известно е, че през 2014 г. нейната партия “Национален фронт” получи заем от “Първа чешко-руска банка”, а през 2016 г. разглежда възможността за кредитиране от банка “Стратегия”. Поради това Льо Пен бе съдена за нарушение на правилата за финансиране на предизборната кампания, но разследването в крайна сметка се провали. Мнозина смятат, че кредитите от руски банки са пряко спонсорство на френската крайна десница от Путин. Самата Льо Пен се оправдава с факта, че френските банки учтиво отказват кредитите на нейната партия и трябва да взема пари от тези, които дават. \r\nМарин Льо Пен построи своите кампании на принципа на противопоставяне на управляващия елит. Във всичко. И ако елитът каже, че Москва е лоша, а Брюксел е добра, тогава Льо Пен нямаше друг избор, освен да се застъпи за Русия. Освен това тя отчаяно страда от репутацията си на “неподаващ ръка” човек. И политикът протяга ръката си към всеки, който протегне своята първо, особено когато става дума за голяма световна сила. Приятелството с Москва също е начин да се спечелят точки в страната. От руското ембарго за доставката на продукти от Европа пострадаха главно земеделски производители, а това е целевият електорат на националистите.  Юлиян Марков", "date": "2019.05.02", "title": "„Московский Комсомолец“: Европейските приятели на Путин – Марин Льо Пен отказа да посети Крим"}
{"url": "http://www.focus-news.net/news/2019/05/02/2652846/sport-ren-i-monako-zavarshiha-naravno-22.html", "text": "Футбол: Отборите на Рен и Монако завършиха наравно 2:2 в мач от 34-ия кръг на френската Лига 1. Головете за домакините от Рен отбеляза Уну в третата и деветата минута, а Фалкао от отбора на Монако вкара две попадения в 69-ата минута и 75-ата минута и оформи крайния резултат. Монако е на 16-та позиция с 33 точки и на четири от изпадащите отбори, а Рен е 11-ти с 44 точки.", "date": "2019.05.02", "title": "Спорт: Рен и Монако завършиха наравно 2:2"}
{"url": "http://www.focus-news.net/news/2019/05/02/2653233/tass-demokratite-obviniha-uilyam-bar-v-davane-na-lazhlivi-pokazaniya-pred-kongresa.html", "text": "Председателят на Камарата на представителите на конгреса на САЩ Нанси Пелоси заяви, че министъра на правосъдието и главен прокурор Уилям Бар е излъгал, докато е давал показания под клетва, при изслушването му пред конгреса, предаде  ТАСС .  \r\n„Това е нещо изключително сериозно, отказа на главния прокурор да каже истината пред конгреса. Това е престъпление“, заяви Пелоси, която заема третия по значимост пост в държавната йерархия на САЩ и е един от лидерите на Демократическата партия.  \r\nВлиятелният конгресмен пряко обвини Бар в лъжа.  \r\n„Той излъга конгреса. Ако подобно нещо беше направил някой друг, това щеше да се смята за престъпление. Никой не стои по-високо от закона, нито президента на САЩ, нито главния прокурор“, допълни Пелоси.  \r\nОт своя страна министерството на правосъдието на САЩ категорично отхвърли обвиненията на председателя на Камарата на представителите.  \r\n„Неоснователната атака на председателя Пелоси срещу главния прокурор е безразсъдна, безотговорна и невярна“, се казва в изявление на ведомството.   Светлин Божков", "date": "2019.05.02", "title": "ТАСС: Демократите обвиниха Уилям Бар в даване на лъжливи показания пред конгреса"}
{"url": "http://www.focus-news.net/news/2019/05/02/2653215/afp-oshte-dvama-privarzhenitsi-na-opozitsiyata-sa-zaginali-pri-sblasatsite-vav-venetsuela.html", "text": "Още двама привърженици на опозицията са загинали, в резултат на сблъсъците със силите за сигурност във Венецуела, предаде  АФП . По този начин броят на загиналите привърженици на опозицията, при сблъсъците във Венецуела през последните два дни, достигна четири души. Двамата загинали демонстранти са младежи, съобщиха опозиционни източници и семействата на жертвите.  \r\nПри сблъсъци в Каракас е загинал 14-годишен привърженик на опозицията, след като е бил прострелян. При стрелба в северния венецуелски град Ла Витория е бил убит 16-годишен младеж, допълва агенцията.   Светлин Божков", "date": "2019.05.02", "title": "АФП: Още двама привърженици на опозицията са загинали при сблъсъците във Венецуела"}
{"url": "http://www.focus-news.net/news/2019/05/02/2652849/sport-italianskiyat-dinamo-sasari-specheli-kupata-na-fiba-evropa.html", "text": "Баскетбол:  Италианският клуб Динамо Сасари спечели титлата в европейския клубен турнир по баскетбол за мъже за Купата на ФИБА-Европа, след като победи като гост Вюрцбург (Германия) с 81:79 във втората среща от финалната серия. Първият мач в Италия също завърши с победа на Динамо с 89:84.  \r\nЕдин от реферите на мача е бил българина Мартин Хорозов.", "date": "2019.05.02", "title": "Спорт: Италианският Динамо Сасари спечели Купата на ФИБА-Европа"}
{"url": "http://www.focus-news.net/news/2019/05/02/2652851/pregled-na-osnovnite-temi-v-ruskiya-pechat-agentsiya-fokus.html", "text": "Смяната на руския посланик в Беларус на фона на скандала със замърсяването на петрола в нефтопровода \"Дружба\", кризата във Венецуела, променливото отношение на европейските \"приятели\" на Путин и ефекта на американските санкции върху управляващите в Иран са сред темите на руския печат. \r\n***  Президентът на Беларус Александър Лукашенко постигна целта си и на фона на кризата около петролопровода „Дружба“, руският посланик в Минск Михаил Бабич беше заменен от Дмитрий Мезенцев, пише руският вестник  „Взгляд“ .  \r\nПрезидентът на Русия Владимир Путин взе решение да смени руския посланик в Беларус. Слуховете за оставката на Бабич, който работи в Минск по-малко от една година, се разпространяваха от няколко месеца. На фона на изострените противоречия между Москва и Минск, свързани с финансово-икономически и интеграционни въпроси, фигурата на руския посланик се оказа в центъра на вниманието на беларуската преса и институции.  \r\nПричината за това е активната позиция на Бабич в защита на руските интереси, която той не се притесняваше да оповестява в медиите. Бабич, например, акцентира на нелегалния реекспорт в Русия през Беларус на стоки от трети страни, по отношение на които Москва е въвела санкции.  \r\nСъщо така в едно свое интервю Бабич оцени равнището на руската подкрепа за Беларус на 5-6 милиарда долара годишно. По неговите думи, ако Минск иска вътрешноруски цени на газа, по-евтини кредити и други блага, то трябва да изпълнява своите задължения в съюзния договор и да формира институционални органи за управление на Съюзната държава.  \r\nТези действия на Бабич предизвикаха рязко недоволство от страна на властите в Беларус. По неофициални информации именно по тази причина властите в Москва са започнали сериозно да разглеждат възможността за оставка на Бабич. Този въпрос е бил обсъден и на среща между Владимир Путин и Александър Лукашенко в Пекин, където двамата държавни глави се намираха на посещение, преминаващо на фона на кризата с петролопровода „Дружба“.  \r\n***  Лидерът на опозицията във Венецуела Хуан Гуайдо призова гражданите да продължат протестите, пише на електронното си издание руският вестник  „Независимая газета“ .  \r\n„На 1 май ние ще продължим нашата борба на улиците“, заяви Гуайдо, във видеообръщение, публикувано в Twitter. \r\nВенецуелски медии цитират Гуайдо, който заяви, че Николас Мадуро „не контролира нито въоръжените сили, нито народа на Венецуела“. По думите на Гуайдо, „във Венецуела има възможност за мирно въстание“, за което свидетелстват и протестните акции проведени на 30 април.  \r\nПо-рано във вторник опозиционният лидер обяви началото на финалния етап на операция „Свобода“. Гуайдо обяви процеса на промени в страната за необратим и призова привържениците си към масови протести за сваляне на режима на Мадуро. Гуайдо се появи във военна база в Каракас, в обкръжението на военни, стремейки се да демонстрира, че армията преминава на страната на опозицията.  \r\nПо улиците на венецуелската столица се стигна до сблъсъци между привърженици на Гуайдо и Мадуро. Протестиращите хвърляха камъни по представители на силите за сигурност, който в отговор използваха сълзотворен газ. Броят на пострадалите в сблъсъците достигна 69 души.  \r\nМинистърът на отбраната на Венецуела Владимир Падрино Лопес заяви, че безредиците в страната са били „незначителни“, а опита на опозицията за преврат се е провалил.  \r\n*** Европейските приятели на Путин – Марин Льо Пен отказа да посети Крим е озаглавена статия в руския вестник  “Московский Комсомолец“ . \r\nМарин Льо Пен, ръководител на крайно дясната партия „Национално обединение“ (бивш Национален фронт), е чест гост в Русия и многократно прави изявления в подкрепа на политиката на Путин. Едно от последните: „Поради факта, че Европейският съюз се е заел с изолацията на Русия, много хора смятат, че там е все още като в СССР. Но Русия не е СССР, тя е голяма страна, голяма и модерна. \" \r\nТочно преди първия тур на президентските избори във Франция, Льо Пен посети Москва и се срещна с Владимир Путин. „Новият свят, който сега се появява пред очите ни, вече е изправен пред две големи предизвикателства - глобализма и ислямския фундаментализъм“, каза тогава Льо Пен. \"За да преодолеем тези предизвикателства, нашите две нации трябва да обединят усилията си и да им дадат подходящ отпор.\" Тя също така отново се изказа срещу анти-руски санкции, наричайки ги \"глупави\". \r\nЛьо Пен отиде на втори тур, но предсказуемо загуби в него от Макрон. След това партията й се спусна във вътрешни разправии и промени името си. Преди предстоящите избори за Европейски парламент партията се е активирала, но Льо Пен е станала много по-предпазлива. \r\nТака тя отклони поканата, изпратена до нея от Априлския икономически форум в Крим. Въпреки че по-рано лидерът на френската крайна десница твърди, че не смята анексирането на полуострова за Русия за „незаконно“, присъствието й на форума може да й навреди. Особено в светлината на факта, че нейната партия се е насочила към разширяване на електората и към скъсване на предишния й негативен образ. Дори се отказа и от войнствената дума \"фронт\" в името на партията. \r\nПротивниците на Льо Пен обясняват просто нейната „любов“ към Русия: пари. Известно е, че през 2014 г. нейната партия “Национален фронт” получи заем от “Първа чешко-руска банка”, а през 2016 г. разглежда възможността за кредитиране от банка “Стратегия”. Поради това Льо Пен бе съдена за нарушение на правилата за финансиране на предизборната кампания, но разследването в крайна сметка се провали. Мнозина смятат, че кредитите от руски банки са пряко спонсорство на френската крайна десница от Путин. Самата Льо Пен се оправдава с факта, че френските банки учтиво отказват кредитите на нейната партия и трябва да взема пари от тези, които дават. \r\nМарин Льо Пен построи своите кампании на принципа на противопоставяне на управляващия елит. Във всичко. И ако елитът каже, че Москва е лоша, а Брюксел е добра, тогава Льо Пен нямаше друг избор, освен да се застъпи за Русия. Освен това тя отчаяно страда от репутацията си на “неподаващ ръка” човек. И политикът протяга ръката си към всеки, който протегне своята първо, особено когато става дума за голяма световна сила. Приятелството с Москва също е начин да се спечелят точки в страната. От руското ембарго за доставката на продукти от Европа пострадаха главно земеделски производители, а това е целевият електорат на националистите. \r\n*** Санкциите на САЩ срещу Иран няма да доведат до смяна на режима, пише руският вестник  „Известия“ . \r\nИзданието припомня, че САЩ отмениха изключенията за закупуване на ирански петрол , които досега важеха за осем страни, като напомниха, че тези изключения са били предоставени само за да могат съответните държави да се пренастроят и да сведат покупките на ирански петрол до нула. Япония, Южна Корея, Италия и Гърция са успели да постигнат това, като последните две дори не са предупредили Иран , че възнамеряват да се откажат от неговия петрол. \r\nКитай все още е най-големият купувач на \"черно злато\" от Иран. С изключенията си от ноември, Съединените щати разрешиха на Китай да закупи до 360 хиляди барела на ден от Иран. Това е почти два пъти по-малко от традиционните обеми на вноса - през януари - септември 2018 г. Пекин е внесъл средно 658 хиляди барела на ден. Санкциите на Вашингтон няма да засегнат иранските проекти, в които китайските компании имат дял от собствеността. \r\nГоворителят на външното министерство Ген Шуан в отговор на априлския призив на Тръмп да сложи край на иранските покупки на петрол направи официалното въвеждане на САЩ и призова Вашингтон да уважава законното право на Китай да сътрудничи с иранската страна по международното право. Той също така подчерта, че страната му ще защитава легитимните интереси на китайските компании с цялата си мощ. \r\nОсвен това Иран е активен участник в грандиозния проект „Един пояс - един път“. Малко вероятно е прагматичен Китай да се откаже от многомилиардните ползи, които сътрудничеството с Техеран предлага заради администрацията на Тръмп. Въпреки това, както показва практиката, Китай може да се съгласи с условията на американците - през ноември Китай забрани закупуването на петрол от Иран на поне две петролни държавни корпорации, а корабособствениците от Поднебесната империя  спряха транспортирането му. \r\nПозицията на друг основен купувач на ирански суровини, Турция, остава неизвестна. Президентът Реджеп Тайип Ердоган, както и при закупуването на руски системи С-400, може да покаже воля и да не се поддаде на натиска на САЩ по този въпрос. Но най-вероятно ще е по-изгодно за него да се съгласи - както миналата година, когато Вашингтон наложи санкции срещу двама министри от кабинета на Ердоган за задържане на американския пастор Андрю Брънсън. \r\nСлед изявлението на американската президентска администрация за преразглеждане на въпроса за безмитния достъп на Турция до американския пазар, който може да повлияе на турския износ, възлизащ на 1,66 млрд. долара, националната валута падна с почти 27%. Това е рекордният минимум за страната. Ослушването излиза скъпо. Особено в политическата сфера позициите на Ердоган се оказаха доста крехки - това се потвърждава от резултатите от последните общински избори, според които опозиционните кандидати оглавиха най-големите градове на Турция, включително столицата. Конфронтацията със САЩ по иранския въпрос може да бъде фатална за Ердоган. \r\nВъпреки това, има възможност, при която Иран може да увеличи доставките за Сирия, Ирак или Азербайджан, така че те на свой ред да го изнесат отново в Турция. Все още не е обявено дали САЩ ще се борят с подобни схеми, но предвид решимостта на Тръмп да сведе износа на ирански петрол до нула, не трябва да се разчита на тази схема. \r\nИндия преследва неясна политика по отношение на Иран, втория по големина потребител на гориво от Ислямската република след Китай. Преди налагането на санкции тя е внесла до 560 хиляди барела на ден. След ноември 2018 г. само 300 хиляди барела на ден. Забележително е, че индийците са решили да плащат за петрол не в долари, а в национална валута - рупии. Това затруднява проследяването на паричните преводи към Иран. \r\nКакто е обяснено на \"Известия\" ориенталист, експерт на Руския институт за стратегически изследвания Владимир Фитин, Индия вече е определила своята позиция. \r\n„Ню Делхи вече обяви, че търси нови доставчици на суровини. Тогава бизнесът ще приключи“. „Ако САЩ се насочат към по-нататъшно задушаване, напълно е възможно Иран, въпреки обещанията на новия ръководител на Ислямската революционна гвардия, да блокира Ормузкия проток. И тогава не се изключва въоръжен конфликт в Персийския залив между петролните монархии и САЩ, от една страна, и Иран, от друга. \r\nСанкциите на САЩ влошиха вътрешнополитическата ситуация в Иран, но те няма да доведат до промяна в управляващия режим, убеден е ръководителят на иранския сектор в Института за ориенталистика на Руската академия на науките Нина Мамедова. В интервю за \"Известия\" професорът отбеляза, че положението в икономиката на Ислямската република рязко се е влошило. Това е признато от самата иранска лидерска власт. Президентът Хасан Роухани в края на април каза, че Иран е в най-тежката ситуация през последните 40 години. Въпреки това, според Нина Мамедова, общите проблеми могат да обединят хората. Единственият въпрос е до колко национално търпение е достатъчно. \r\n„След въвеждането на (Съвместен цялостен план за действие, известен също като „ядрено споразумение“ Техеран имаше само година или две, за да възстанови икономиката (обаче само през 2017 г. търговията на Иран с ЕС се увеличи с повече от с 53%). Ясно е, че за толкова кратко време страната не е имала време да се възстанови напълно, обясни експертът. \r\nВъпреки това, според добре известния източник на \"Известия\" в Техеран, ситуацията в столицата и големите градове е стабилна - цените се покачват, но техният растеж не е толкова критичен и обикновено се обяснява с проста инфлация. Цените на бензина не растат от много години, защото са изкуствено регулирани от държавата, обясни източникът. \r\nВероятно след известно време икономическите проблеми ще принудят правителството да подаде оставка, каза Нина Мамедова. Не трябва обаче да се очаква, че същността на режима ще се промени. \r\n„ Сегашното ръководство е важно да промени разбирането си за външнополитически споразумения. В Европа се опитват да създадат финансов механизъм, който ще позволи да се заобиколят американските санкции. Вярно е, че той ще бъде проектиран повече за хуманитарната сфера, лекарствата и няма да повлияе на закупуването на петрол, но фактът, че Европа е предприела такава стъпка вече казва много. В европейските столици те разбират, че ако режимът на Роухани се срине заради американските санкции, тогава ще дойде още по-радикално ръководство, ”каза Нина Мамедова.", "date": "2019.05.02", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/05/02/2652848/the-times-ministarat-na-otbranata-e-uvolnen-zaradi-iztichane-na-informatsiya.html", "text": "Тереза Мей е уволнила Гавин Уилямсън от поста министър  на отбраната, след като е намерила \"убедителни доказателства\", че е виновен за изтичане на поверителни дискусии в рамките на кабинета, пише британският вестник  The Times . \r\nПремиерът уволни Уилямсън тази вечер, след като той не успя да отговори на въпроси относно изтичането на решение да се позволи на Huawei, китайска компания, да достави технология за 5G мрежа от следващо поколение, въпреки предупрежденията, че това може да компрометира националната сигурност. \r\nПени Мордънт, която е била министър на международно развитие, е назначена на мястото на Уилямсън. \r\nПремиерът представи пред  Уилямсън  \"достоверна версия на събитията, за да обясни това изтичане\" от срещата на Съвета за национална сигурност (СНС). Той не успя да отговори на въпросите, които Мей е повдигнала, и тя го уволни, пише вестникът. \r\nИнформацията за решението на Huawei се появи в Daily Telegraph миналата сряда, като популяризираше голямо проучване, водено от сър Марк Седуил,  член на кабинета. Вестникът съобщи, че различни министри са изразили опасения за сключване на договори с китайската компания. \r\nСаджид Джавид, министърът на вътрешните работи, Джереми Хънт, външният министър, Лиъм Фокс, международният търговски секретар и Пени Мордант, заедно с Уилямсън, бяха говорили за притесненията си по време на срещата на СНС във вторник. \r\nСъветът включва и други висши министри от кабинета и лидерите на МИ6, МИ5 и Правителствения съвет по комуникациите. Смята се, че началниците на разузнаването са разгневени, че „желязната конфиденциалност“ на седмичната среща, в която се споделя силно чувствителна информация, е нарушена. \r\nМистър Уилямсън категорично отрече виновността за изтичането на информация миналата седмица. В писмо, изпратено до него днес, Мей ясно посочи, че не вярва на обяснението от миналата седмица. \r\nТя каза: „Много е важно да имам пълно доверие в членовете на моя кабинет и в Съвета за национална сигурност. Сериозността на този въпрос и последиците за дейността на СНС и националните интереси на Обединеното кралство, гарантират сериозните стъпки, които сме предприели, и също толкова сериозен отговор. \" \r\nТя продължи: „Ето защо с голяма тъга съм стигнала до заключението, че вече не мога да имам пълно доверие във Вас като министър на  отбрана и министър в моя кабинет и ви помолих да напуснете правителството на Нейно величество”. \r\nЕдин час след обявяването за уволнение Уилямсън отрече участието си в изтичането „по всякакъв начин“. Той каза, че му е била дадена възможност да подаде оставка, но той е отказал. \r\nВ писмо до премиера  Мей той пише: „Съжалявам, че смятате, че последното изтичане на информация от съвета за национална сигурност са възникнали в моето министерство. Аз категорично вярвам, че случаят не е такъв. Категорично отричам, че по някакъв начин съм участвал в това изтичане и съм убеден, че задълбоченото и официално разследване би оправдало моята позиция. \r\n„Винаги съм имал доверие на моите държавни служители, военни съветници и персонал. Вярвам на уверенията, които са ми дали. Оценявам, че ми предложихте възможността да подам оставка, но ако подам оставката си, щях да приема, че аз, моите държавни служители, моите военни съветници, носят отговорност: това не беше така. \r\nВъзстановяването на общественото доверие в СНС е амбиция, която и двамата споделяме. Имайки предвид това, аз се надявам, че решението Ви постига тази цел, вместо да се разглежда като временно разсейване, \" завършва Уилямсън. \r\nГоворител на Даунинг Стрийт каза: „Премиерът тази вечер помоли Гавин Уилямсън да напусне правителството, като загуби доверие в способността му да служи като министър на отбраната и като член на нейния кабинет. \r\n„Решението на министър-председателя е било информирано от неговото поведение около разследване на обстоятелствата за неразрешено разкриване на информация от заседание на Съвета за национална сигурност. Министър-председателят благодари на всички членове на Съвета за национална сигурност за пълното им сътрудничество и откровеността им по време на разследването и счита, че въпросът е затворен. \"  Юлиян Марков", "date": "2019.05.02", "title": "The Times: Министърът на отбраната е уволнен заради изтичане на информация"}
{"url": "http://www.focus-news.net/news/2019/05/02/2652850/the-guardian-peni-mordant-stana-parvata-zhena-ministar-na-otbranata-vav-velikobritaniya.html", "text": "Пени Мордант стана първата жена – министър на отбраната във Великобритания, след като е била предлагана за поста преди две години след уволнението на Майкъл Фалън, пише британският вестник  The Guardian . \r\nТова е пост, който изглежда по-подходящ за нея, отколкото предишната й работа като министър по международно развитие. \r\nМордант е резервист на Кралския флот, бивш министър за  въоръжените сили и депутат от Портсмут. \r\nТя също така е ентусиазиран „брекзитиър“, едно от водещите лица на кампанията за напускането но и който е останал лоялен към премиера по време на срещата в Чекърс, споразумението за оттегляне и гласуването му в парламента, въпреки очевидните си резерви. \r\nМордант също така ентусиазирано възприе ролята на министър за жените и равенството, която тя ще запази. \r\nВ тази си роля тя е открита в закона за абортите, като принуждава министър-председателя да работи за прекратяване на забраната в Северна Ирландия и също така да се противопостави на „глобалния старт” на Доналд Тръмп, който премахва американската помощ за здравни благотворителни организации на жените, участващи в семейното планиране. \r\nТя е говорила за трудностите да бъде жена във въоръжените сили. В речта през 2014 г. преди речта на кралицата тя призова въоръжените сили да станат по-достъпни, като подчерта собственото си обучение.  Юлиян Марков", "date": "2019.05.02", "title": "The Guardian: Пени Мордант стана първата жена – министър на отбраната във Великобритания"}
{"url": "http://www.focus-news.net/news/2019/05/02/2652852/the-independent-prizovavat-politsiyata-da-razsledva-gavin-uilyamsan.html", "text": "Полицията е призована да разследва Гавин Уилямсън по Закона за държавната тайна, след като Тереза Май драматично го уволни за изтичане на информация, но веднага обяви, че „въпросът е приключен“, пише британският вестник  The Independent . \r\nОпозиционни политици поискаха пълно наказателно разследване, на фона на възникнало съмнение, че министър-председателят отказва да разкрие „убедителните доказателства“, които сочат към неговата вина, или да задейства по-нататъшно разследване. \r\nПризивите идват на фона на острите думи между Тереза Мей и Гавин Уилямсън, неин бивш доверен министър, който защитава невинността си и заявява, че е бил натопен. \r\nУилямсън разкри, че е отказал да подаде оставка и настоява, че „задълбоченото и официално разследване би оправдало моята позиция“. \r\nВ разговори със съюзници той отиде по-далеч, твърдейки, че уволнението му е било „политически мотивирано“, в очевидното чистка на Марк Седуил, секретаря на кабинета, който е извършил разследването за изтичане на информация. \r\nСкандалът доведе до призиви за полицейска проверка, а заместник-председателят на лейбъристите Том Уотсън каза: „Ако става дума за изтичане от Съвета за национална сигурност, Гавин Уилямсън трябва да бъде преследван по Закона за държавната тайна. И той трябва да се откаже от министерското си обезщетение.\"  Юлиян Марков", "date": "2019.05.02", "title": "The Independent: Призовават полицията да разследва Гавин Уилямсън"}
{"url": "http://www.focus-news.net/news/2019/05/02/2652855/evropeyski-izbori-2019-bsp-za-balgariya-dade-nachalo-na-predizbornata-si-kampaniya-s-parvomaysko-miting-shestvie-i-prizivi-za-promyana-obzor.html", "text": "По повод Деня на труда и международната работническа солидарност хиляди граждани от цялата страна се включиха в първомайското митинг-шествие на БСП в столицата. Мотото на първомайското митинг-шествие е „Искаме европейски доходи“. Митингът бе открит от лидера на БСП Корнелия Нинова и с него се слага начало на предизборната кампания на „БСП за България“ за европейските избори, които ще се проведат на 26 май. Корнелия Нинова заяви, че БСП е единствената, която може да победи ГЕРБ и да сложи началото на промяната. „Не сме идеални. Знаем го, но три години се борим срещу статуквото, срещу задкулисието, срещу модела на прехода. Не успяха да ни купят с постове, не успяха да ни купят с пари. Искаме да продължим. Знаем как да подредим държавата, но не можем без вашата подкрепа. Нека се съберем достойни, почтени българи, да не позволяваме да ни разделят и владеят поотделно. Нека заедно да си върнем достойнството на народ, който е бил люлка на европейската цивилизация. Да си отвоюваме свободата от политико-олигархичния октопод“, призова лидерът на левицата. Според нея управляващите подават оставки, но остават с апартаменти, защото имат апартаментен морал. За слогана на ГЕРБ „Европа ни чува“, Нинова коментира, че Европа е чула и видяла ГЕРБ и им е отговорила, че няма да бъдем приети скоро в Шенген. По думите й ГЕРБ отдалечават България от ЕС.  \r\nВодачът на листата на „БСП за България“ за евровота Елена Йончева заяви: „12 години сме членове на ЕС и въобще не се доближаваме до ЕС. Къде се намира България? Борисов ни вкара в кьошето на ЕС и е напът да изкара България от Европа, защото ние заемаме всички последни места във всяка една сфера. И днес България имаме управление с всички признаци на авторитарен режим“. Според нея само членството в ЕС ни спасява от диктатура. „В България вече 10 години управлява бандата на Бойко. Тази банда обаче е напът да се разпадне. Всички видяхме машината за грабеж, която тази банда е организирала. Всички го виждаме и всички го чувстваме. Всички виждаме как общините са се превърнали във феодални владения“, коментира Елена Йончева.  \r\nПредседателят на Националния предизборен щаб на БСП Георги Свиленски посочи, че днес започва пътят на БСП, който ще свали правителството и Бойко Борисов от власт. „Днес сме се събрали тук, защото сме силни, защото не ни е страх, защото сме много. Знаете ли колко много сме? Днес на 1 май протестират и стотици градове в Европа и в Америка. Днес ние тук в България, в София, протестираме, защото в България няма държава, защото в България никой не мисли за обикновения български гражданин“, заяви Свиленски. Той посочи, че днес социалистите са се събрали, за да дадат началото на предизборната си кампания и да дадат тласък на енергията и силата на кандидатите, които ще ги представляват в ЕП.  \r\nСлед официалната част бе отбелязан празникът на в. „Дума“, левия печат и свободните медии. В празника с изпълненията си участваха певицата Николина Чакърдъкова и група „Тоника СВ”. За спокойното протичане на мероприятията в района бе засилено полицейското присъствие. \r\nДеница КИТАНОВА", "date": "2019.05.02", "title": "Европейски избори 2019: „БСП за България“ даде начало на предизборната си кампания с първомайско митинг-шествие и призиви за промяна (ОБЗОР)"}
{"url": "http://www.focus-news.net/news/2019/05/02/2652845/izvestiya-sanktsiite-na-sasht-sreshtu-iran-nyama-da-dovedat-do-smyana-na-rezhima.html", "text": "Санкциите на САЩ срещу Иран няма да доведат до смяна на режима, пише руският вестник  „Известия“ . \r\nИзданието припомня, че САЩ отмениха изключенията за закупуване на ирански петрол , които досега важеха за осем страни, като напомниха, че тези изключения са били предоставени само за да могат съответните държави да се пренастроят и да сведат покупките на ирански петрол до нула. Япония, Южна Корея, Италия и Гърция са успели да постигнат това, като последните две дори не са предупредили Иран , че възнамеряват да се откажат от неговия петрол. \r\nКитай все още е най-големият купувач на \"черно злато\" от Иран. С изключенията си от ноември, Съединените щати разрешиха на Китай да закупи до 360 хиляди барела на ден от Иран. Това е почти два пъти по-малко от традиционните обеми на вноса - през януари - септември 2018 г. Пекин е внесъл средно 658 хиляди барела на ден. Санкциите на Вашингтон няма да засегнат иранските проекти, в които китайските компании имат дял от собствеността. \r\nГоворителят на външното министерство Ген Шуан в отговор на априлския призив на Тръмп да сложи край на иранските покупки на петрол направи официалното въвеждане на САЩ и призова Вашингтон да уважава законното право на Китай да сътрудничи с иранската страна по международното право. Той също така подчерта, че страната му ще защитава легитимните интереси на китайските компании с цялата си мощ. \r\nОсвен това Иран е активен участник в грандиозния проект „Един пояс - един път“. Малко вероятно е прагматичен Китай да се откаже от многомилиардните ползи, които сътрудничеството с Техеран предлага заради администрацията на Тръмп. Въпреки това, както показва практиката, Китай може да се съгласи с условията на американците - през ноември Китай забрани закупуването на петрол от Иран на поне две петролни държавни корпорации, а корабособствениците от Поднебесната империя  спряха транспортирането му. \r\nПозицията на друг основен купувач на ирански суровини, Турция, остава неизвестна. Президентът Реджеп Тайип Ердоган, както и при закупуването на руски системи С-400, може да покаже воля и да не се поддаде на натиска на САЩ по този въпрос. Но най-вероятно ще е по-изгодно за него да се съгласи - както миналата година, когато Вашингтон наложи санкции срещу двама министри от кабинета на Ердоган за задържане на американския пастор Андрю Брънсън. \r\nСлед изявлението на американската президентска администрация за преразглеждане на въпроса за безмитния достъп на Турция до американския пазар, който може да повлияе на турския износ, възлизащ на 1,66 млрд. долара, националната валута падна с почти 27%. Това е рекордният минимум за страната. Ослушването излиза скъпо. Особено в политическата сфера позициите на Ердоган се оказаха доста крехки - това се потвърждава от резултатите от последните общински избори, според които опозиционните кандидати оглавиха най-големите градове на Турция, включително столицата. Конфронтацията със САЩ по иранския въпрос може да бъде фатална за Ердоган. \r\nВъпреки това, има възможност, при която Иран може да увеличи доставките за Сирия, Ирак или Азербайджан, така че те на свой ред да го изнесат отново в Турция. Все още не е обявено дали САЩ ще се борят с подобни схеми, но предвид решимостта на Тръмп да сведе износа на ирански петрол до нула, не трябва да се разчита на тази схема. \r\nИндия преследва неясна политика по отношение на Иран, втория по големина потребител на гориво от Ислямската република след Китай. Преди налагането на санкции тя е внесла до 560 хиляди барела на ден. След ноември 2018 г. само 300 хиляди барела на ден. Забележително е, че индийците са решили да плащат за петрол не в долари, а в национална валута - рупии. Това затруднява проследяването на паричните преводи към Иран. \r\nКакто е обяснено на \"Известия\" ориенталист, експерт на Руския институт за стратегически изследвания Владимир Фитин, Индия вече е определила своята позиция. \r\n„Ню Делхи вече обяви, че търси нови доставчици на суровини. Тогава бизнесът ще приключи“. „Ако САЩ се насочат към по-нататъшно задушаване, напълно е възможно Иран, въпреки обещанията на новия ръководител на Ислямската революционна гвардия, да блокира Ормузкия проток. И тогава не се изключва въоръжен конфликт в Персийския залив между петролните монархии и САЩ, от една страна, и Иран, от друга. \r\nСанкциите на САЩ влошиха вътрешнополитическата ситуация в Иран, но те няма да доведат до промяна в управляващия режим, убеден е ръководителят на иранския сектор в Института за ориенталистика на Руската академия на науките Нина Мамедова. В интервю за \"Известия\" професорът отбеляза, че положението в икономиката на Ислямската република рязко се е влошило. Това е признато от самата иранска лидерска власт. Президентът Хасан Роухани в края на април каза, че Иран е в най-тежката ситуация през последните 40 години. Въпреки това, според Нина Мамедова, общите проблеми могат да обединят хората. Единственият въпрос е до колко национално търпение е достатъчно. \r\n„След въвеждането на (Съвместен цялостен план за действие, известен също като „ядрено споразумение“ Техеран имаше само година или две, за да възстанови икономиката (обаче само през 2017 г. търговията на Иран с ЕС се увеличи с повече от с 53%). Ясно е, че за толкова кратко време страната не е имала време да се възстанови напълно, обясни експертът. \r\nВъпреки това, според добре известния източник на \"Известия\" в Техеран, ситуацията в столицата и големите градове е стабилна - цените се покачват, но техният растеж не е толкова критичен и обикновено се обяснява с проста инфлация. Цените на бензина не растат от много години, защото са изкуствено регулирани от държавата, обясни източникът. \r\nВероятно след известно време икономическите проблеми ще принудят правителството да подаде оставка, каза Нина Мамедова. Не трябва обаче да се очаква, че същността на режима ще се промени. \r\n„ Сегашното ръководство е важно да промени разбирането си за външнополитически споразумения. В Европа се опитват да създадат финансов механизъм, който ще позволи да се заобиколят американските санкции. Вярно е, че той ще бъде проектиран повече за хуманитарната сфера, лекарствата и няма да повлияе на закупуването на петрол, но фактът, че Европа е предприела такава стъпка вече казва много. В европейските столици те разбират, че ако режимът на Роухани се срине заради американските санкции, тогава ще дойде още по-радикално ръководство, ”каза Нина Мамедова.  Юлиян Марков", "date": "2019.05.02", "title": "„Известия“ : Санкциите на САЩ срещу Иран няма да доведат до смяна на режима"}
{"url": "http://www.focus-news.net/news/2019/05/02/2653238/tass-poveche-ot-300-dushi-sa-postradali-pri-sblasatsite-vav-venetsuela-saobshti-pravozashtitna-organizatsiya.html", "text": "Повече от 300 души са пострадали в резултат на сблъсъците във Венецуела, съобщиха от правозащитната неправителствена организация „Венецуелски наказателен форум“, предаде  ТАСС .  \r\n„Четирима души са убити, 240 са задържани, а повече от 300 души са пострадали, включително от огнестрелни оръжия. Това са данни от хода на демонстрациите от 30 април до 1 май“, се казва в съобщение на организацията.  \r\nПо данни на „Венецуелския наказателен форум“, двама души са загинали в столицата Каракас и още двама души са били убити при сблъсъци в щата Арагуа. Двама от загиналите са непълнолетни.  \r\nПротестните акции започнаха в Каракас и в други венецуелски градове, след като група военни премина на страната на опозиционния лидер Хуан Гуайдо, припомня агенцията.   Светлин Божков", "date": "2019.05.02", "title": "ТАСС: Повече от 300 души са пострадали при сблъсъците във Венецуела, съобщи правозащитна организация"}
{"url": "http://www.focus-news.net/news/2019/05/02/2653239/ria-novosti-venetsuela-nastoyava-sasht-da-zashtityat-sgradata-na-venetsuelskoto-posolstvo-vav-vashington.html", "text": "Правителството на Венецуела настоява САЩ да защитят сградата на венецуелското посолство във Вашингтон, заяви венецуелският външен министър Хорхе Ареаса, предаде  РИА Новости .  \r\nВ продължение на няколко седмици във венецуелското посолство се намират американски неправителствени активисти, подкрепящи Николас Мадуро. Венецуелските дипломати напуснаха сградата на посолството през миналата седмица, по искане на държавния департамент на САЩ. Венецуелското външно министерство заяви, че уважава решението на активистите да защитят посолството на страната във Вашингтон.  \r\n„Ние настояваме държавния департамент на САЩ да изпълни задълженията си, във връзка с Виенската конвенция за дипломатическите отношения и да защити посолството на Венецуела във Вашингтон, както нашето правителство защитава вашето посолство в Каракас“, заяви Ареаса в Twitter. \r\nАмериканските представители също напуснаха своята дипломатическа мисия в Каракас, по искане на правителството на Мадуро, допълва агенцията.   Светлин Божков", "date": "2019.05.02", "title": "РИА Новости: Венецуела настоява САЩ да защитят сградата на венецуелското посолство във Вашингтон"}
{"url": "http://www.focus-news.net/news/2019/05/02/2652861/balgariya-otdade-pochit-na-geroite-ot-aprilskoto-vastanie-obzor.html", "text": "България отдаде почит на героите от Априлското въстание през 1876 г. Честванията на 143-годишнината от въстанието започнаха във вторник в Копривщица и Клисура. На площада в Клисура се състоя тържествен митинг-заря, на който присъства президентът Румен Радев. В словото си пред събралото се множество държавният глава заяви, че родолюбието не е грях, а избор на достойните. По думите му подвигът на априлци ни напомня, че смирението пред Бог не е примирение и апатия, а чистите духом често са най-дръзки в мечтите и делата си, че нашата съдба зависи от нас самите. В Клисура президентът и Върховен главнокомандващ на въоръжените сили посети Историческия музей на града, след което прие почетния строй на 61-ва Стрямска механизирана бригада и наблюдава тържествената проверка-заря в памет на падналите за свободата на България. Почетена беше паметта на загиналите при погрома на въстанието над 400 клисурци. \r\nЧестванията в Копривщица и Клисура продължиха и в сряда. В  Клисура  се състоя възстановка на моменти от Априлското въстание, в която участваха близо 200 души. Преди началото на възстановката президентът Румен Радев заяви, че събитията преди 143 години ни припомнят за моралната сила и величието на един народ, готов за саможертва в името на свободата и бъдните поколения. „Докато ви има вас, докато децата ви растат с възстановките, с българските песни и възрожденският дух, безродниците няма да затрият нашата история. Народ без минало няма и бъдеще, затова сме длъжни да помним! Да живее България“. В  Копривщица  председателят на Народното събрание Цвета Караянчева отбеляза, че градът е един от символите на нашето Възраждане. Председателят на парламента отбеляза, че Априлското въстание е нашият щит срещу всеки хулител, който си позволи да каже, че ние, българите, сме получили свободата даром. „Копривщица е нашият щит срещу всеки хулител, който си позволи да каже, че не сме били дозрели да поемем съдбата си в собствени ръце, защото незрелите народи не изграждат места като Копривщица, където предприемаческият дух, свободолюбието, достойнството и културата се срещат”, добави Цвета Караянчева. Председателят на Народното събрание и народни представители поднесоха цветя и венци на Паметника костница и на гроба на Тодор Каблешков в двора на църквата „Успение Богородично“ в Копривщица. Връчени бяха и почетни грамоти на заслужили копривщенци. Министърът на туризма Николина Ангелкова заяви, че Копривщица е център на културно-историческия туризъм. „Трябва да помним делото на нашите предци, на българите, които са оставили живота си за свободата на нашата родина. Именно за техния дух и дело трябва да разказваме, да показваме на нашите деца и на гостите на България“, каза тя. По традиция  Панагюрище  е център на честванията, посветени на 143-ата годишнина от Априлското въстание. Стотици жители и гости на града наблюдаваха историческия спектакъл-възстановка, който пресъздава априлските събития, наречен „Пиянството на един народ“. На площад „20 април“ беше извършен и ритуал по издигането на националното знаме. Кулминацията на тържествата беше тържественият митинг-заря. Официално слово произнесе председателят на Народното събрание Цвета Караянчева. Тя заяви: „Тътенът на въстанието отекна далеч зад границата на човечеството, за да покаже на света, че народът български не иска и не може да живее повече под робство, че ще се бори въоръжен с оръжия от черешови стволове, стари пушки и мокър барут с жажда по-силна от огън, по- тежка от присъда, по- страшна от клетва“. „Днес този небивал революционен подем изглежда равен на самоубийство, безплодна саможертва на хора, обрекли себе си на мъченическа смърт и паднали в „кървава жътва“, без да дирят отплата. Без да дочакат призвание приживе, без почести, опело и епитафи на надгробните си камъни. Поборници без потекло, пълководци без пагони, небръснати, злочести, безразсъдни, с вънкашност на чапкъни и душа на светци“, коментира Цвета Караянчева. Тя обяви, че на тази дата се молим за покой на тези, които първи прозряха, че свободата не е химера, че сме достойни за нея, защото и свободата и робството са вътре в нас, носим ги като белег от нож, синила от бича и следи от теглото- да ни напомнят кои сме били, чий потомци сме и какво трябва да дадем на идните поколения. Кметът Никола Белишки каза: „Всяка педя земя в Панагюрище е свещена, всеки дувар и къща са били крепост на българския дух и христовата вяра. Тези крепости никога няма да рухнат“. „Нашият край е особено български. В онова време, той даде на България всичко“, заяви той. „Априлското въстание не е случайна историческа ситуация, нито необмислена авантюра. Въстанието е дълбока политическа мъдрост, с идея, обречена на победа“, категоричен бе кметът. По думите му на този ден поменът за мъртвите се превръща в празник за живите, време за гордост, но и за човещина, за поклон, но и за мечти- това е нашето време, защото в него е нашата памет и съвест.", "date": "2019.05.02", "title": "България отдаде почит на героите от Априлското въстание (ОБЗОР)"}
{"url": "http://www.focus-news.net/news/2019/05/02/2652862/uvolnenieto-na-britanskiya-ministar-na-otbranata-komentari-v-britanskiya-pechat-agentsiya-fokus.html", "text": "Изненадващото уволнение на министъра на отбраната на Обединеното кралство е централна тема на британските вестници.  \r\n*** Тереза Мей е уволнила Гавин Уилямсън от поста министър  на отбраната, след като е намерила \"убедителни доказателства\", че е виновен за изтичане на поверителни дискусии в рамките на кабинета, пише британският вестник  The Times . \r\nПремиерът уволни Уилямсън тази вечер, след като той не успя да отговори на въпроси относно изтичането на решение да се позволи на Huawei, китайска компания, да достави технология за 5G мрежа от следващо поколение, въпреки предупрежденията, че това може да компрометира националната сигурност. \r\nПени Мордънт, която е била министър на международно развитие, е назначена на мястото на Уилямсън. \r\nПремиерът представи пред  Уилямсън  \"достоверна версия на събитията, за да обясни това изтичане\" от срещата на Съвета за национална сигурност (СНС). Той не успя да отговори на въпросите, които Мей е повдигнала, и тя го уволни, пише вестникът. \r\nИнформацията за решението на Huawei се появи в Daily Telegraph миналата сряда, като популяризираше голямо проучване, водено от сър Марк Седуил,  член на кабинета. Вестникът съобщи, че различни министри са изразили опасения за сключване на договори с китайската компания. \r\nСаджид Джавид, министърът на вътрешните работи, Джереми Хънт, външният министър, Лиъм Фокс, международният търговски секретар и Пени Мордант, заедно с Уилямсън, бяха говорили за притесненията си по време на срещата на СНС във вторник. \r\nСъветът включва и други висши министри от кабинета и лидерите на МИ6, МИ5 и Правителствения съвет по комуникациите. Смята се, че началниците на разузнаването са разгневени, че „желязната конфиденциалност“ на седмичната среща, в която се споделя силно чувствителна информация, е нарушена. \r\nМистър Уилямсън категорично отрече виновността за изтичането на информация миналата седмица. В писмо, изпратено до него днес, Мей ясно посочи, че не вярва на обяснението от миналата седмица. \r\nТя каза: „Много е важно да имам пълно доверие в членовете на моя кабинет и в Съвета за национална сигурност. Сериозността на този въпрос и последиците за дейността на СНС и националните интереси на Обединеното кралство, гарантират сериозните стъпки, които сме предприели, и също толкова сериозен отговор. \" \r\nТя продължи: „Ето защо с голяма тъга съм стигнала до заключението, че вече не мога да имам пълно доверие във Вас като министър на  отбрана и министър в моя кабинет и ви помолих да напуснете правителството на Нейно величество”. \r\nЕдин час след обявяването за уволнение Уилямсън отрече участието си в изтичането „по всякакъв начин“. Той каза, че му е била дадена възможност да подаде оставка, но той е отказал. \r\nВ писмо до премиера  Мей той пише: „Съжалявам, че смятате, че последното изтичане на информация от съвета за национална сигурност са възникнали в моето министерство. Аз категорично вярвам, че случаят не е такъв. Категорично отричам, че по някакъв начин съм участвал в това изтичане и съм убеден, че задълбоченото и официално разследване би оправдало моята позиция. \r\n„Винаги съм имал доверие на моите държавни служители, военни съветници и персонал. Вярвам на уверенията, които са ми дали. Оценявам, че ми предложихте възможността да подам оставка, но ако подам оставката си, щях да приема, че аз, моите държавни служители, моите военни съветници, носят отговорност: това не беше така. \r\nВъзстановяването на общественото доверие в СНС е амбиция, която и двамата споделяме. Имайки предвид това, аз се надявам, че решението Ви постига тази цел, вместо да се разглежда като временно разсейване, \" завършва Уилямсън. \r\nГоворител на Даунинг Стрийт каза: „Премиерът тази вечер помоли Гавин Уилямсън да напусне правителството, като загуби доверие в способността му да служи като министър на отбраната и като член на нейния кабинет. \r\n„Решението на министър-председателя е било информирано от неговото поведение около разследване на обстоятелствата за неразрешено разкриване на информация от заседание на Съвета за национална сигурност. Министър-председателят благодари на всички членове на Съвета за национална сигурност за пълното им сътрудничество и откровеността им по време на разследването и счита, че въпросът е затворен. \" \r\n*** Пени Мордант стана първата жена – министър на отбраната във Великобритания, след като е била предлагана за поста преди две години след уволнението на Майкъл Фалън, пише британският вестник  The Guardian . \r\nТова е пост, който изглежда по-подходящ за нея, отколкото предишната й работа като министър по международно развитие. \r\nМордант е резервист на Кралския флот, бивш министър за  въоръжените сили и депутат от Портсмут. \r\nТя също така е ентусиазиран „брекзитиър“, едно от водещите лица на кампанията за напускането но и който е останал лоялен към премиера по време на срещата в Чекърс, споразумението за оттегляне и гласуването му в парламента, въпреки очевидните си резерви. \r\nМордант също така ентусиазирано възприе ролята на министър за жените и равенството, която тя ще запази. \r\nВ тази си роля тя е открита в закона за абортите, като принуждава министър-председателя да работи за прекратяване на забраната в Северна Ирландия и също така да се противопостави на „глобалния старт” на Доналд Тръмп, който премахва американската помощ за здравни благотворителни организации на жените, участващи в семейното планиране. \r\nТя е говорила за трудностите да бъде жена във въоръжените сили. В речта през 2014 г. преди речта на кралицата тя призова въоръжените сили да станат по-достъпни, като подчерта собственото си обучение. \r\n*** Полицията е призована да разследва Гавин Уилямсън по Закона за държавната тайна, след като Тереза Май драматично го уволни за изтичане на информация, но веднага обяви, че „въпросът е приключен“, пише британският вестник  The Independent . \r\nОпозиционни политици поискаха пълно наказателно разследване, на фона на възникнало съмнение, че министър-председателят отказва да разкрие „убедителните доказателства“, които сочат към неговата вина, или да задейства по-нататъшно разследване. \r\nПризивите идват на фона на острите думи между Тереза Мей и Гавин Уилямсън, неин бивш доверен министър, който защитава невинността си и заявява, че е бил натопен. \r\nУилямсън разкри, че е отказал да подаде оставка и настоява, че „задълбоченото и официално разследване би оправдало моята позиция“. \r\nВ разговори със съюзници той отиде по-далеч, твърдейки, че уволнението му е било „политически мотивирано“, в очевидното чистка на Марк Седуил, секретаря на кабинета, който е извършил разследването за изтичане на информация. \r\nСкандалът доведе до призиви за полицейска проверка, а заместник-председателят на лейбъристите Том Уотсън каза: „Ако става дума за изтичане от Съвета за национална сигурност, Гавин Уилямсън трябва да бъде преследван по Закона за държавната тайна. И той трябва да се откаже от министерското си обезщетение.\" \r\n*** Гавин Уилямсън каза, че е бил „прецакан” от Тереза Мей, тъй като той протестирал срещу невинността си срещу изтичането на информация за Huawei и казал, че полицейско разследване ще изчисти името му, пише британският вестник  The Daily Telegraph . \r\nГавин Уилямсън е бил уволнен след разговор с Тереза Мей в нейния офис в Парламента, в тя който го е обвинила, че е източник на изтичането. \r\nТереза Мей е помолила министъра да подаде оставка, но той е отказал, като й е казал, че „няма да се оттегли за нещо, което не е направил“. По-късно той заяви, че е бил жертва на „набеждаване“ \r\nУилямсън заяви, че е бил жертва на вендета от сър Марк Седуил, секретаря на кабинета, който е провел разследването на изтичането от заседание на Съвета за национална сигурност относно участието на китайската компания в изграждането на 5G мобилната мрежа на Великобритания. \r\nМинистър-председателят каза, че има \"убедителни доказателства\" срещу Уилямсън, но той се е защитил, казвайки пред изданието: \"Тя хвана грешния човек.\"", "date": "2019.05.02", "title": "Уволнението на британския министър на отбраната - коментари в британския печат (Агенция \"Фокус\")"}
{"url": "http://www.focus-news.net/news/2019/05/02/2652858/the-daily-telegraph-gavin-uilyamsan-smyata-che-e-nabeden.html", "text": "Гавин Уилямсън каза, че е бил „прецакан” от Тереза Мей, тъй като той протестирал срещу невинността си срещу изтичането на информация за Huawei и казал, че полицейско разследване ще изчисти името му, пише британският вестник  The Daily Telegraph . \r\nГавин Уилямсън е бил уволнен след разговор с Тереза Мей в нейния офис в Парламента, в тя който го е обвинила, че е източник на изтичането. \r\nТереза Мей е помолила министъра да подаде оставка, но той е отказал, като й е казал, че „няма да се оттегли за нещо, което не е направил“. По-късно той заяви, че е бил жертва на „набеждаване“ \r\nУилямсън заяви, че е бил жертва на вендета от сър Марк Седуил, секретаря на кабинета, който е провел разследването на изтичането от заседание на Съвета за национална сигурност относно участието на китайската компания в изграждането на 5G мобилната мрежа на Великобритания. \r\nМинистър-председателят каза, че има \"убедителни доказателства\" срещу Уилямсън, но той се е защитил, казвайки пред изданието: \"Тя хвана грешния човек.\"  Юлиян Марков", "date": "2019.05.02", "title": "The Daily Telegraph: Гавин Уилямсън смята, че е „набеден“"}
{"url": "http://www.focus-news.net/news/2019/05/02/2652865/pregled-na-mezhdunarodnite-novini-do-6-chasa-agentsiya-fokus.html", "text": "Трима полицаи са пострадали в хода на демонстрациите в Париж, предаде  РИА Новости , позовавайки се на телевизия BFMTV.  \r\nПървомайски демонстрации се провеждат днес в много френски градове. Шествията в Париж са съпроводени от безредици. По последни данни на френската прокуратура, правоохранителните органи са задържали 288 души във столицата на Франция и са извършили повече от 15000 предварителни проверки.  \r\nСлужител на специалните части на полицията е бил ранен в лицето и е бил хоспитализиран. Още двама полицаи от специалните части са били ранени.  \r\nПо данни на телевизията, сред демонстрантите също има пострадали. В частност, една жена е получила наранявания на очите.  \r\nПо данни на вътрешното министерство на Франция в демонстрациите в цялата страна са взели участие повече от 150 хиляди души, като в шествията в Париж са участвали около 16 хиляди души.  \r\n*** Британският премиер Тереза Мей в сряда уволни министъра на отбраната Гавин Уилямсън, след разследване за  изтичането на новината, че Великобритания условно е разрешила китайската Huawei да развие 5G мрежата на Великобритания, предава  AFP . \r\n\"Премиерът тази вечер помоли Гавин Уилямсън да напусне правителството, след като загуби доверие в способността му да служи като министър на отбраната и като член на нейния кабинет\", заяви говорител от офиса на премиера. \r\nМай заяви в писмо до Уилямсън, че разследването \"предоставя убедителни доказателства за отговорността Ви за неразрешеното разкриване на информация\" от заседанието на 23 април на Съвета за национална сигурност. \r\n\"Никаква друга достоверна версия на събитията, която  да обясни това изтичане, не е идентифицирана\", добави тя. \r\nВече сериозно загубилото доверие  правителство на Великобритания беше разтърсено от скандала, че Тереза Мей е готова да позволи на Huawei да развие британската 5G мрежа. \r\n*** Френската полиция е задържала 330 участници в първомайските демонстрации в Париж, но сблъсъците продължават в района на площад „Италия“, съобщи телевизионният канал CNEWS, позовавайки се на данните на МВР на Франция, цитиран от  TACC . \r\nСпоред информация 220 души, задържани по време на протестите, остават в ареста. В допълнение, полицията проведе над 17 хиляди проверки на преминаващи  в районите, където се провеждат демонстрациите за наличие на забранени предмети. \r\nПовечето от участниците в дневната демонстрация са се разотишли, но на площад „Италия“ все още има няколкостотин души, които протестират. \r\nМинистерството на вътрешните работи на Франция съобщава, че общо 151 хиляди души са излезли на Първи май на демонстрации във Франция, 16 хиляди от тях в Париж. От своя страна профсъюзът на CGT настоява, че 310 хиляди души са участвали в демонстрации в цялата страна, 80 хиляди от тях в Париж. Консултантската компания Occurence, по данни на няколко медии, наброява 40 хиляди демонстранти в Париж. 7,4 хиляди полицаи и жандармеристи осигуряват опазването на реда при демонстрации в Париж. \r\n*** Държавният секретар на САЩ Майк Помпео и руският външен министър Сергей Лавров си размениха обвинения в телефонен разговор в сряда, обвинявайки другата страна, във връзка с неуспелия опит на опозицията да свали президента Мадуро от власт, предава  AFP \r\nПомпео \"подчерта, че намесата на Русия и Куба е дестабилизираща за Венецуела и за двустранните отношения между САЩ и Русия\", заяви говорителят на Държавния департамент Морган Ортагус. \r\nПомпео \"призова Русия да прекрати подкрепата си за Николас Мадуро и да се присъедини към другите нации, включително преобладаващото мнозинство от страните в Западното полукълбо, които търсят по-добро бъдеще за венецуелския народ\", заяви тя в изявление. \r\nЛавров от своя страна осъди \"разрушителното влияние\" на Вашингтон в подкрепата му за опозиционния лидер Хуан Гуайдо, който във вторник заяви, че е получил подкрепата  на въоръжените сили в краткотраен опит да отстрани от власт Мадуро. \r\n\"Намесата на Вашингтон във венецуелските дела е грубо нарушение на международното право\", цитира Лавров руското външно министерство. \r\nЛавров визира твърденията на президента Доналд Тръмп, направени отново в сряда от Помпео, че Съединените щати са готови да използват сила, ако е необходимо. \r\n\"Преследването на тези агресивни стъпки има последици\", каза Лавров и добави, че \"само венецуелският народ има право да решава съдбата си\". \r\n*** Полицията в Истанбул арестува 127 души за опит за незаконно провеждане на демонстрации в различни части на града на 1 май, пише македонската агенция  „Макфакс“ . \r\nПолицията направи кордон около площад Таксим в центъра на Истанбул, докато по-малки протестиращи са се събрали на други места  на демонстрации. \r\n„Площадът принадлежи на хората и не може да бъде затворен. Да, живее 1 май“ , са скандирали  протестиращите, докато са били извеждани от полицията. \r\nПо-рано полицията разреши да се проведе церемония на площада, на която са присъствали синдикални лидери. \r\n*** Главният прокурор Уилям Бар отказа да свидетелства пред Конгреса в четвъртък, относно действията му по доклада на Мюлер, като постави началото на конфронтация, в която демократите могат да предприемат правни стъпки, за да го принудят да свидетелства, предава  AFP . \r\nПредседателят на правната комисия Джери Надлър заяви, че Бар също е отказал да предостави на комисията пълно и нередактирано копие от доклада на специалния съветник Робърт Мюлер относно намесата на Русия в изборите през 2016 г. и евентуално възпрепятстване на правосъдието от президента Доналд Тръмп. \r\nНадлър каза, че Бар, който свидетелства в продължение на пет часа на заседание на Сената в сряда, не иска да се яви пред състава на Парламента, ако той бъде подложен на разпит от адвокат от комисията в допълнение към членовете й. \r\n\"Той се ужасява от това, че трябва да се изправи срещу опитен адвокат,\" каза Надлър, добавяйки, че \" администрацията не може да диктува условията за изслушване в нашата зала за изслушване.\" \r\nМинистерството на правосъдието призна, че Надлър е променил правилата, за да се даде възможност на адвокати да разпитват Бар, което е предизвикало бойкота. \r\n*** Най-малко един човек е загинал при сблъсъци по време на протестите във Венецуела, заяви в сряда лидерът на венецуелската опозиция Хуан Гуайдо, цитиран от  TACC . \r\n\"Диктатурата е убила 24-годишен младеж, който е изразил желанието си да живее свободно\", пише Гуайдо в своя профил в социалната мрежа „Туитър“. \r\nСпоред новинарския портал Efecto Cocuyo младият мъж, участвал в антиправителствения протест, е загинал на 30 април. Според свидетели, той е убит от членове на въоръжени проправителствени групи. \r\nВъв вторник бяха организирани протести в Каракас и няколко други градове във Венецуела, след като група военни преминаха на страната на Гуайдо. Десетки хора бяха ранени в сблъсъците, които съпровождаха демонстрациите. Според организации за защита на правата на човека най-малко 150 протестиращи са били задържани, от които повече от 100 са все още в ареста. \r\n*** Ще се гледа искането за екстрадиция на Джулиан Асандж в САЩ, един ден след като беше осъден на 50 седмици затвор за нарушаване на условията на гаранция, предава  AFP . \r\nСАЩ искат екстрадиране на австралиеца, който бе арестуван на 11 април, след като прекара седем години в еквадорското посолство в Лондон, за да бъде обвинен в \"заговор\" за работа с бившия разузнавателен агент Челси Манинг от американската армия. \r\nАмериканският обвинителен акт, който беше разкрит едва след ареста му за нарушаване на гаранцията, го обвинява, че е помагнал  да се разбие парола, съхранявана на компютрите на Министерството на отбраната през март 2010 г. \r\nОбвинението предвижда максимална присъда от пет години. \r\nМанинг предаде стотици хиляди класифицирани документи на „Уикилийкс“, излагайки американските военни действия в иракската война и дипломатическите тайни за десетки страни. \r\nГлавният редактор на „Уикилийкс“ Кристин Храфсон заяви в сряда, че сега всички усилия ще бъдат насочени към предотвратяване на екстрадирането на Асандж в САЩ. \r\n\"Това ще бъде въпрос на живот и смърт\", предупреди той. \r\nПоддръжниците на Асандж смятат, че ако той бъде преместен в САЩ, могат да бъдат повдигнати по-сериозни обвинения и се страхуват от смъртно наказание.  \r\n*** Израелските военни нанесоха въздушни удари срещу радикалното движение „Хамас“ в Ивицата Газа в отговор на пускането на запалителни балони и експлозиви, съобщи в четвъртък пресслужбата на Израелските отбранителни сили на своята страница в социалната мрежа „Туитър“, цитирани от  TACC . \r\n\"В отговор на пускането на запалителни балони и експлозиви, извършени по-рано от територията на Ивицата Газа към Израел, нашите военновъздушни сили удариха няколко терористични цели на „Хамас“ в Ивицата Газа\", се казва в изявлението. \r\nВ края на април Израелските сили за отбрана обявиха създаването на специални средства за откриване и залавяне на хвърчила и балони с прикрепени горящи предмети на границата с ивицата Газа.", "date": "2019.05.02", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/02/2652853/afp-glavniyat-prokuror-uilyam-bar-otkaza-da-svidetelstva-pred-kongresa.html", "text": "Главният прокурор Уилям Бар отказа да свидетелства пред Конгреса в четвъртък, относно действията му по доклада на Мюлер, като постави началото на конфронтация, в която демократите могат да предприемат правни стъпки, за да го принудят да свидетелства, предава  AFP . \r\nПредседателят на правната комисия Джери Надлър заяви, че Бар също е отказал да предостави на комисията пълно и нередактирано копие от доклада на специалния съветник Робърт Мюлер относно намесата на Русия в изборите през 2016 г. и евентуално възпрепятстване на правосъдието от президента Доналд Тръмп. \r\nНадлър каза, че Бар, който свидетелства в продължение на пет часа на заседание на Сената в сряда, не иска да се яви пред състава на Парламента, ако той бъде подложен на разпит от адвокат от комисията в допълнение към членовете й. \r\n\"Той се ужасява от това, че трябва да се изправи срещу опитен адвокат,\" каза Надлър, добавяйки, че \" администрацията не може да диктува условията за изслушване в нашата зала за изслушване.\" \r\nМинистерството на правосъдието призна, че Надлър е променил правилата, за да се даде възможност на адвокати да разпитват Бар, което е предизвикало бойкота.  Юлиян Марков", "date": "2019.05.02", "title": "AFP: Главният прокурор Уилям Бар отказа да свидетелства пред Конгреса"}
{"url": "http://www.focus-news.net/news/2019/05/02/2652866/vecher-makedoniya-albanskata-opozitsiya-shte-blokira-patishtata-kam-stolitsata.html", "text": "Лидерът на албанската опозиционна Демократическа партия Лулзим Баша, след едночасовата среща с президента на Социалистическото движение за интеграция, Моника Круемади, обяви радикализация на дейността на обединената опозиция, пише електронното издание на македонския вестник  “Вечер“ \r\nКакто отбеляза той, днес в 18:00 часа местно време (19:00 часа българско време) всички основни пътни маршрути в страната, които водят към Тирана, ще бъдат блокирани като знак за ескалация на гражданското неподчинение.  \r\n„Ние сме в дълбока политическа, конституционна, икономическа и социална криза и след като стана ясно и през последните 24 часа страната е в пълна криза в най-жизненоважния процес за Албания, т.е. за интеграцията на страната в ЕС. Причината за това е изборната престъпност. Ще продължим действията си на всяка цена.  Ще обсъдим и нашата платформа, която ще бъде представена на албанците, каза Баша.  Юлиян Марков", "date": "2019.05.02", "title": "„Вечер“ (Македония): Албанската опозиция ще блокира пътищата към столицата"}
{"url": "http://www.focus-news.net/news/2019/05/02/2652860/ria-novosti-nikolas-maduro-prizova-sasht-da-razsledvat-dzhon-boltan-za-opit-za-prevrat.html", "text": "САЩ трябва да разследват действията на съветника по националната сигурност на президента на САЩ Джон Болтън, който организира опит за преврат във Венецуела във вторник, заяви президентът на Венецуела Николас Мадуро на митинг в Каракас, цитиран от  РИА Новости . \r\nВъв вторник опозицията направи опит за преврат във Венецуела. Лидерът й Хуан Гуайдо и неговите поддръжници се събраха в Каракас пред военната база „Ла Карлота“. Преди това Гуайдо призова хората на Венецуела и армията да излязат на улиците, за да завършат операцията „Свобода“, за да свалят държавния глава Николас Мадуро. Президентът и ръководителят на Министерството на отбраната на страната обявиха лоялността на въоръжените сили на легитимните власти. Мадуро заповяда да започне разследване на събитията във вторник, припомня агенцията \r\n\"Прочетох публикацията в едно европейско издание, описвайки как ... Болтън, преди зазоряване, координира цялата операция на държавния преврат,телефонирал е на правителствата на Колумбия, Чили, Бразилия, Аржентина, този преврат, който се опитаха да направят вчера, се направляваше директно от Болтън от Белия дом\" - каза Мадуро. \r\n\"И призовавам САЩ да разследват незаконните действия и опита за преврат на Джон Болтън по отношение на демокрацията на Венецуела\", добави той.  Юлиян Марков", "date": "2019.05.02", "title": "РИА Новости: Николас Мадуро призова САЩ да разследват Джон Болтън за опит за преврат"}
{"url": "http://www.focus-news.net/news/2019/05/02/2652863/afp-shte-se-gleda-iskaneto-za-ekstraditsiya-na-dzhulian-asandzh-v-sasht.html", "text": "Ще се гледа искането за екстрадиция на Джулиан Асандж в САЩ, един ден след като беше осъден на 50 седмици затвор за нарушаване на условията на гаранция, предава  AFP . \r\nСАЩ искат екстрадиране на австралиеца, който бе арестуван на 11 април, след като прекара седем години в еквадорското посолство в Лондон, за да бъде обвинен в \"заговор\" за работа с бившия разузнавателен агент Челси Манинг от американската армия. \r\nАмериканският обвинителен акт, който беше разкрит едва след ареста му за нарушаване на гаранцията, го обвинява, че е помагнал  да се разбие парола, съхранявана на компютрите на Министерството на отбраната през март 2010 г. \r\nОбвинението предвижда максимална присъда от пет години. \r\nМанинг предаде стотици хиляди класифицирани документи на „Уикилийкс“, излагайки американските военни действия в иракската война и дипломатическите тайни за десетки страни. \r\nГлавният редактор на „Уикилийкс“ Кристин Храфсон заяви в сряда, че сега всички усилия ще бъдат насочени към предотвратяване на екстрадирането на Асандж в САЩ. \r\n\"Това ще бъде въпрос на живот и смърт\", предупреди той. \r\nПоддръжниците на Асандж смятат, че ако той бъде преместен в САЩ, могат да бъдат повдигнати по-сериозни обвинения и се страхуват от смъртно наказание.   Юлиян Марков", "date": "2019.05.02", "title": "AFP: Ще се гледа искането за екстрадиция на Джулиан Асандж в САЩ"}
{"url": "http://www.focus-news.net/news/2019/05/02/2652854/tass-huan-guaydo-e-zayavil-che-pri-protestite-vav-vtornik-e-zaginal-mlad-chovek.html", "text": "Най-малко един човек е загинал при сблъсъци по време на протестите във Венецуела, заяви в сряда лидерът на венецуелската опозиция Хуан Гуайдо, цитиран от  TACC . \r\n\"Диктатурата е убила 24-годишен младеж, който е изразил желанието си да живее свободно\", пише Гуайдо в своя профил в социалната мрежа „Туитър“. \r\nСпоред новинарския портал Efecto Cocuyo младият мъж, участвал в антиправителствения протест, е загинал на 30 април. Според свидетели, той е убит от членове на въоръжени проправителствени групи. \r\nВъв вторник бяха организирани протести в Каракас и няколко други градове във Венецуела, след като група военни преминаха на страната на Гуайдо. Десетки хора бяха ранени в сблъсъците, които съпровождаха демонстрациите. Според организации за защита на правата на човека най-малко 150 протестиращи са били задържани, от които повече от 100 са все още в ареста.  Юлиян Марков", "date": "2019.05.02", "title": "ТАСС: Хуан Гуайдо е заявил, че при протестите във вторник е загинал млад човек"}
{"url": "http://www.focus-news.net/news/2019/05/02/2652859/tass-kuba-ne-uchastva-vav-voenni-operatsii-vav-venetsuela.html", "text": "Куба не участва във военни и охранителни операции във Венецуела, въпреки че сътрудничеството в тези области е суверенно право на тези две държави. Това заяви Карлос Фернандес де Косио, директор на отдела за САЩ в Министерство на външните работи на тази карибска страна, в интервю, публикувано в сряда от американска информационна агенция и цитирано от  TACC . \r\n\"Там няма кубински войски\", увери дипломатът, като добави, че около 20 хиляди кубинци във Венецуела са предимно медицински работници и не са свързани със структурите на въоръжените сили и сили за сигурност. \"Куба не участва във военни операции или в операции за сигурност във Венецуела\", добави Де Косио. \r\n\"Съединените щати са разположили над 800 000 американци в повече от 600-700 военни бази в света. Всяка от двете страни в нашия регион поддържат военно сътрудничество или сътрудничество в областта на сигурността помежду си, ние имаме такова сътрудничество с много страни. Това е напълно законно и суверенно съгласно законите на Куба и Венецуела, ”- каза служителят в кубинското външно министерство. \r\nВ началото на март съветникът по националната сигурност Джон Болтън заяви, че ролята на Куба в \"узурпирането на демокрацията и потискането на репресиите\" във Венецуела е очевидна и отбеляза, че САЩ ще продължат да затягат финансовите ограничения за кубинските военни и разузнавателни служби. Американският президент Доналд Тръмп вчера заплаши кубинските власти със санкции на най-високо ниво, както и пълно и всеобхватно ембарго, ако Хавана не прекрати действия, които според Вашингтон са насочени към подкопаване на конституционната система на Венецуела.  Юлиян Марков", "date": "2019.05.02", "title": "ТАСС: Куба не участва във военни операции във Венецуела"}
{"url": "http://www.focus-news.net/news/2019/05/02/2652847/maykal-pompeo-ministarat-na-otbranata-na-venetsuela-ne-e-veche-taka-reshen-da-se-otkazhe-ot-maduro.html", "text": "Министърът на отбраната на Венецуела Владимир Падрино Лопес, председателят на Върховния съд Мишел Морено и ръководителят на президентската гвардия Иван Ернандес, вече не са толкова категорични, както заявиха, че са готови да откажат подкрепата на президента на Боливарската република Николас Мадуро. Това бе признато от държавния секретар на САЩ Майкъл Помпео в интервю за телевизия NBC, чийто текст бе разпространен в сряда от Държавния департамент и цитиран от  TACC \r\nСпоред Помпео ситуацията във Венецуела е \"определено много променлива\". \"", "date": "2019.05.02", "title": "Майкъл Помпео: Министърът на отбраната на Венецуела не е вече така решен да се откаже от Мадуро"}
{"url": "http://www.focus-news.net/news/2019/05/02/2652869/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-ruse.html", "text": "Интензивен е трафикът за товарни автомобили  на изход на ГКПП „Дунав мост – Русе“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 06.00 часа.", "date": "2019.05.02", "title": "ГД „Гранична полиция“: Интензивен е трафикът за товарни автомобили  на изход на ГКПП „Дунав мост – Русе“\""}
{"url": "http://www.focus-news.net/news/2019/05/02/2652872/predstoyashti-mezhdunarodni-sabitiya-za-2-may-agentsiya-fokus.html", "text": "Лондон . Съдебни изслушвания във връзка с искането за екстрадиране на основателя на „Уикилийкс“ Джулиан Асандж в САЩ.  \r\n*** Будапеща . Италианският вътрешен министър Матео Салвини ще се срещне с унгарския премиер Виктор Орбан.  \r\n*** Рим . Отбелязване на 500-ата годишнина от смъртта на Леонардо да Винчи, с участието на президента на Италия Серджо Матарела и френския президент Емануел Макрон.  \r\n*** Вашингтон . Изслушване на главния прокурор на САЩ Уилям Бар пред правната комисия към Камарата на представителите на конгреса на САЩ, във връзка с доклада на специалния прокурор Робърт Мюлер.  \r\n*** Рабат . Начало на съдебния процес срещу заподозрени ислямисти, за убийството на две скандинавски жени през декември 2018 година.", "date": "2019.05.02", "title": "Предстоящи международни събития за 2 май (Агенция „Фокус“)"}
{"url": "http://www.focus-news.net/news/2019/05/02/2652870/gordana-silyanovska-davkova-reformite-tryabva-da-zapochnat-ot-varhovete.html", "text": "В момента Македония не е прилично място за живеене, Македония трябва да бъде реформирана по всякакъв начин. Реформите трябва да започнат от върховете. Мисля, че сме имали и все още имаме сериозна криза на лидерството и че в Македония върховните позиции се заемат не от хора, които знаят, които са експерти и компетентни, почтени и с достойнство, заяви кандидатът на опозиционната ВМРО-ДПМНЕ Гордана Силяновска- Давкова, цитирана от македонското електронно издание  A1 On . \r\nМисля, че в кампанията бях не само жена, но се държах честно по рицарски. Ще го направя и през последните няколко дни. Когато имате аргументи, когато вярвате в това, което сте написали, аз мисля, че няма проблем и да го защитавате. И, разбира се, нямам проблем, сигурна съм и мога да го изпълня, каза тя.  Юлиян Марков", "date": "2019.05.02", "title": "Гордана Силяновска-Давкова: Реформите трябва да започнат от върховете"}
{"url": "http://www.focus-news.net/news/2019/05/02/2652871/predstoyashti-sabitiya-v-stranata-za-2-may-agentsiya-fokus.html", "text": "*** \r\nМинистър-председателите на България и Свободна държава Бавария - Бойко Борисов и Маркус Зьодер ще проведат среща на четири очи в сградата на Министерския съвет. След пленарните разговори между двете делегации премиерите Борисов и Зьодер ще дадат пресконференция за медиите в Гранитна зала на Министерския съвет.  \r\n*** \r\nОт 11.00 часа в местността „Оборище” ще започне традиционното отбелязване на 143 години от Априлското въстание. Председателят на Народното събрание Цвета Караянчева ще поздрави присъстващите, ще произнесе слово по повод годишнината и ще поднесе цветя пред паметника „Оборище“. Поклонението-събор ще продължи пред хижа „Оборище“ с народно веселие от 12.30 часа. \r\n*** \r\nОт 11.30 часа  Министерството на вътрешните работи и Фондация „Ханс Зайдел“ организират кръгла маса на тема „Защита на външната граница на ЕС и миграционни политики на Република България“ в Гранд Хотел София. \r\n*** \r\nОт 12.00 часа министърът на транспорта, информационните технологии и съобщенията Росен Желязков ще участва в официална церемония за началото на реконструкцията на жп гара Подуяне.  \r\n*** \r\nОт 09.30 часа 5-и състав на Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа  в Градската градина пред Народния театър „Иван Вазов“ ще бъде открита  изложбата „Българските азбуки“ на Института за български език на БАН. \r\n*** \r\nОт 14.00 часа 8-и състав на Софийски градски съд ще разгледа искане за условно предсрочно освобождаване от Стефан С., осъден за опит за въоръжен грабеж и взимане на заложници в банка в Сливен.  \r\n*** \r\nОт 14.30 часа 19-и състав на Специализирания наказателен съд ще заседава по делото срещу Петър М. и Йордан М., на които са повдигнати обвинения за участие в организирана престъпна група.  \r\n*** \r\nОт 15.00 часа 3-ти състав на Специализирания наказателен съд ще заседава по делото срещу Румен В., на когото е повдигнато обвинени в престъпление по служба. \r\n*** \r\nОт 18.00 часа София хартиен арт фест ще бъде открит едновременно с две експозиции във фоайе „Запад“ на НДК. \r\n*** \r\nОт 19.00 часа  в Sofia Ring Mall ще се състои претеглянето на участниците в четирдесет и второто издание на бойния шампионат MAX FIGHT. \r\n*** \r\nОт 19.00 часа в Централния военен клуб ще започне концерт на Симфониета „София“, \r\nпосветен на 6 май – Гергьовден и Ден на Българската армия. \r\n*** \r\nОт 11.00 часа в Аулата на ЮЗУ „Неофит Рилски“ ще се проведе тържествена  церемония за връчване на дипломите на абсолвентите от Стопанския факултет, дипломирани през 2018 година. \r\n*** \r\nОт 19.00 часа в зала „Яворов“ ще започне концерт на на Фолклорен танцов ансамбъл „Пиринче“. \r\n*** \r\nОт 11.00 часа в Експозиционен център „Флора“ ще се проведе състезание и демонстрация по сглобяване на декоративни съдове – с участието на ученици от ПГСАГ „Кольо Фичето“. \r\n***  \r\nОт 11.00 часа в Регионалния пресклуб на БТА ще се състои пресконференция във връзка с предстоящия  благотворителен концерт  „Заедно за Никол“, с участието на организатори, съученици и учители на 18-годишното момиче.  \r\n*** \r\nОт 16.00 часа кметът на Община Видин Огнян Ценков ще бъде гост на Пролетен празник във филиала на детска градина „Арабела“ в с. Буковец. След това той ще посети обектите в селото, изградени по програма „Местни инициативи“.      \r\n*** \r\nОт 09.00 до 16.00 часа във Военно Формирование 54 990-Враца ще се проведе „Ден на отворените врати” с показ на въоръжение и бойна техника. \r\n*** \r\nОт 17.00 часа в Художествена галерия „Недялко Каранешев“ ще бъде открита експозиция с творби на ученици от СУ „Вичо Грънчаров“. \r\n*** \r\nОт 17.30 часа в зала „Зорница“ на Народно читалище „Йордан Йовков – 1870 г.“ ще бъдат отбелязани 149 години от откриването на читалището. \r\n*** \r\nОт 18.00 часа в Концертна зала „Добрич“ ще се проведе концертът „Бисери из оперетната класика“. \r\n*** \r\nОт 18.00 часа в Музея на фотографията и съвременните визуални изкуства ще бъде открита изложбата на Христо Свинаров „Природа“. \r\n*** \r\nОт 17.00 часа в галерия „Артсалон“ ще бъде открита самостоятелната изложба на Десислава Тимова „Любов“. \r\n*** \r\nОт 19.00 часа ще бъде открит Международният детски конкурс „Южни слънца“. \r\n*** \r\nОт 17.30 часа ще бъде открита Гергьовденска детска изложба „Празничен букет за моя град” в  зала на ЦПЛР – ОДК Поморие на ул. „Цар Асен” № 2. \r\n*** \r\nОт 18.30 часа в Драматичен театър „Стефан Киров“ с балета „Нестинарка“ по музика на Марин Големинов ще бъдат открити Майските дни на културата „Сливенски огньове“.  \r\n*** \r\nОт 20.15 часа на площад „Хаджи Димитър“ жителите на Сливен и гости на града ще наблюдават нестинарски танц, част от програмата по откриването на Майските дни на културата „Сливенски огньове“. \r\n*** \r\nОт 20.30 часа ще започне церемонията по запалване на символния огън, която включва дефиле на факлоносци – ученици от ППМГ „Добри Чинтулов“, ПГПЗЕ „Захарий Стоянов“ ПГХТ „акад. Неделчо Неделчев“.  Събитието е част от програмата по откриването на Майските дни на културата „Сливенски огньове“. От 20.45 часа ще има огнено шоу „Дивинитас“, а след него – празнични фойерверки. \r\n*** \r\nОт 14.00 часа в залата на Младежки дом Стара Загора ще се проведе работна среща на тема „Младежка временна заетост“. \r\n*** \r\nОт 17.30 часа в Народно читалище „Кольо Ганчев 1940“ ще се проведе празнично веселие под надслов „Весел Гергьовден“. \r\n*** \r\nОт 18.00 часа в зала „Байер“ ще бъде открита изложбата „Художниците на старозагорския театър“ по повод 100 години Драматичен театър „Гео Милев“ – Стара Загора. \r\n*** \r\nОт 14.00 часа на площад „Свобода“ заместник-министърът на отбраната Атанас Запрянов и заместник-началникът на отбраната генерал-лейтенант Димитър Илиев ще участват в тържествената церемония по изпращане на 38-ия контингент от въоръжените сили за участие в мисията на НАТО в Афганистан „Решителна подкрепа”. \r\n*** \r\nОт 13.00 часа ще започнат финалите в турнира за Купата на Българската федерация по баскетбол при юношите. \r\n*** \r\nОт 14.00 часа Централната избирателна комисия ще даде брифинг в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия. \r\n*** \r\nОт 18.00 часа кандидатът за евродепутат от „БСП за България“ Момчил Неков ще се срещне с граждани в Кокалянско ханче.     \r\n*** \r\nОт 13.30 часа кандидатът за евродепутат от „БСП за България“ Петър Витанов ще се срещне \r\nс обществеността в ресторант „Богат-Беден“.  \r\n*** \r\nОт 15.00 часа кандидатът за евродепутат от „БСП за България“ Петър Витанов ще се срещне с местните жители в Клуба на пенсионера.  \r\n***  \r\nОт 14.30 часа в Регионалния пресклуб на БТА ще се състои пресконференция на народния представител от „БСП за България“ Явор Божанков във връзка с актуални политически теми. \r\n*** \r\nОт 19.00 часа в залата на Общински съвет – Враца кандидатите за евродепутати Андрей Новаков и Иво Ралчовски от ГЕРБ ще се срещнат с представители на превозвачите от областта. \r\n***   \r\nОт 18.00 часа в офиса на ГЕРБ ще се проведе среща между представители на бизнеса и част от кандидатите на партията за евродепутати. На събитието ще присъства и Цветан Цветанов, зам.-председател на ГЕРБ и Председател на Националния предизборен щаб на партията.  \r\n*** \r\nОт 14.30 часа кандидатите за евродепутати от „БСП за България“ Елена Йончева и Деница Златева ще проведат среща в Неохим АД. В 16.00 часа те ще дадат пресконференция на пазара в града. \r\n*** \r\nОт 17.00 часа кандидатите за евродепутати Елена Йончева и Деница Златева ще вземат участие в събора на селото.  \r\n*** \r\nОт 18.30 часа кандидатът за евродепутат от „БСП за България“ Деница Златева ще се срещне с обществеността в зала „Гросето“. \r\n*** \r\nОт 17.00 часа кандидатът за евродепутат от „БСП за България“ Цветелина Пенкова ще се срещне с местните жители в Клуба на пенсионера. \r\n*** \r\nОт 18.00 часа кандидатът за евродепутат от „БСП за България“ Цветелина Пенкова ще се срещне с обществеността в читалището в гр. Козлодуй. \r\n*** \r\nОт 10.00 часа кандидатът за евродепутат от „БСП за България“ Петър Витанов ще се срещне с жители на селото в Клуба на пенсионера. \r\n*** \r\nОт 11.30 часа кандидатът за евродепутат от „БСП за България“ Петър Витанов ще се срещне с граждани в читалището.  \r\n*** \r\nОт 18.30 часа водачът на листата на „БСП за България“ Елена Йончева ще се срещне с жители на общината в конферентната зала на х-л „Арпезос“. \r\n*** \r\nОт 17.30 часа в Кино „Роял“ кандидатите за евродепутати Андрей Новаков и Иво Ралчовски от ГЕРБ ще се срещнат с членове и симпатизанти на партията. \r\n*** \r\nОт 14.00 часа кандидатът за евродепутат от „БСП за България“ Цветелина Пенкова ще се срещне с обществеността в Клуба на пенсионера. \r\n*** \r\nОт 15.30 часа кандидатът за евродепутат от „БСП за България“ Цветелина Пенкова ще се срещне с граждани в общинския клуб. \r\n*** \r\nОт 10.30 часа кандидатът за евродепутат от „БСП за България“ Цветелина Пенкова ще се срещне с жители на селото  в читалището на с. Селановци.  \r\n*** \r\nОт 12.00 часа кандидатът за евродепутат от „БСП за България“ Цветелина Пенкова ще се срещне с граждани в Галерията в град Оряхово. \r\n*** \r\nОт 16.00 часа кандидатът за евродепутат от „БСП за България“ Петър Витанов ще се срещне \r\nс обществеността в в кметството на с. Рогозен. \r\n*** \r\nОт 17.30 часа кандидатът за евродепутат от „БСП за България“ Петър Витанов ще се срещне \r\nс граждани в читалището в гр. Хайредин.", "date": "2019.05.02", "title": "Предстоящи събития в страната за 2 май (Агенция „Фокус“)"}
{"url": "http://www.focus-news.net/news/2019/05/02/2652873/nimh-vremeto-shte-bade-oblachno-maksimalnite-temperaturi-shte-badat-mezhdu-18-i-23.html", "text": "Днес ще има променлива, често значителна облачност. На места, главно в източната половина от страната и планинските райони ще превали и прегърми. Ще духа до умерен северозападен вятър. Максимални температури ще бъдат между 18° и 23°. \r\nТова съобщи за  Агенция \"Фокус\"  дежурният синоптик Боряна Маркова от  Националния институт по метеорология и хидрология (НИМХ) .Атмосферното налягане ще продължи бавно да се понижава, но ще остане по-ниско от средното за май.  По Черноморието ще има променлива, често значителна облачност, на места с краткотрайни валежи от дъжд и гръмотевици. Ще духа до умерен северозападен вятър, койте след обяд ще се ориентира от югоизток. Максимални температури на въздуха: 17°-19°. Температурата на морската вода е 14°-16°. Вълнението на морето ще бъде 1-2 бала. \r\nНад планините ще има променлива, често значителна облачност. На много места ще превали краткотраен дъжд, над 1800 метра – сняг. Ще духа умерен северозападен вятър. Максимална температура на височина 1200 метра около 11°, на 2000 метра – около 4°.", "date": "2019.05.02", "title": "НИМХ: Времето ще бъде облачно - максималните температури ще бъдат между 18° и 23°"}
{"url": "http://www.focus-news.net/news/2019/05/02/2652868/aktualna-patna-obstanovka.html", "text": "Информация за състоянието на републиканските пътища, предоставена за  Агенция „Фокус“  от  Агенция “Пътна инфраструктура” . Oграничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 и в участъка от км 18+530 до км 23+330 се осъществява двупосочно в платното посока София поради ремонтно – възстановителни дейности на виадукти при км 13+140, при км 15+940 и при км 20+840.  През празничните и почивни дни движението е:  \r\n−\t В две ленти за София и в една лента за Бургас – на 02.05.2019 г.; \r\n−\t В по една лента за Бургас и за София - на 03.05.2019 г. и на 07.05.2019 г. \r\n−\t В две ленти за Бургас и в една лента за София - до 05.05.2019 г; \r\n−\t В две ленти за София и в една лента за Бургас – в периода 6 - 7.05.2019 г; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г.;  \r\nДвижението от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 31.05.2019 г. \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в по една лента в посока, поради ремонтни дейности на платното в посока Бургас до 31.05.2019 г. От 10 ч всеки понеделник до 13 ч всеки петък движението е в по една лента в двете посоки. От 13 ч всеки петък до 17 ч всяка събота се обособяват две ленти за Бургас и една лента за София. Обособени са една лента за Бургас и две ленти за София от 17 ч всяка събота до 10 ч всеки понеделник. \r\nНа 02.05.2019 г. от 10 ч до 10 ч на 03.05.2019 г. се обособяват по една лента за Бургас и за София; От 10 ч на 03.05.2019 г. до 10 ч на 05.05.2019 г. - две ленти за Бургас и една лента за София. От 10 ч на 05.05.2019 г. до 10 ч на 07.05.2019 г. се обособяват една лента за движение в посока Бургас и две ленти за движение в посока София. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“; \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; \r\n-\tпътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n−\t обособяване по две ленти за посока Варна - София  и  една лента посока София – Варна. Срок до 02.05.2019 г.; \r\n−\t От 02.05.2019г. 10,00 ч до 03.05.2019 – 10,00 ч - обособяване по една лента за посока София - Варна и посока Варна – София. \r\n−\t От 03.05.2019 г. до 05.05.2019 г. - обособяване на две ленти за посоката  София – Варна и една лента за посока Варна - София; \r\n−\t От 05.05.2019 г. до 07.05.2019 г. - обособяване на две ленти за посоката  Варна – София  и една лента за посока София - Варна; \r\n−\t На 07.05.2019 г. - обособяване по една лента за посока София - Варна и посока Варна – София.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“ до 31.05.2019 г. Движението се осъществява по обходен маршрут през път I-1 Ботевград – София.  \r\nДвижението от км 31+996 до км 33+780 се осъществява двупосочно в платното в посока Варна, като са обособени една лента за София и една лента за Варна поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/ до 28.05.2019 г.; \r\nДвижението от км 33+960 до км 40+310 се осъществява двупосочно в платното в посока София поради ремонтно-възстановителни дейности на виадукти при км 36+450 /Коренишки дол/ и км 37+920. За празничните дни движението ще се осъществява както следва: \r\n−\t обособяване по две ленти за посока Варна - София и една лента посока София – Варна. Срок до 02.05.2019 г.; \r\n−\t От 02.05.2019 г. 10 ч до 03.05.2019 г. – 10,00 ч - обособяване по една лента за посока София - Варна и две ленти в посока Варна – София. \r\n−\t От 03.05.2019 г. до 05.05.2019 г. - обособяване на две ленти за посоката  София – Варна  и една лента за посока  Варна - София; \r\n−\t От 05.05.2019 г. до 07.05.2019 г. - обособяване на две ленти за посоката  Варна – София и една лента за посока София - Варна; \r\n−\t На 07.05.2019 г. - обособяване на една лента за посока София - Варна и   две ленти посока Варна – София.  \r\nДвижението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360 до 31.05.2019 г.; \r\nНа 02.05.2019 г. от 9.30 ч до 15 ч движението в тунел „Правешки ханове“ в посока Варна се осъществява само в изпреварващата лента поради ремонтни дейности по осветителната система. Шофьорите да се движат с повишено внимание и съобразена скорост. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности до 24.05.2019 г. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна.  \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности до 24.05.2019 г. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението на виадукт „Звездица\" от км 2+511 до км 2+911 се осъществява в платното в посока Бургас до 07.05.2019 г. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица. \r\n АМ „Струма“:  няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС;  \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т; \r\n- „Петрохан“ - забранен за МПС над 12 т, както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението в участъка от разкл. гр. Дунавци до разкл. с. Жеглица от км 19+000 до км 22+000 да се осъществява с повишено внимание поради частични ремонтни дейности на асфалтовата настилка до 18 ч. на 04.05.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 02.05.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nДвижението в участъка Сопот – Севлиево от км 24+000 до км 69+832 се осъществява с повишено внимание поради частични ремонти дейности на асфалтовата настилка. Водачите да се движат със съобразена скорост. Срок до 10.05.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново: \r\nДвижението по път Велико Търново - Габрово от км 116+000 до км 131+000 се осъществява с повишено внимание поради изсичане на храсти.  Регулира се с пътни знаци. Срок до 03.05.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път I-5 Габрово – Велико Търново от км 116+000 до км 131+000 се осъществява с повишено внимание поради изсичане на храсти. Движението се регулира с пътни знаци. Срок до 03.05.2019 г. \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 03.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът II-99: Движение с повишено внимание по път ІІ-99 Кости – Кондолово от км. 71+000 до км 80+000 поради извършване попълване на банкети. Участъкът е сигнализиран с пътни знаци. Срок до 10.05.2019 г. \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 03.05.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6008: Движение с повишено внимание по път III-6008 Лукойл-Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движение с повишено внимание по път III-9009 Панчарска рампа-Ново Паничарево от км 3+000 до км 7+000 поради извършване на частични ремонтни дейности на асфалтовата настилка, оформяне на банкети, и окопи. Участъкът е сигнализиран с пътни знаци. Срок до 17.05.2019 г.                 \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-11: Движението по път II-11разкл. гр. Дунавци – с. Добри дол от км 0+000 до км 23+000 се осъществява с повишено внимание поради частични ремонтни дейности на асфалтовата настилка. Срок до 18.00 ч. на 04.05.2019 г. \r\nПът III-112: Движението по път III-112с. Добри дол – с.Дреновец от км 0+000 до км 10+000 се осъществява с повишено внимание поради частични ремонтни дейности на асфалтовата настилка. Срок до 18.00 ч. на 04.05.2019 г. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-609: Движението по път III-609 Чуково – Гостилица при км 72+050 се осъществява в едната лента поради извършване на ремонтни дейности на мостово съоръжение. Движението се регулира с пътни знаци. Срок до 02.05.2019 г.” \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 08.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 08.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 10.05.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движение в една лента  по път III-6202 Слокощница – Богослов от км 4+000 до км 8+000 поради частични ремонтни дейности на асфалтовата настилка. Сигнализирано с пътни знаци. Срок до 03.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г.; \r\nПът III-3505: Движението по път III-3505 Казачево – Дебнево в участъка от км 0+000 до км 13+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 02.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът II-81: Движението по път ІІ-81 Монтана – София през проход „Петрохан“ се осъществява в една лента поради монтиране на камера за следене на трафика. Срок до 03.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 с. Видрица – с. Ребро от км 23 до км 30 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 03.05.2019 г.  \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента поради машинно подравняване на банкети, оформяне на земни окопи, изсичане на храсти, в двете направления. Срок до 03.05.2019 г.;  \r\nПът III-623:  Движението по път III-623 Егълница – Лобош от км 36 до км 41 се осъществява в една лента поради ремонтни дейности на асфалтовата настилка. Организацията на движението се регулира с пътни знаци. Срок до 03.05.2019 г.     \r\nПът III-811: Движението по път III-811 Ракита – Брезник от км 31+500 до 34+000 в района на гр. Брезник се осъществява в една лента поради частични ремонтни дейности на асфалтовата настилка. Организацията на движение се регулира с пътни знаци. Срок до 03.05.2019 г.;   \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 03.05.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 03.05.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-13: Движението по път II-13, Бяла Слатина-Долни Дъбник в района между Искър и Долни Дъбник от км 102+000 до км 103 +000 се осъществява с повишено внимание поради механизирани дейности по оформяне на земен изкоп. Срок до 04.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86 Пловдив-Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Асеновград – Смолян се осъществява с повишено внимание  поради почистване на регулата от паднали камъни. Движението се регулира с пътни знаци и сигналисти. Срок до 07.05.2019 г. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение, поради изпълнение превантивен ремонт на пътя. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 Русе – Кубрат от км 0+030 до км 27+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран със знаци, скоростта е ограничена до 40 км/ч. Срок до 02.05.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-501: Движението по път III-501 Русе – Иваново от км. 3+700 до км 22+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран със знаци, скоростта е ограничена до 40 км/ч. Срок до 02.05.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 09.05.2019 г. \r\nПът ІІ-23: Движението по път ІІ-23 Исперих – Дулово в участъка от границата с Област Разград до края на гр.Дулово от км 94+200 до км 116+546 се осъществява в една лента с повишено внимание поради полагане на хоризонтална маркировка . Движението се регулира със знаци и конуси. Срок до 09.05.2019 г. \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.05.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 10.05.2019 г. \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът ІІІ-197: Движението по път ІІІ-197 Борино – Тешел – Девин, от км 70+300 до км 70+500, на територията на с. Борино, се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 08.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Чирпан – Мирово от км 103+500 до км 120+000 се осъществява в една лента поради ремонтни дейности. Движението се регулира от сигналисти. Срок до 03.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІ-73: Движението по път ІІ-73 Смядово – Веселиново от км 25+000 до км 30+000 се осъществява с повишено внимание поради ремонтни дейности на асфалтовата настилка. Срок до 03.05.2019 г. \r\nПът ІІІ-701: Движението по път ІІІ-701 Хърсово – Никола Козлево от км 36+424 до км 38+526 се осъществява с повишено внимание поради ремонтни дейности на асфалтовата настилка Срок до 03.05.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nIII-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци .Срок до 17.05.2019 г. \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 02.05.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.05.02", "title": "Актуална пътна обстановка"}
{"url": "http://www.focus-news.net/news/2019/05/02/2652864/tass-izrael-e-nanesal-vazdushni-udari-po-tseli-na-hamas-v-ivitsata-gaza.html", "text": "Израелските военни нанесоха въздушни удари срещу радикалното движение „Хамас“ в Ивицата Газа в отговор на пускането на запалителни балони и експлозиви, съобщи в четвъртък пресслужбата на Израелските отбранителни сили на своята страница в социалната мрежа „Туитър“, цитирани от  TACC . \r\n\"В отговор на пускането на запалителни балони и експлозиви, извършени по-рано от територията на Ивицата Газа към Израел, нашите военновъздушни сили удариха няколко терористични цели на „Хамас“ в Ивицата Газа\", се казва в изявлението. \r\nВ края на април Израелските сили за отбрана обявиха създаването на специални средства за откриване и залавяне на хвърчила и балони с прикрепени горящи предмети на границата с ивицата Газа.  Юлиян Марков", "date": "2019.05.02", "title": "ТАСС: Израел е нанесъл въздушни удари по цели на „Хамас“ в Ивицата Газа"}
{"url": "http://www.focus-news.net/news/2019/05/02/2652876/mkd-makedoniya-detsa-sglobiha-na-tarzhestvo-karta-na-velika-albaniya.html", "text": "В социалните мрежи се появява видео, която показва как учениците в албанското училище сглобяват Велика Албания, пише македонското електронно издание  “МКД“ . \r\nВ началото на кадрите, момче, което държи картон, на който са изрязани  границите на Албания, последвано от деца, които ги добавят, също от картонени модели на  части от Гърция, западната част на Македония, Косово, източната част на Черна гора и южната част на Сърбия. \r\nТака те сглобяват карта на т.нар. Велика Албания, за която албанците са мечтали повече от век.  Юлиян Марков", "date": "2019.05.02", "title": "„МКД“ (Македония): Деца сглобиха на тържество карта на Велика Албания"}
{"url": "http://www.focus-news.net/news/2019/05/02/2652879/izprashtame-38-iya-kontingent-ot-sastava-na-vaorazhenite-sili-za-uchastie-v-mezhdunarodnata-misiya-na-nato-v-afganistan-reshitelna-podkrepa.html", "text": "Заместник-министърът на отбраната Атанас Запрянов и заместник-началникът на отбраната генерал-лейтенант Димитър Илиев ще участват на 2 май в тържествената церемония по изпращане на 38-ия контингент от въоръжените сили за участие в мисията на НАТО в Афганистан „Решителна подкрепа”. Ритуалът ще се проведе от 14.00 часа на площад „Свобода“ в Хасково. Това съобщиха от  Министерство на отбраната . \r\nКонтингентът е в състав до 160 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Иван Иванов от Дирекция „Логистика” в Министерството на отбраната. Това не е първото участие на полковник Иванов в международни мисии – през 2014 г. е  участвал в мисията на Европейския съюз „Алтеа” в Босна и Херцеговина, а през 2016 г. в мисията на НАТО в Афганистан.  Помощник-национален командир на контингента е полковник Валери Димитров от дирекция „Операции и подготовка“. \r\nРотата за охрана на летище Кандахар е сформирана от над 100 военнослужещи, като по-голямата част от състава й е от 31-ви механизиран батальон на 2-ра Тунджанска механизирана бригада. Повече от половината военнослужещи са с опит от мисии зад граница. Командир на ротата е капитан Светлин Симеонов – заместник-началник на щаба по огневата поддръжка във военно формирование 52 740. Участвал е в мисии зад граница през 2008  и 2012 г. в Афганистан и през 2009 г. в Босна и Херцеговина.  \r\nНа ритуала по изпращането на 38-ия военен контингент за участие в мисията на НАТО в Афганистан „Решителна подкрепа” ще присъстват още командващият на Съвместното командване на силите генерал-лейтенант Любчо Тодоров и командирът на Сухопътните войски генерал-майор Михаил Попов.  \r\nМеждународната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като страна-членка на НАТО.", "date": "2019.05.02", "title": "Изпращаме 38-ия контингент от състава на въоръжените сили за участие в международната мисия на НАТО в Афганистан „Решителна подкрепа”"}
{"url": "http://www.focus-news.net/news/2019/05/02/2652878/evropeyski-izbori-2019-tsentralnata-izbiratelna-komisiya-shte-dade-brifing.html", "text": "От 14.00 часа ще се проведе редовен брифинг на Централната избирателна комисия. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия.", "date": "2019.05.02", "title": "Европейски избори 2019: Централната избирателна комисия ще даде брифинг"}
{"url": "http://www.focus-news.net/news/2019/05/02/2652880/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-haskovo-kardzhali-vratsa-sofiya.html", "text": "Кандидатите за евродепутати от „БСП за България“ ще посетят областите Хасково, Кърджали, Враца, София. Това съобщиха от пресцентъра на  БСП . Хасково \r\nВ 14.30 часа в гр. Димитровград, Елена Йончева и Деница Златева ще проведат среща в Неохим АД. В 16.00 часа те ще дадат пресконференция на пазара в града. \r\nВ 17.00 часа в с. Черногорово, кандидатите за евродепутати Елена Йончева и Деница Златева ще вземат участие в събора на селото. В 18.30 часа в Димитровград, зала „Гросето“, Деница Златева ще се срещне с обществеността. Кърджали \r\nВ 18.30 часа в град Кърджали, Елена Йончева ще се срещне с жители на общината в конферентната зала на х-л „Арпезос“. Враца \r\nВ 10.00 часа в с. Краводер в Клуба на пенсионера Петър Витанов ще се срещне с жители на селото. В 11.30 часа в читалището на гр. Криводол, кандидатът за евродепутат ще се срещне с граждани. В 13.30 часа в гр. Борован, в ресторант „Богат-Беден“, той ще се срещне с обществеността. В 15.00 часа в с. Малорад, в Клуба на пенсионера, Витанов ще се срещне с местните жители. В 16.00 часа в кметството на с. Рогозен, той ще се срещне с обществеността. В 17.30 часа в читалището в гр. Хайредин, кандидатът за евродепутат ще се срещне с граждани.  \r\nВ 10.30 часа в читалището на с. Селановци, Цветелина Пенкова ще се срещне с жители на селото. В 12.00 часа в Галерията в град Оряхово, тя ще се срещне с граждани. В 14.00 часа в Клуба на пенсионера, в с. Крушовица, Цветелина Пенкова ще се срещне с обществеността. В 15:30 в общинския клуб, в гр. Мизия, Пенкова ще се срещне с граждани. В 17.00 часа в Клуба на пенсионера, в с. Хърлец, тя ще се срещне с местните жители. В 18.00 часа в читалището, в гр. Козлодуй, Цветелина Пенкова ще се срещне с обществеността. София \r\nВ 18.00 часа в Кокалянско ханче, в гр. София, Момчил Неков ще се срещне с граждани.", "date": "2019.05.02", "title": "Европейски избори 2019: Кандидатите за евродепутати от „БСП за България“ ще посетят областите Хасково, Кърджали, Враца, София"}
{"url": "http://www.focus-news.net/news/2019/05/02/2652875/predsedatelyat-na-parlamenta-tsveta-karayancheva-shte-uchastva-v-tarzhestvenoto-otbelyazvane-na-143-tata-godishnina-ot-aprilskoto-vastanie-v-mestnostta-oborishte.html", "text": "Председателят на Народното събрание Цвета Караянчева и народни представители ще присъстват на тържественото отбелязване на 143-тата годишнина от Априлското въстание в местността Оборище. Това съобщиха от пресцентъра на  Народното събрание . \r\nВ 11.00 часа ще започне традиционното отбелязване на годишнината в местността „Оборище”. Председателят на Народното събрание Цвета Караянчева ще поздрави присъстващите, ще произнесе слово по повод 143-ата годишнина от Априлската епопея и ще поднесе цветя пред паметника „Оборище“.", "date": "2019.05.02", "title": "Председателят на парламента Цвета Караянчева ще участва в тържественото отбелязване на 143-тата годишнина от Априлското въстание в местността Оборище"}
{"url": "http://www.focus-news.net/news/2019/05/02/2652881/vertoleti-i-samoleti-ot-sastava-na-vvs-shte-izpalnyavat-poleti-s-prelitane-na-malka-visochina-nad-sofiya-po-povod-podgotovkata-i-provezhdaneto-na-voenniya-parad-na-6-may.html", "text": "Във връзка с подготовката и провеждането на военния парад по случай честването на Деня на храбростта и празника на Българската армия, от 1 до 6 май 2019 г. вертолети и самолети от състава на Военновъздушните сили (ВВС) на Република България ще изпълнят полети с прелитане на малка височина над град София, площад „Княз Александър I“. Това съобщиха от пресцентъра на  Министерство на отбраната . Полетите ще се изпълняват на дати и времеви прозорци, както следва: \r\n- Днес с прелитане над площад „Княз Александър I“ от 09.50 часа до 11.00 часа и от 14.50 часа до 15.40 часа за изпълнение на съвместни тренировъчни полети; \r\n- на 3 май 2019 г. с прелитане над площад „Княз Александър I“ от 10.00 часа до 11.00 часа, за участие в генералната репетиция за парада, с резервен времеви прозорец от 14.50 часа до 15.40 часа. \r\nЗа резервен ден за провеждане на съвместни тренировъчни полети с прелитане над площад „Княз Александър I“ е определен 4 май 2019 г. във времеви прозорци от 09.50 часа до 11.00 часа и от 14.50 часа до 15.40 часа; \r\nВ Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 часа до 11.00 часа за участие във военния парад.", "date": "2019.05.02", "title": "Вертолети и самолети от състава на ВВС ще изпълняват полети с прелитане на малка височина над София по повод подготовката и провеждането на военния парад на 6 май"}
{"url": "http://www.focus-news.net/news/2019/05/02/2652883/denyat-2-may-v-balgarskata-istoriya.html", "text": "На тази дата през 907 г. умира свети цар Борис Михаил Покръстител (2 май 907 година). Православната църква почита паметта на владетеля, въвел християнството като официална религия в българските земи и покровителствал книжовното дело на светите братя Кирил и Методий и техните ученици. На 2 май 1869 г. Любен Каравелов пристига в Букурещ. Каравелов установява контакт с българската революционна емиграция и за кратко време е един от нейните ръководни дейци. През есента на с. г. става един от инициаторите за създаването на Българския революционен централен комитет и след неговото основаване поема редактирането на печатния му орган в. \"Свобода\".   \r\nНа тази дата са родени: актьорът Йосиф Сърчаджиев, композиторът Вячеслав Кушев. \r\nНа тази дата умират: писателят Николай Райнов, книжовникът Цанко Церковски, историкът Петър Мутафчиев, цар Борис Маихаил Покръстител и др. 1979 г.  \r\nНа официално посещение в България пристига канцлера на ФРГ Хелмут Шмит. 1956 г.  \r\nПодписан е протокол за стокообмен с Гърция. 1925 г.  \r\nПубликуван е Закон за жандармерията - самостоятелна структура към Военното министерство в състав от 6800 души. 1908 г.  \r\nОт 2 до 4 май се провежда първият конгрес на Съюза на запасните офицери. Участие взимат 34 делегати от 11 клуба. Пръв председател е о. з. ген. Рачо Петров. От 15 август орган на съюза е в. \"Военен глас\". 1869 г.  \r\nЛюбен Каравелов пристига в Букурещ. \r\nЛюбен Каравелов е виден деец на националнореволюционното движение, един от основателите на Българския революционен централен комитет в Букурещ. \r\nПрез 1867 г. заминава за Белград като кореспондент на в. \"Голос\" и др. руски вестници във връзка с очакван военен конфликт между Сърбия и Османската империя. Там установява контакт с много българи емигранти, а така също и с прогресивни сръбски учени и общественици. През май 1867 г. основава т. нар. Български комитет със задача да организира българската емиграция в Сърбия за предстоящата освободителна борба в България. За тази своя дейност през есента на с. г. е принуден от сръбското правителство да напусне Белград. В началото на 1868 г. се установява в Нови Сад (Войводина). Във връзка с последвалото убийство на княз Михаил Обренович (24 май 1868 г.) по искане на сръбското правителство Каравелов е арестуван от австрийските власти и хвърлен отначало в Петроварадинската крепост, а след това в затвора в Будапеща. След седеммесечно следствие е освободен по недоказаност на обвинението. В началото на май 1869 г.се прехвърля в Букурещ. Опитите на ръководителите на Добродетелната дружина да го привлекат за редактор на техния орган в. \"Отечество\" не успяват. Каравелов установява контакт с българската революционна емиграция и за кратко време е един от нейните ръководни дейци. През есента на с. г. става един от инициаторите за създаването на Българския революционен централен комитет и след неговото основаване поема редактирането на печатния му орган в. \"Свобода\". На първото Общо събрание на комитета (април - май 1872 г. ) е избран за негов председател. След смъртта на В. Левски (февруари 1873 г. ) той полага усилия да продължи неговото дело. На 25 февруари 1873 г. вместо в. \"Свобода\" Каравелов започва да редактира в. \"Независимост\". На свиканото през май с. г. Общо събрание на БРЦК той отново е утвърден за негов председател. Гибелта на В. Левски обаче разколебала до голяма степен неговата увереност в революционните сили и въпреки настойчивите увещания на Христо Ботев (който от юли 1872 г. работи като негов помощник) през 1874 г. спира издаването на в. \"Независимост\". Макар и да излязъл вън от редиците на революционната организация, Каравелов не престава да се интересува от развоя на обществено-политическите борби. Взима участие в организирането на български доброволчески чети за Сръбско-турската война през 1876 г. След избухването на Руско-турската освободителна война 1877-1878 г. оказва ценно съдействие на руското командване при действията на неговите войски в България. През лятото на 1878 г. се завръща в родината си и се установил в Търново (днес Велико Търново), а няколко месеца по-късно се премества в Русе. Умира от туберкулоза. На тази дата са родени:  1950 г.  \r\nРоден е Вячеслав Кушев - български композитор. Завършва композиция в БДК. Създава камерна и симфонична музика, хорови и детски песни, музика за телевизионни спектакли. В естрадата дебютира през 1983 г. с песента “Пътуване” (в изпълнение на О. Горанов). Негови песни изпълняват “Домино”, Кр. Димитрова, Ст. Оникян и др. 1945 г.  \r\nРоден е Йосиф Стефанов Сърчаджиев - български драматичен и филмов актьор. Завършва ВИТИЗ (днес НАТФИЗ) през 1969 г. Работи в театрите в Сливен (1969-1970 г.), Кюстендил (1971-1972 г.), СИФ “Бояна” (1972-1973 г.); член на НСРТ (до 2001 г.). Дългогодишен титуляр (от 1973 г.) на Военния театър: “Животът е сън”, “В очакване на Годо”, “Дванадесета нощ”, “Ромео и Жулиета”, “Случка в зоопарка”, “Дивата патица”, “Чудаци”, “Иванов”, “Наградата” и др. Работи активно в телевизията: “Лисичета” (1975 г.), “Над морското равнище” (1977 г.), “Макбет” (1977 г.), “Стъклената менажерия” (1977 г.), “Иванко” (1978 г.), “Змейова сватба” (1984 г.), “Съединението” (1985 г.) и др. Филмография: “Хроника на чувствата” (1962 г.), “Мъже в командировка” (1969 г.), “Черните ангели” (1970 г.), “Глутницата” (1972 г.), “Вятърът на пътешествията” (1972 г.), “Нона” (1973 г.), “Спомен” (1974 г.), “Вината” (1976 г.), “Насрещно движение” (1978 г.), “Хан Аспарух” (1981 г.), “Константин Философ” (1983-1986 г.), “Време разделно” (1988 г.), “Жребият” (1993 г.), “Фатална нежност” (1993 г.), “С тебешир и въглен” ( 1994 г.), “Версенжеторикс” (1999 г.), “Големите игри” (1999 г.), “Поручик Бенц” (2002 г.), “Последно кино” (2002 г.). На тази дата умират: 1954 г.  \r\nУмира Николай Иванов Райнов - български писател, художник, изкуствовед, енциклопедист. През 1908 г. завършва Духовна семинария в София. Негови учители са В. Златарски, Ст. Младенов, А. Протич. Следва философия в Софийския университет (1911 г.), но поради липса на средства прекъсва. Работи като писар в Провадия (1911 г.). Участва в Първа световна война като военен кореспондент на Дойранския фронт. Завършва Държавното художествено-индустриално училище в София (днес Художествена академия). Предприема продължително пътуване в Египет, Сирия, Палестина, Гърция и Италия. В периода 1922-1927 г. служи като главен библиотекар на Пловдивската народна библиотека . През 1925-1927 г. е командирован в Париж, за да се запознае с паметниците на класическото изкуство и култура. От 1927 г. до 1950 г. е професор по история на изкуството в Художествената академия в София . Пише стихове като ученик в Семинарията, които обнародва от 1904 г. в сп. \"Летописи\" и \"Художник\" под псевдоним К. Поборников. През 1912 г. излиза първата му книга \"Богомилски легенди\" с псевдоним Аноним. Става популярен през 1918 г., когато се появяват едновременно \"Видения из древна България\", \"Книга за царете\", \"Слънчеви приказки\", \"Очите на Арабия\", \"Градът\", а през следващата година - романът \"Между пустинята и живота\". Райнов изпитва влиянието на френските и руските символисти. Под влияние на Октомврийската революция и на Септемврийския селски бунт през 1923 г. прави опити за реалистично творчество и създава разкази, проникнати от хуманизъм и социални чувства. Привлича го миналото - особено богомилското движение. Владее много европейски езици, има всестранни интереси. Развива широка научноизследователска дейност, чийто плод са трудовете му по въпроси на изобразителното изкуство, фолклора, паметниците на културата. Съчинения: \"Богомилски легенди\" (1912 г.), \"Видения из древна България\" (1918 г.), \"Градът\" (1918 г.), \"Книга за царете\" (1918 г.), \"Очите на Арабия\" (1918 г.), \"Между пустинята и живота\" (роман, 1919 г.), \"Книга на загадките\" (1919 г.), \"Светилник на душата\" (1920 г.), \"Имало едно време\" (1923 г.), \"Златното птиче\" (1924 г.), \"Най-хубавите народни приказки\" (1924 г.), \"Днес и утре\" (1925 г.), \"Сиромах Лазар\" (1925 г.), \"Юнак над юнаци\" (1925 г.), \"Вечни поеми\" (1928 г.), \"Корабът на безсмъртните\" (стих., 1928 г.), \"Великият цар\" (1929 г.), \"Една вечер у Перикла\" (1929 г.), \"Приказки от цял свят\" ( 1932-1934 г.), \"Княз и чума\" (1939 г.), \"Отдавна, много отдавна\" (разкази и легенди, 1939 г.), \"Самодивско царство\" (1939 г.), \"Сърдечен огън\" (дамаскини и притчи, 1939 г.), \"Счупени стъкла\" (разкази из съвременния живот, 1939г.), \"Вечното в нашата литература\" (9 т., 1941 г.), \"История на пластичните изкуства\" (12 т., 1941 г.), \"Кръвожадни\" (роман, 1947 г.), \"Николай Павлович\" (1955 г.). 1943 г.  \r\nУмира Петър Стоянов Мутафчиев - български историк медиевист и византолог, редовен член на БАН (1937 г.). Баща на професор Вера Мутафчиева. През 1910 г. завършва специалност “История” и “География” в Софийския университет . Специализира византология в Мюнхен. Работи в Народния музей в София (1910-1920 г.). Преподавател в Катедра “История на Византия и Източна Европа”; доцент (1923 г.); професор (1927 г.). Уредник на Средновековния отдел към Народния археологически музей в София (1910-1920 г., с прекъсвания по време на войните). Участва в Балканската и Междусъюзническата война (1911-1913 г.), както и в Първа световна война (1915-1918 г.) като запасен офицер. Награден е с орден “За храброст”, IV степен (1917 г. ). Специализира византийска история и гръцка палеография в Института по византология и новогръцка филология към Мюнхенския университет при проф. А. Хайзенберг като стипендиант на фонда “М. Дринов”. През 1923 г. е редовен доцент в Катедра “История на Източна Европа и Византия” . Получава първа награда за наука от фонд “Берлинов”, присъдена му от УС на БАН (1927 г.). Почетен член на Българския археологически институт (1929 г.); главен редактор на сп. “Просвета” (1935-1943 г.); почетен член на Полското историческо дружество и член на БАН (1937 г.). В периода 1937-1943 г. е титуляр на Катедра “История на Източна Европа и Византия” в СУ . През 1936 г. става декан на Историко-филологическия факултет на СУ .Почетен член на научно дружество “Стефан Тиса” в Дебрецен (1938 г.). Член на Полската АН (1939 г.). Автор на над 270 научни статии, студии и книги. Съчинения: “История на българския народ” (в 2 т., 1943 г.; 1986 г., ред. В. Гюзелев), “Избрани произведения” (в 2 т., 1973 г.), “История на бълг. народ (681-1323 г.)” (1986 г.), “Книга за българите” (1987 г.), “Лекции по история на Византия” (в 2 т., 1995 г.), “Лекции по история на културата” (1995 г.), “Изток и Запад в Европейското средновековие” (1997 г.), “История на бълг. народ. От наченките на човешки живот по нашите земи до Българското възраждане” (1998 г.; съавт. В. Мутафчиева). 1934 г.  \r\nУмира Никола Василев Ракитин (псевдоним на Никола Василев Панчев) - български писател. През 1908 г. завършва славянска филология в Софийския университет. Работи като учител в Плевен (1908-1933 г.). Участва в Първа световна война. От 1933 г. до 1934 г.е директор на Военно-историческия музей в Плевен. Несправедливо обвинен в злоупотреба с държавни пари и оклеветен, Ракитин се самоубива. За пръв път печата през 1906 г. в сп. \"Демократически преглед\". Поезията му е предимно пейзажна. \r\nСъчинения: \"Под цъфналите вишни\" (1909 г.), \"Животът може би е сън\" (1911 г.), \"Беглец\" (1914 г.), \"Размирни години\" (1919г.), \"Преди да съмне\" (1920 г.), \"Златните нишки\" (1922 г.), \"Родното село\" (1922 г.), \"В тишината на далечния град\" (1923 г.), \"Васил Левски\" (1923 г., съавтор със Ст. Георгиев), \"Жената и морето\" (1923 г.), \"Мургаш\" (1923 г.), \"На една струна\" (1923 г.), \"Освободеният Прометей\" (1923 г.), \"Лес\" (1924 г.), \"Дарове на Балкана\" (1932 г.), \"Капят листата\" (1933 г.), \"Русалска поляна\" (разкази, 1938 г.) и др. 1926 г.  \r\nУмира Цанко Церковски (псевдоним на Цанко Генов Бакалов) - български книжовник, педагог, писател. Работи като учител в с. Бей бунар (днес Средище), Търговищко (1892 г.), Полски Тръмбеш (1892-1894 г.), Мусина (1894-1896 г.), Батак, Великотърновско (1896-1897 г.). От 1897 г. до 1900 г. е в родното си село. Развива активна обществена, просветителска, редакторска и журналистическа дейност. В “Селски вестник” (20.10.1899 г.) обнародва “Възвание към българските земеделци” и става инициатор, организатор и основоположник на БЗНС (1899 г.). Редактира сп. “Селска пробуда” (1903-1905 г.), в-к “Земеделско знаме” (1907 г.), участва в редактирането на сп. “Земеделска мисъл”. След Деветоюнския преврат от 1923 г. е арестуван и изпратен в затвора. Освободен на 5.01.1925 г. Отново е арестуван след Априлските събития от 1925 г. Излиза от затвора полусляп и с разклатено здраве. Пише стихове, разкази, сценични “игри”, статии, памфлети, реплики, детски пиеси. Литературното си дело започва като поет-социалист, занимава се със събиране на фолклор. Белетристиката му е свързана с конфликтите в следосвобожденското българското село. Разказите му са сродни по тематика с разказите на М. Георгиев, Т. Влайков, Хр. Максимов и др. 907 г.  \r\nУмира княз Борис І. Датата на смъртта му е отбелязана в прeписка в сборника “Словата срещу арианите” на Анастасий Александрийски, преведен от Константин Преславски и преписан от Тудор Доксов, племенник на покойния владетел. Княз Борис приобщава българите към християнството, организира изграждането на българската църковна йерархия, създава условия за развитие и разпространение на делото на славянските първоучители св. св. Кирил и Методий и техните ученици, в резултат на което България се превръща в третия (след Константинопол и Рим) духовен център на средновековна Европа. Най-категорична оценка за неговата личност и дело е канонизирането му от Българската, Византийската и Римската църква. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.02", "title": "Денят 2 май в българската история"}
{"url": "http://www.focus-news.net/news/2019/05/02/2652877/mvr-i-fondatsiya-hans-zaydel-organizirat-kragla-masa-na-tema-zashtita-na-vanshnata-granitsa-na-es-i-migratsionni-politiki-na-republika-balgariya.html", "text": "Министерството на вътрешните работи и Фондация „Ханс Зайдел“ организират кръгла маса на тема „Защита на външната граница на ЕС и миграционни политики на Република България“. Това съобщиха от пресцентъра на  МВР . Отправени са покани за присъствие към премиерите на Р.България и на Бавария Бойко Борисов и Маркус Зьодер. Начало на проявата е в 11.30 часа в Гранд Хотел София.", "date": "2019.05.02", "title": "МВР и Фондация „Ханс Зайдел“ организират кръгла маса на тема „Защита на външната граница на ЕС и миграционни политики на Република България“"}
{"url": "http://www.focus-news.net/news/2019/05/02/2652882/api-dvizhenieto-v-tunel-praveshki-hanove-v-posoka-varna-na-avtomagistrala-hemus-shte-se-osashtestvyava-samo-v-izprevarvashtata-lenta.html", "text": "От 9.30 ч до 15.00 ч движението в тунел \"Правешки ханове\" в посока Варна на автомагистрала \"Хемус\" ще се осъществява само в изпреварващата лента. Това съобщиха от пресцентъра на  Агенция \"Пътна инфраструктура\" . Временната организация е за ремонтни дейности на осветителната система. \r\nНеобходимо е шофьорите да карат с повишено внимание и съобразена скорост, спазвайки пътната сигнализация.", "date": "2019.05.02", "title": "АПИ: Движението в тунел \"Правешки ханове\" в посока Варна на  автомагистрала \"Хемус\" ще се осъществява само в изпреварващата лента"}
{"url": "http://www.focus-news.net/news/2019/05/02/2652887/dobrich-patnite-nastilki-sa-mokri-i-hlazgavi-zaradi-prevalyavaniya-ot-dazhd.html", "text": "Пътните настилки са мокри и хлъзгави заради превалявания от дъжд в ранните часове на деня, предаде кореспондентът на  Радио „Фокус” – Варна . С повишено внимание поради ремонтни дейности на асфалтовата настилка до 8 май се осъществява движението на автомобили по част от  път II-29 Генерал Тошево – ГКПП „Кардам“ и по част от път II-71 Добрич-Силистра. Движението се регулира с пътни знаци. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич се работи по ул. „Никола Петков“ и част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, тихо е, температурата на въздуха е около 10 градуса.  \r\nЖулиета НИКОЛОВА", "date": "2019.05.02", "title": "Добрич: Пътните настилки са мокри и хлъзгави заради превалявания от дъжд"}
{"url": "http://www.focus-news.net/news/2019/05/02/2652889/sliven-s-balet-nestinarka-v-teatara-i-nestinarski-tants-na-ploshtada-zapochvat-mayskite-dni-na-kulturata-slivenski-ognyove.html", "text": "Майските дни на културата „Сливенски огньове“ ще бъдат открити. Това съобщиха от пресцентъра на  Община Сливен . Проявите започват от 18.30 часа с балет „Нестинарка“ в Драматичен театър „Стефан Киров“ по музика на Марин Големинов, поставен от Държавна опера-Стара Загора. \r\nВходът е с покани, като стойността на една покана е 3 лева. Средствата са дарение и ще бъдат преведени по сметката за спасяването на паметника на Шести артилерийски полк. Покани можете да намерите на касата на зала „Сливен“. Сюжетът на „Нестинарка“ е смесица от староезически представи и по-нови християнски преживявания. Върху широката основа на народния обичай се развива личната драма на главната героиня Демна. Събитията се случват в нестинарско село в Странджа и село в Югозападна България. \r\nСлед спектакъла, на площад „Хаджи Димитър“ от 20.15 часа, жителите на Сливен и гости на града ще наблюдават нестинарски танц. За целта ще бъде отделено специално място, на което ще се подготви жаравата за танца при спазването на всички противопожарни изисквания. \r\nВ 20.30 часа ще започне церемонията по запалване на символния огън, която включва дефиле на факлоносци – ученици от ППМГ „Добри Чинтулов“, ПГПЗЕ „Захарий Стоянов“ ПГХТ „акад. Неделчо Неделчев“. В 20.45 часа ще има огнено шоу „Дивинитас“, а след него – празнични фойерверки. \r\nОбщина Сливен кани жителите и гостите на града на събитията, които поставят началото на „Майските дни на културата“.", "date": "2019.05.02", "title": "Сливен: С балет „Нестинарка“ в театъра и нестинарски танц на площада започват Майските дни на културата „Сливенски огньове“"}
{"url": "http://www.focus-news.net/news/2019/05/02/2652886/denyat-2-may-v-svetovnata-istoriya.html", "text": "На тази дата през 1933 г. на тази дата има съобщение за поява на чудовището от Лох Нес. \r\nПрез 1935 г. италианският диктатор Бенито Мусолини издава заповед за нахлуване в Абисиния (Етиопия). В Англия е извършен първият пътнически полет с реактивен самолет (1952 г.), а през 1955 г. Тенеси Уилямс печели наградата „Пулицър” за „Котка върху горещ ламаринен покрив”. \r\nВ Стокхолм започва работа Международният трибунал за военни престъпления на 2 май 1967 г. В Китай във връзка със студентските демонстрации е въведено военно положение (1989 г.).  \r\nНа тази дата са родени: италианският композитор Алесандро Скарлати, последият крал на Ирак Файсал II и др. \r\nНа тази дата умират: руската балерина Мая Плисецкая, италианският художник, скулптор, архитект, учен и естествоизпитател Леонардо Да Винчи и др. 2017 г.  \r\nСеверна Корея обещава да ускори програмата си за ядрени оръжия до \"максимални темпове\" и да тества ядрено устройство \"по всяко време\" в отговор на агресивната позиция на президента на САЩ Доналд Тръмп към режима. 2016 г. \r\nВ Северна Корея забраниха масовите прояви, включително сватбите и погребенията във връзка с наближаващия конгрес на управляващата Партия на труда. 2014 г.  \r\nВ провинция Бадахшан в Афганистан при мащабно свлачище пропадат без вест над 2500 човека. \r\nВ Одеса загиват 40 човека при стълкновение между украински радикали и проруски активисти. \r\nУкраинските власти започват настъпление към Славянск. 2013 г.  \r\nВ САЩ е извършен успешен летателен полет на най-малкият летящ робот-пчела RoboBee с тегло 80 милиграма и размах на крилете 3 см. 2012 г.  \r\nВ Йордания новото правителство начело с Файез Ал-Тарауна официално започва работа. Кралят на Йордания Абдула II смени правителството под натиска на опозицията, обвиняваща властта в корупция. \r\nВ Унгария парламентът избира за нов президент депутатът в Европейския парламент Янош Адер. \r\nВ Ню Йорк, САЩ е продадена едната от четирите версии на картината на Едвард Мунк Викът от аукционната къща „Сотбис“ за рекордната сума от 119.92 млн. долара. 2011 г.  \r\nСирийската армия и силите за сигурност извършват масови арести в цялата страна, задържайки стотици противници на режима. В Дараа се арестуват всички мъже над 15 години. Снайперисти стрелят по всичко, което се движи в града. Само в неделя са арестувани над 500 души. Около 200 членове на президентската партия „Баас” са подали оставки в знак на протест срещу насилствените действия на режима на президента Башар ал-Асад. Информацията за събитията в Сирия е силно ограничена поради наложената медийна забрана. 1997 г.  \r\nВ Русия е приет закон за пълна ликвидация на химическото оръжие. 1991 г.  \r\nСветовната здравна организация обявява, че през 2000 година в света ще има 40 милиона души заразени с вируса на СПИН. 1989 г.  \r\nВ Китай във връзка със студентските демонстрации е въведено военно положение. 1967 г.  \r\nВ Стокхолм започва работа Международният трибунал за военни престъпления. 1952 г.  \r\nВ Англия е извършен първият пътнически полет с реактивен самолет. 1945 г.  \r\nВ хода на Втората световна война германските войски в Италия капитулират. 1936 г.  \r\nВ Москва Московската филхармония за първи път изпълнява симфоничната детска приказка на Сергей Прокофиев “Петя и вълкът”. 1935 г.  \r\nИталианският диктатор Бенито Мусолини издава заповед за нахлуване в Абисиния. 1933 г.  \r\nВ Германия са забранени независимите профсъюзи. 1921 г.  \r\nВ Париж е открита първата изложба на художника Макс Ернст. 1803 г.  \r\nСАЩ купуват областта Луизиана от Франция. 1736 г.  \r\nПодкрепяна от Франция, Османската империя официално обявява война на Русия. Бойните действия се водят с променлив успех. Първоначално русите овладяват Азов и проникват на п-в Крим, но през юли-август руските отряди се изтеглят към р. Днепър. През това време султанът разпорежда на великия везир Мехмед паша да съсредоточи войските си в района на Силистра, откъдето да се подготви контранастъпление. 1696 г.  \r\nПетър I се отправя на втори Азовски поход. 1497 г.  \r\nИзследователят Джовани Кабото започва своята експедиция към Северна Америка. 1494 г.  \r\nХристофор Колумб открива Ямайка. На тази дата са родени: 1935 г.  \r\nРоден е Файсал II - крал на Ирак (от 1939 г.). Той е от династията на Хашимитите. До пълнолетието му (1953 г.) страната се управлява от регента Абдул Иллах. Фейсал II попада под силното влияние на проанглийски настроените политици Абдул Иллах и Нури Саид. Убит е по време на Иракската революция през1958 г. 1904 г.  \r\nРоден е Бинг Крозби - американски певец и киноактьор. Дебютира през 20-те години във вокалното трио “Ритъм бойс”; започва солова кариера като вокалист в оркестъра на Пол Уаймън. По времето на суинга сътрудничи с К. Бейзи, Д. Елингтън, Т. Дорси, Луис Армстронг, У. Хърмън, Л. Хемптън и техните оркестри. Известен е с изпълнението си на романтични балади през 20-те и 30-те години. През продължителната си кариера (51 год.) записва повече от 1 600 песни и участва в около 50 филма (“Висше общество”, “Холидей ин” и др.). Избрани албуми: “The Chronological Bing Crosby”, “The Bing Crosby Story”, “Louis Armstrong and Bing Crosby on Stage”, “High Society”, “Bing’N’Basie”. 1859 г.  \r\nРоден е Джером Клапка - популярен английски писател - сатирик и хуморист, автор на \"истински малки поеми в проза\". Напуска училище още на 14 годишна възраст. Работи в ЖП компания, актьор, журналист. Негови произведения са: \"Празни мисли на един празен човек\" (1889 г.), \"Трима в една лодка (без да се брои кучето)\" (1889 г.), \"Трима на бумел\" (1900 г.), \"На слизане от третия етаж\" (от 1908 г., пиеса) и др. През 1926 г. издава мемоарите си \"Моят живот и моята епоха\". 1772 г.  \r\nРоден е Новалис (Фридрих фон Харденберг) - германски поет и философ, представител на ранния романтизъм в Германия. Учи философия и право в университетите на Йена, Лайпциг и Витенберг, по-късно следва геология във Фрайбург. Отначало попада под влиянието на Й. Г. Фихте, но трансформира Фихтевата субективна диалектика на съзнанието в обективно-идеалистична диалектика на природата. Нейното основно положение е утвърждаването на дискретността на света и неделимостта на неговата стихийна подоснова, поради което светът следва да се приема като едно цяло. Според Новалис изкуството като висша сфера на духовната дейност осъществява сливане на наука, религия и философия. Съчинения: \"Химни на нощта\" (1800 г.), \"Духовни песни\", незавършеният роман \"Хайнрих фон Офтердинген\", \"Християнството в Европа\" (1799 г., изд. 1826 г.). 1764 г.  \r\nРоден е Фридрих фон Генц - австрийски политик, публицист и дипломат. През 90-те години на ХVIII в. е противник на Френската революция, след това - на Наполеонова Франция. Близък съветник и доверено лице на княз К. Метерних. Секретар на Виенския конгрес (1814-1815 г.), на конференцията на съюзните министри в Париж (1815 г.) и на конгресите на Свещения съюз в Аахен, Верона, Лайбах (Любляна) и Тропау. Защитник на монархизма. Един от главните съставители на договорите, сключени на конгресите във Виена, Лайбах и Верона. 1660 г.  \r\nРоден е Алесандро Скарлати - италиански композитор. Работи като капелмайстор в Рим и Неапол. Автор е на 115 опери от типа на италианската “опера сериа” (“сериозна опера”), съставени от последователно редуване на лирични арии и речитативи. По-известни произведения: “Розуара”, “Пир и Деметрий”, “Митридат Евпатор” и др. Утвърждава тричастната ария да капо, установява типа на италианската оперна увертюра, състояща се от три части - бърза, бавна, бърза. Автор е на около 700 кантати, 200 меси, 20 оратории и други музикални творби. На тази дата умират: 2015 г.  \r\nУмира Мая Михайловна Плисецкая, велика балерина на 20 век, символ на руското балетно изскуство, многогодишна прима на Болшой театър, ненадмината с изпълнението на „Умиращия лебед“ на Камий Сен-Санс, уникална с изяществото и пластичността на танцовите движения на ръцете. \r\nРодена е на 25 ноември 1925 г. в Москва, в известно еврейско семейство на Михаил Плисецкий (1899 – 1938) и Ракел Месерер (1902 – 1993). \r\nПрез 1983 става артистичен директор на балетната трупа на Римската опера и заема този пост до 1985 г. През периода 1988-1990 г. оглавява Испанския национален балет в Мадрид. \r\nПрез 1990 г. напуска Болшой театър формално поради пенсиониране, но на практика е уволнена поради разногласията с ръководството. Заминава от Русия, но продължава да излиза на сцена, като активно сътрудничи със световноизвестните балетни трупи Марселски балет на Ролан Пети и XX век на Морис Бежар. \r\nМая Плисецкая присъства в киното с многобройните екранизации на балетните постановки, снима се в няколко игрални филми. На нея са посветени документални филми, включително за френската и японската телевизия. \r\nИздава няколко автобиографични книги. \r\nПочива в Мюнхен в съня си на 2 май 2015 г. от сърдечен инфаркт. 1988 г.  \r\nУмира Павел Петрович Кадочников - руски актьор и режисьор. През 1935 г. завършва Ленинградския театрален институт. До 1944 г. е актьор в Ленинградския нов театър на младия зрител. Ролята на майор Федотов в “Подвигът на разузнавача” (1947 г.) го прави особено известен. Работи с. популярни режисьори - Айзенщайн, Юткевич, Столпер, Зархи и Хайфиц и др. Като режисьор дебютира през 1965 г. с “Музикантите на един полк”, през 1970 г. - в “Снежна ръка”. Снима се в “Пълнолетие” (1935 г.), “Яков Свредлов” (1940 г.), “Антон Иванович се сърди” (1941 г.), “Иван Грозни” (1944 г.), “Робинзон Крузо” (1947 г.), “Повест за истинския човек” (1948 г.), “Голямото семейство” (1954 г.), “Руски сувенир” (1960 г.), “Незавършена пиеса за механично пиано” (1977 г.), “Сибириада” (1979 г.), “Разказ на неизвестния човек” (1981 г.), “Луди пари” (1982 г.), “Три процента риск” (1985 г.). През 1984 г. режисира “Никога няма да те забравя”. 1969 г.  \r\nУмира Франц фон Папен - германски генерал, политик. Роден е в консервативно католическо семейство на едри земевладелци от Вестфалия. Офицер от Германския генщаб до Първата световна война, след което е военен аташе в САЩ. За шпионска дейност е обявен от американците за персона нон грата и през 1915 г. е отзован. Член на Партията на католическия център, депутат е в Пруския ландтаг (1921-1932 г.), отговаря за партийния орган “Германия”. Изповядва ултраконсервативни, монархически възгледи. На 1 юни 1932 г. е назначен от Хинденбург за канцлер и съставя крайно десен “кабинет на национална концентрация”. Без успех се опитва да интегрира Хитлер в управлението на страната, но фюрерът иска цялата власт. Идеалът на Франц Папен е елитарно съсловна диктатура. На 3 декември 1932 г. той губи канцлерския пост, но запазва доверието на райхспрезидента Хинденбург. През следващите дни преговаря с Хитлер за съвместно управление. Използва авторитета си пред държавния глава и на 30 януари 1933 г. фюрерът е назначен за канцлер, а Франц Папен - за вицеканцлер. Макар че разчиства пътя на ГНСРП към властта, той е отстранен в края на 1933 г. Папен посланик е в Австрия (1934-1938 г.) и в Турция (1939-1944 г.). През април 1945 г. е арестуван в Рур от американската военна администрация и е изправен пред Нюрнбергския международен военен трибунал. Оправдан е, но през 1947 г. е осъден от Германската комисия по денацификация на 8 месеца затвор. 1957 г.  \r\nУмира Джозеф Реймънд Маккарти - американски политик, председател на сенатската комисия на Конгреса на САЩ по правителствените въпроси (от 1953 г.). Разгръща кампания за преследване на прогресивни дейци и организации, привърженик на политиката на “студената война” и надпреварата във въоръжаването. 1864 г.  \r\nУмира Джакомо Майербер (псевдоним на Либман Бер) - германски композитор от еврейски произход. Учи в школата на абат Фоглер в Дармщад, където се сприятелява с Карл Мария фон Вебер. Създава стила на героико-романтичната голяма опера. Автор на оперите: “Фра Дяволо” (1831 г.), “Хугеноти” (1836 г.), “Пророк” (1849 г.), “Динора” (1859 г.) и “Африканката”; кантати, химни, мелодии и др. 1519 г.  \r\nУмира Леонардо да Винчи - италиански художник от Флорентинската школа, скулптор, архитект, учен и естествоизпитател. Съчетава разработката на новите средства на художествения език с теоретични обобщения. Създава хармоничния образ на човека, отговарящ на хуманистичните идеали на Ренесанса. С това полага основите на изкуството от Високия Ренесанс. Оформя се като майстор по време на учението си при Андреа дел Верокио (1467-1472 г.). Методите на работа във Флорентинската школа изискват съчетаването на художествената практика с практически експерименти и това способства за сближаването на Леонардо с астронома П. Тосканели, който провокира научните му интереси. В някои от картините си превръща сюжета в огледало на различни човешки емоции. Разработва новаторски методи. По време на службата си при Лудовико Моро, управител на Милано от 1481-1482 г., Леонардо се проявява като военен инженер, хидротехник, организатор на придворни феерии. Повече от 10 год. той работи върху паметника на Франческо Сфорца, баща на Лудовико Моро. Изработеният от глина модел на конник в естествени размери е разрушен при превземането на Милано от французите през 1500 г. В трапезарията на манастира \"Санта Мария дела Грация\" създава стенописа \"Тайната вечеря\" (1495-1497 г.). Този стенопис е силно повреден от времето; реставриран е през ХХ в. В Милано около Леонардо се събира група от негови ученици. Последните години от живота си прекарва в непрекъснато преселване от един град в друг. Сред късните му произведения са проектът на паметника на маршал Тривулцио (1508-1512 г.) и \"Иоан Кръстител\" (около 1513-1517 г.). Като учен експериментатор и художник Леонардо де Винчи остава личност-символ на епохата на Ренесанса. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.02", "title": "Денят 2 май в световната история"}
{"url": "http://www.focus-news.net/news/2019/05/02/2652874/ministar-predsedatelyat-boyko-borisov-shte-se-sreshtne-s-premiera-na-svobodna-darzhava-bavariya-markus-zyoder.html", "text": "Министър-председателите на България и Свободна държава Бавария - Бойко Борисов и Маркус Зьодер ще проведат среща на четири очи в сградата на Министерския съвет. Това съобщиха от  правителствената информационна служба . Зьодер е на посещение в България по покана на българския премиер. Двамата ще обсъдят сътрудничеството между България и Бавария в областта на вътрешните работи, сигурността, икономиката и финансите, както и теми от европейския дневен ред. След двустранната среща на Борисов и Зьодер ще бъдат проведени и пленарни разговори между делегациите на България и Бавария. \r\nПо-късно премиерите Бойко Борисов и Маркус Зьодер ще участват в кръгла маса на тема „Защита на външната граница на ЕС и миграционни политики на Република България“, организирана от Министерството на вътрешните работи и фондация „Ханс Зайдел“.", "date": "2019.05.02", "title": "Министър-председателят Бойко Борисов ще се срещне с премиера на Свободна държава Бавария Маркус Зьодер"}
{"url": "http://www.focus-news.net/news/2019/05/02/2652891/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата. Това съобщиха от пресцентъра на  дружеството.  Във връзка с механично почистване и дезинфекция на резервоар „Железница“, се налага спиране на водоподаването от 9.00 до 13.00 часа на клиентите на „Софийска вода”, живеещи в района на: село Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.  \r\nВъв връзка с  монтаж на пожарен хидрант на ул. „Широки път“ вилна зона „Малинова долина“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: \r\nул. „Пейова бука“, ул. „Райчова дупка“, ул. „Орлово блато“, ул. „Зелени връх“, ул. „Трилистник“ \r\nпо ул. „Широки път“ от ул. „Пейова бука“ до ул. „Трилистник“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трилистник“ ъгъла с ул. „Широки път“.  \r\nВъв връзка с  пресвързване на уличен водопровод на ул. „Сакар планина“ кв. „Манастирски ливади“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: \r\nул. „Сакар планина“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сакар планина“ ъгъла с ул. „Българска легия“.  \r\nВъв връзка с подмяна на сградно водопроводно отклонение на ул. „Ридо“ кв. „Челопечене“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\nул. „Ридо“ от №1 до №18 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ридо“ ъгъла с ул. „Ангел Маджаров“.  \r\nВъв връзка с  монтаж на пожарен хидрант на ул. „Просвета“ с. Бистрица, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: \r\nпо ул. „Просвета“ от ул. „Бреза“ до ул. „Пролет“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Просвета“ ъгъла с ул. „Бреза“.  \r\nВъв връзка с  пресвързване на уличен водопровод на ул. „Буйновско ждрело“ с. Бистрица, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Буйновско ждрело“ УПИ 1-175 кв. 10 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Буйновско ждрело“ ъгъла с ул. „Полежан“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -   \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството ( ) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.05.02", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/05/02/2652892/blagoevgrad-grafa-i-ansambal-balgare-shte-gostuvat-v-petrich-za-praznika-na-grada.html", "text": "С редица спортни и културни прояви тази година ще бъде отбелязан празникът на Петрич – Гергьовден. На 2 май от 19.00 часа ще бъде открит Международният детски конкурс „Южни слънца“, на 3 май на сцената на градския площад ще бъде неговата конкурсна програма с начало 10.00 часа, а награждаването от 21.00 часа. На 3 май от 20.30 часа е финалът на работническия турнир по футбол за Купата на Петрич в зала „Арена Петрич“. На 4 май от 07.00 часа започва традиционният общоградски поход до вр. Конгур, от 09.00 часа е стартът на състезанието по планинско колоездене Петрич DHI. В същия ден от 10.00 часа се поставя началото на Детски футболен турнир „Млади таланти“ на спортен терен „Св. Никола“, а час по-късно започва и турнирът по тенис на маса във физкултурния салон на Гимназия „Пейо Яворов“.   \r\nНа 4 май на площада в Петрич от 10.30 часа започва Парад на професиите и знанието в ПГИТ “Проф.д-р Асен Златаров“. В същия ден от 20.00 часа ще бъде поставено началото на концерт под надслов „Празник на моя град“ с участието на ОДК Петрич, НЧ „Братя Миладинови“, ВС „Сгушена звездица“ и специален гостуващ изпълнител Владимир Ампов – Графа. На 5 май от 09.00 часа започва велообиколката на планина Беласица, а от 10.00 часа са финалите на детския футболен турнир и състезанието по планинско колоездене. В същия ден от 11.00 часа на градския площад за първи път с детски музей на открито ще бъде представена инициативата „Опознай Петрич, за да го обикнеш“. От 18.00 часа започва празничен концерт в кв. „Дълбошница“. На 5 май от 20.00 часа на сцената на градски площад започва спектакълът „Как ще Ни стигнат американците“ на Ансамбъл „Българе“. На 6 май от 11.00 часа на площада в града ще бъде концертът „Гергьовден е…“ с участието на Фолклорна формация „Хераклея“ и гостуващият изпълнител Румяна Попова.", "date": "2019.05.02", "title": "Благоевград: Графа и Ансамбъл „Българе“ ще гостуват в Петрич за празника на града"}
{"url": "http://www.focus-news.net/news/2019/05/02/2652888/ria-novosti-grupa-korabi-na-nato-navlyazoha-v-baltiysko-more.html", "text": "Група кораби на НАТО, водени от датската фрегата „Тетис“, влязоха в Балтийско море, предава  РИА Новости . \r\nДатската фрегата съпътства групата на миночистачи от Холандия, Белгия, Норвегия и Германия. \r\nКакто следва от данните на службата MarineTraffic, групата е минала през пролива Йоресунд и понастоящем корабите са разположени до датския остров Борнхолм. \r\nНа 18 април американският разрушител „Грейвли“, който оглавява група на кораби на НАТО, заедно с полския военен кораб  „Пуласки“, турския „Гекова“ и испанския Хуан де Бурбон влязоха в Балтийско море. \r\nТехните действия се наблюдават от руските военни, организирани от военноморски ударни групи, крайбрежни ракетни системи \"Бал\" и \"Бастион\", както и със самолети. \r\nПо-рано началникът на Генералния щаб на въоръжените сили на Русия Валери Герасимов призова НАТО да спре военната си дейност по границите, за да намали напрежението. В Брюксел отговорът се свеждаше до споменаването на специализираната секция на интернет страницата на руските митове „Пет развенчавания на руските митове“, в която се излагат аргументи относно разполагането на сили по границите на Русия.  Юлиян Марков", "date": "2019.05.02", "title": "РИА Новости: Група кораби на НАТО навлязоха в Балтийско море"}
{"url": "http://www.focus-news.net/news/2019/05/02/2652884/donald-tramp-prez-sledvashtata-sedmitsa-shte-se-sluchat-mnogo-neshta-vav-venetsuela.html", "text": "Американският президент Доналд Тръмп обеща в сряда, че \"много неща ще се случат\" следващата седмица, но може би по-рано, около ситуацията на разрешаване на конфликта във Венецуела, предава  TACC . \r\nАмериканският президент е бил помолен от телевизионния канал Fox Business да коментира кризата в Боливарската република. \"Това е просто ужасна ситуация", "date": "2019.05.02", "title": "Доналд Тръмп: През следващата седмица „ще се случат много неща“ във Венецуела"}
{"url": "http://www.focus-news.net/news/2019/05/02/2652893/pregled-na-osnovnite-temi-v-starozagorskiya-pechat.html", "text": "„1 май донесе постоянен арест за възрастен мъж, обвинен в блудство с 12-годишна“ е водещо заглавие във  вестника „Старозагорски новини“ .   \r\n67-годишен жител на опанското село Бяло поле остана за постоянно в ареста навръх 1 май, след като два дни по-рано е бил задържан от полицията по жалба за блудство от 12-годишната дъщеричка на поредната му съпруга.  \r\nАли Мехмед Юсуф посегнал на непълнолетната Кина в отсъствие на майката Румяна, която в началото на април заминала да работи в Гърция. Малкото момиченце, което само преди шест месеца се завърнало от социален дом, изтичало при съседите и им разказало за мераците на пастрока си. Те на свой ред късно следобед на 27 април подали сигнал до МВР и социалните.  \r\nПо думите на кмета на Бяло поле Марио Делийски историята била прекалено нагласена, лично той смята, че прекаралият миналата есен тежка сърдечна операция (смяна на клапа) Али не е в състояние да посегне на момиченцето.  \r\nМъжът, който има три големи синове и дъщери от предходен брак, се запознал с доста по-младата от него Румяна Русева преди три години. От съвместното съжителство на бял свят се появило детенце, което обаче не било припознато от таткото. С него челядта на Румяна набъбнала на 5 деца и тя решила да се отърве по някакъв начин от тях. Две от децата изпратила при бившия си съпруг в Казанлъшко, след което заминала за Гърция, тръгването й било предшествано от бурен скандал, в който се замесили и подалите сигнала до полицията комшии.  \r\n\"Има нещо, което не е, както трябва, Румяна искаше да прати децата в приют така, както беше по-рано, защото получава само 160 лв. от социалните, а след операцията Али не е в състояние да работи и печели. На няколко пъти е питала какво да стори, за да се отърве от малките, но от социалната служба й припомниха, че децата й са върнати обратно по съдебен ред, по нейно искане\", коментира селският управник.  \r\nСходна защитна теза е развил и пред съда задържаният, но това не е наклонило везните на Темида в негова полза. Постоянната мярка за неотклонение се аргументира с опасност, ако бъде на свобода Али Юсуф, да окаже въздействие върху невръстната си жертва в отсъствие на майката.  \r\n„Култовата къща на архитект Христо Димов \"проговори\"“ е друго заглавие във вестника.  Една от малкото оцелели емблематични къщи в Стара Загора - на арх. Христо Димов, строена през 1923 година за негов дом, \"проговори\" за минувачите по улица \"Сава Силов\". За целта наемателите й поставиха на фасадата красиво оформен постер с най-важните данни за сградата и проектанта й.  \r\nИдеята хрумнала на членовете на Сдружение за съвременно изкуство и култура, които се нанесли в нея преди 7 години, след като установили, че мнозина старозагорци на практика нищо не знаят както за сградата, така и за създателя й, който е сред първите завършили в Чехия архитектура българи, коментира Боряна Каниду. Младата жена признава, че не е по финансовите възможности на организацията цялостен ремонт, който, освен че е свързан с много пари, задължително трябва да бъде предшестван от проект, утвърден от специалистите в МК, тъй като сградата е обявена през 1977 година за паметник на културата от местно значение. Оказало се обаче, че елегантно направен постер с най-важните данни може да бъде поставен върху фасадата. На него е записано, че арх. Христо Димов е роден през 1890 година, завърнал се е от Прага през 1921-ва, а две години по-късно, вече като утвърдил се в региона специалист, вдига и своя дом, чийто външен облик е силно повлиян от модния тогава сецесион. Съседи са родителите на поета Веселин Ханчев, а от източната страна е бил домът на арх. Мара Георгиева. Само на метри е дворът на Катедралния храм \"Свети Николай\". Сред проектираните от арх. Димов (живял до 1983 г.) сгради са минералните бани в селата Ягода и Овощник, и град Джебел, старозагорският затвор, ловният дом в курорта край село Кортен, няколко черкви и читалища, фабриката за струнни инструменти \"Кремона\" в Казанлък. Старозагорецът е първият и май единствен член на Пражкото балнеоложко дружество, той е и сред основателите (през 1943 г.) и преподавателите в Държавното строително училище, превърнало се в Професионална гимназия по строителство и архитектура \"Лубор Байер\".  \r\nС малко средства, но с много ентусиазъм и къртовски труд на ентусиастите от Сдружението за съвременно изкуство и култура е почистено от десетилетни боклуци дълбокото мазе, за да се преобрази в малък киносалон, където ще бъдат показани филмите от \"КинеДок\", а в двора под старите смокини през великденските празници звучаха джаз мелодии в рамките на мини феста \"Джаз на двора\". \"Обговарянето\" на Къщата на архитекта е първа стъпка към оформянето на своеобразен старозагорски \"Арбат\" по улица \"Сава Силов\" - идея, зародила се през последните месеци и набираща все по-голяма популярност сред няколко дузини млади мъже и жени, които тепърва ще търсят начин да я реализират.  \r\nХристо ХРИСТОВ  \r\n„Наш политик пак се опитва да говори от името на ЕК“ пише още на страниците на всекидневника.   \r\nОт Брюксел опровергаха председателя на енергийната комисия в парламента Валентин Николов: Няма решение, че договорите с американските ТЕЦ са държавна помощ и трябва да бъдат прекратени  \r\nЕвропейската комисия (ЕК) не е взела решение по питането от страна на определени среди в България дали дългосрочните договори с двете американски централи - ТЕЦ \"AES Гълъбово\" и ТЕЦ \"КонтурГлобал Марица Изток 3\", представляват непозволена държавна помощ и това налага тяхното прекратяване в кратки срокове. Това се казва в отговора на ЕК, изпратен до 3е-news във връзка с тяхно запитване: приключила ли е проверката на ЕК по съвместимостта на договорите с европейското законодателство и ако е приключила, какво е конкретното становище на Брюксел по въпроса. И изпращала ли е ЕК официално решението си по казуса с американските ТЕЦ на българските власти.  \r\nПоводът е подновената атака срещу двата най-модерни и екологични ТЕЦ-а в комплекса \"Марица изток\", в България и на Балканите от новия шеф на енергийната комисия в парламента Валентин Николов. Няколко дни преди Великден той обяви в ефира на национална телевизия, че в близко време договорите за двете американски централи в \"Марица изток\" ще бъдат прекратени и има решение за това от Европейската комисия.  \r\nНиколов дори съобщи и начините, по които това ще стане. По думите му единият от вариантите е договорите да бъдат прекратени едностранно и да се върви към арбитраж, а другият - да се споразумеят двете страни.  \r\n\"Не мисля, че ще се стигне до арбитражен съд, но дори и това да стане, държавата вече е натрупала достатъчно опит и ще можем да защитим нашите интереси\", заяви Николов.  \r\nОтговорът на Европейската комисия обаче въобще не кореспондира с казаното от Валентин Николов. \"Комисията е получила няколко оплаквания относно предполагаемото предоставяне на държавна помощ за две електрически централи (Марица 1 и Марица 3). Понастоящем Комисията оценява тези оплаквания. Комисията е в контакт с българските власти\", се казва в отговора на ЕК, който е изпратен до 3е-news от GIULIA ASTUTI, Press Officer for Competition.  \r\nВ същия отговор е добавено, че ЕК не е взела официално решение за това дали въпросните мерки представляват държавна помощ по смисъла на правилата на ЕС.  \r\nДа се представя желаното за действително е предпочитан похват сред голяма част от българските политици. В случая обаче става въпрос за доста грубо изопачаване на истината и заблуда на българското общество - прави се опит да се прикрие зад несъществуващо решение на ЕК намерението на определени бизнес среди и техните лобисти да бъдат прогонени от страната ни най-големите международни инвеститори в енергетиката. Нарочените за \"лоши\" и \"скъпи\" американски централи произвеждат над 30% от електроенергията в страната, използвайки за производството на тока единствената българска енергийна суровина - въглищата от Източномаришкия басейн, които гарантират енергийната независимост на родината ни, покриват със студения си резерв пиковете в потреблението през студените месеци и спасяват от срив електроенергийната система на страната. А цената на тока на американските ТЕЦ е в пъти по-евтин от този на повечето ВЕИ инсталации, по-евтин е и от електроенергията от други термични централи в страната, за които обаче никой български политик не говори.  \r\nИстината е, че преговори с американските централи се водят от доста време и те са склонни да преминат към пазарен модел, но сделката да бъде равнопоставена и да не води до загуби при никоя от страните - нито за държавата, нито за инвеститорите. Освен това дългосрочните им договори са сключени след преговори с международни банки, които са финансирали инвестицията при условията и гаранциите на тези договори, които също имат думата при преговорите за предсрочното им прекратяване. От двата ТЕЦ-а отдавна сочат, че трябва да се промени сегашната практика за заплащане на разполагаемост (т.нар. студен резерв), струващ на държавата много пари и предвид решението на Европейския парламент от 26 март т.г. Показателна в това отношение е зимата на 2017 г., когато на ТЕЦ \"Бобов дол\" и Марица 3 им \"замръзнаха въглищата\" и не включиха резервните мощности, но не върнаха получените милиони. А американските ТЕЦ, както и държавната \"Марица изток 2\" работиха нонстоп на пълна мощност, за да спасят енергийната система от срив. От двете американски централи са категорични, че трябва да бъде въведена европейската практика за търговия с капацитети, което гарантира пазарен подход при осигуряването на необходимите мощности. Това би било и първа стъпка към излизането им на пазара на ел. енергия. Следващите могат да се договорят на принципа на взаимната изгода.  \r\nНо вместо това периодично се организират атаки срещу американските ТЕЦ-ове и се лансира тезата, че договорите трябва да бъдат прекратени силово и едностранно от страна на българската държава. Да се върви в тази посока е опасно, защото следва съд и плащане на огромни неустойки от държавата, т.е. от българските данъкоплатци. Лансираната версия от новия председател на енергийната комисия в НС Валентин Николов, че България има опит в арбитражните дела е повече от несъстоятелна, защото българските данъкоплатци помнят какво се случи с поръчаните реактори за АЕЦ \"Белене\".  \r\nОще по-несъстоятелна е версията му, че \"в бъдеще основните енергийни източници ще бъдат възобновяеми, ядрени и газови\".  \r\nА комплекс \"Марица изток\", неразделна част от който са двете американски централи и който има запаси от единствената енергийна българска суровина за още 50 години? Него - Комплекса, Валентин Николов погреба ли го, или в телевизионната си изява преди Великден говореше от позицията на ядреното лоби, към което принадлежи в качеството си на бивш изп. директор на АЕЦ \"Козлодуй\", чийто пост вероятно е заел по линия на партийната си принадлежност, но не и заради образованието си. Тя, ядрената енергетика, също не влиза в сметките на еколозите, които понастоящем диктуват енергийната политиката на ЕК. Но пък за пореден път станахме свидетели на изказване на високопоставен нашeнец, който се опита да говори от името на ЕК - без допирни точки с нейната политика и в ущърб на единствения дългосрочен гарант за енергийната сигурност на България - комплекс \"Марица изток\".  \r\n(СН)  \r\nБ.Р. В материала е използвана информация на 3е-news.", "date": "2019.05.02", "title": "Преглед на основните теми в старозагорския печат"}
{"url": "http://www.focus-news.net/news/2019/05/02/2652867/afp-sled-protestite-vav-venetsuela-edin-chovek-e-zaginal-a-27-sa-raneni.html", "text": "Жена е застреляна и 27 души  са били ранени по време на сблъсъците между опозицията и въоръжените сили на Венецуела в Каракас в сряда, предава  AFP . \r\n27-годишната жена е починала в клиника, след като е бил ранена от \"куршум в главата по време на демонстрация\", заяви венецуелска неправителствена организация, цитирана от агенцията. \r\nОрганизацията осъди „убийството“ и, след като здравните служби по-рано съобщиха за поне 27 души, ранени в сблъсъците в сряда, включително един човек с огнестрелна рана.  Юлиян Марков", "date": "2019.05.02", "title": "AFP: След протестите във Венецуела един човек е загинал, а 27 са ранени"}
{"url": "http://www.focus-news.net/news/2019/05/02/2652885/sofiya-vavezhda-se-vremenna-organizatsiya-na-dvizhenieto-vav-vrazka-s-apostolichesko-poseshtenie-na-negovo-sveteyshestvo-papa-frantsisk.html", "text": "Въвежда се временна организация на движението във връзка с Апостолическо посещение на Негово Светейшество Папа Франциск. Това съобщиха от пресцентъра на  Столична община . Във връзка с Апостолическо посещение на Негово Светейшество Папа Франциск в периода 5 май - 7 май 2019 година се въвеждат промени в организацията на движение. \r\nЗабраняват се престоят и паркирането на пътни превозни средства, както следва: \r\n- До приключване на мероприятията на 6 май 2019 г. на всички паркинги на пл. „Княз Александър I “. \r\n- от 22.00 часа на 02 май 2019 г. до приключване на мероприятието на 5 май 2019 г. на северозападната дъга на пл. „Св. Ал. Невски“ между ул. „11-ти август“ и ул. „Оборище“, зад храм „Св. София“. \r\n- от 08.00 часа на 4 май 2019 г. до приключване на мероприятията на 6 май 2019 г.: на пл. „Николай Гяуров“; на паркинга на моста пред Националния стадион „Васил Левски“; на ул. „Ген. Гурко“ между бул. „Евлоги и Христо Георгиеви“ и бул. „Васил Левски“; при сектор Г на Националния стадион „Васил Левски“. \r\n- от 12.00 часа на 4 май 2019 г. до приключване на мероприятията на 6 май 2019 г.: ул. „Славянска“ между ул. „Г. С. Раковски“ и площада пред Народен театър „Иван Вазов“; ул. „Иван Вазов“ между ул. „Г. С. Раковски“ и площада пред Народен театър „Иван Вазов“; ул. „Г. Бенковски“ между бул. „Цар Освободител“ и ул. „Иван Вазов“. \r\n- от 22.00 часа на 4 май 2019 г. до приключване на мероприятията на 7 май 2019 г. на: пл. „Св. Александър Невски“; ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; ул. „11-ти август” между бул. „Кн. Ал. Дондуков” и пл. „Св. Ал. Невски”; ул. „15-ти ноември” между бул. „Цар Освободител” и пл. „Св. Ал. Невски”; ул. „Врабча“ между ул. „Г. С. Раковски“ и бул. „Васил Левски“; ул. „Московска” между бул. „Васил Левски” и бариерата на британското посолство; ул. „Дунав“ между бул. „Кн. Ал. Дондуков“ и пл. „Св. Александър Невски“; бул. „Кн. Александър Дондуков“ между бул. „Васил Левски“ и пл. „Независимост“; ул. „Съборна“ между пл. „Св. Неделя“ и ул. „Кн. Александър I“; ул. „Дякон Игнатий“ между бул. „Цар Освободител“ и ул. „Ген. Гурко“; ул. „Кн. Александър I“ между бул. „Цар Освободител“ и ул. „Ген. Гурко“; ул. „Аксаков“ между ул. „Г. С. Раковски“ и ул. „Дякон Игнатий“; ул. „Будапеща“ в частта пред „Арена ди Сердика“; ул. „Париж“ между бул. „Кн. Ал. Дондуков“ и ул. „Московска“. \r\n- от 22.00 часа на 05 май 2019 г. до приключване на мероприятието на 06 май 2019 г. на: ул. „8-ма“, ж.к. „Враждебна“, от бул. „Владимир Вазов“ до Летище София; на паркинга на София хотел Балкан; на ул. „Кн. Борис I“ между бул. „Тодор Александров“ и ул. „Екзарх Йосиф“; на ул. „Триадица“ между ул. „Сердика“ и бул. „Кн. Мария Луиза“; бул. „Кн. Мария Луиза“ между бул. „Кн. Ал. Дондуков“ и ул. „Триадица“; ул. „Екзарх Йосиф“ между „бул. „Кн. Мария Луиза“ и ул. „Кн. Борис I“. \r\nЗабранява се влизането в двете посоки на пътни превозни средства:  \r\n- от 00.00 часа на 3 май 2019 г. до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и пл. „Независимост“. \r\n- от 08.00 часа на 03 май 2019 г. до приключване на мероприятията на 05 май 2019 г. по ул. „Оборище“ между ул. „Г. С. Раковски“ и ул. „11-ти август“. \r\nЗабранява се  влизането на пътни превозни средства  в двете посоки , само при необходимост и по преценка на отдел „Пътна полиция“ при СДВР, както следва: \r\n- от 10.00 часа на 5 май 2019 г. до приключване на мероприятията на 7 май 2019 г.: по бул. „Кн. Ал. Дондуков“ между бул. „Васил Левски“ и пл. „Независимост“; по ул. „11-ти август” между бул. „Кн. Ал. Дондуков” и пл. „Св. Ал. Невски”; по ул. „Врабча“ между ул. „Г.С.Раковски“ и бул. „Васил Левски“; по ул. „Московска” между бул. „Васил Левски” и бариерата на британското посолство; по ул. „Дунав“ между Бул. „Кн. Ал. Дондуков“ и пл. „Св. Александър Невски“; по ул. „Париж“ между бул. „Кн. Ал. Дондуков“ и ул. „Московска“; по ул. „Будапеща“ , в частта пред „Арена ди Сердика“; по ул. „Оборище“ между ул. „Г. С. Раковски“ и бул. „Васил Левски“; по ул. „15-ти ноември” между бул. „Цар Освободител” и пл. „Св. Ал. Невски”. \r\n- от 07.00 часа до приключване на мероприятията на 5 май 2019 г. и от 12.00 часа до приключване на мероприятията на 6 май 2019 г. по: ул. „Кн. Александър I“ между ул. „Ген Гурко“ и бул. „Цар Освободител“; ул. „Аксаков” между ул. „Г.С.Раковски” и ул. „Дякон Игнатий”; ул. „Г. Бенковски” между ул. „Иван Вазов” и бул. „Цар Освободител”; ул. „Леге” между ул. „Съборна” и бул. „Цар Освободител”; ул. „Дякон Игнатий“ между ул. „Аксаков“ и бул. „Цар Освободител“; \r\n- от 12.00 часа на 05 май 2019 г. до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и бул. „Васил Левски“. \r\n- от 12.00 часа до приключване на мероприятията на 6 май 2019 г. по: бул. „Кн. Мария Луиза“ между бул. „Александър Стамболийски“ и ул. „Екзарх Йосиф“, с изключение на колите на масов градски транспорт; бул. „Тодор Александров“ между бул. „Христо Ботев“ и бул. „Кн. Мария Луиза“; ул. „Кн. Борис I“ между бул. „Тодор Александров“ и ул. „Екзарх Йосиф“; ул. „Екзарх Йосиф“ между „бул. „Кн. Мария Луиза“ и ул. „Княз Борис I“; ул. „Триадица“ между ул. „Сердика“ и бул. „Кн. М. Луиза“.  \r\nОт 00.00 часа на 3 май 2019 г. до 05.00 часа на 6 май 2019 г. нощните автобусни линини ще се движат по  промени  маршрути, както следва:  \r\n- N1 (в посока ж.к. Младост 4): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно; \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „ул. Париж”; \r\n- с код  6456 „ул. 6-ти септември” \r\n- N2 (в посока Студентски град): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. “Васил Левски” и  по маршрута двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „ ул. Париж”; \r\n- с код  6456 „ул. 6-ти септември”. \r\n- N3 (в посока автостанция Изток): от бул. „Тодор Александров” през пл. „Независимост”, по бул. „Княз Александър Дондуков” и след кръстовището с бул. „Васил Левски” направо по маршрута до автостанция Изток двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „Ул. Париж”; \r\n- с код  6456 „Ул. 6-ти септември” \r\n- двупосочна с кодове 6439 и 6440 „Площад Св. Александър Невски”; \r\n- с код 1241 „Площад Паметник Левски”; \r\n- с код 2012 „Ул. Кракра” \r\n- N4 (в посока ж.к. Дружба 2): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „Ул. Париж”; \r\n- с код  6456 „Ул. 6-ти септември” \r\n- двупосочна с кодове 6439 и 6440 „Площад Св. Александър Невски”. \r\nЗа маршрутите на автобусни линии №№ N1, N2, N3 и N4 се разкрива временна двупосочна спирка за прекачване на пътниците между 4-те линии на бул. „Княз Ал. Дондуков“ при ул. „Сердика“.", "date": "2019.05.02", "title": "София: Въвежда се временна организация на движението във връзка с Апостолическо посещение на Негово Светейшество Папа Франциск"}
{"url": "http://www.focus-news.net/news/2019/05/02/2652900/burgas-dvizhenieto-v-uchastaka-banya-sveti-vlas-tryabva-da-se-osashtestvyava-s-povisheno-vnimanie-poradi-izgrazhdane-na-vodostok-i-remontni-deynosti-na-asfaltovata-nastilka.html", "text": "Движението в участъка Баня – Свети Влас от 198 км до 199 км трябва да се осъществява с повишено внимание поради изграждане на водосток и ремонтни дейности на асфалтовата настилка. Това съобщиха за  Радио „Фокус“ – Бургас  от Областно пътно управление. Мокри са пътните настилки в областта. Видимостта е добра, няма затворени пътни участъци, проходите на територията на областта са отворени за всички моторни превозни средства. До 9 май т.г. движението в участъка Баня – Свети Влас от км 198+718 до 199+541 трябва да се осъществява с повишено внимание поради изграждане на водосток и частични ремонтни дейности на асфалтовата настилка. Максималната скорост е намалена на 40 км/ч., а движението в посочения участък се регулира с пътни знаци. \r\nБез затруднения се осъществява движението на моторни превозни средства по пътищата в областта. По-интензивен е автомобилният трафик по входно-изходните пътни артерии на град Бургас. Автомобилният поток е затруднен в района на пътен възел „Юг“ поради ремонтни дейности по бул. „Захари Стоянов“. Интензивно е движението и в района на кръстовището с кръгово движение „Трапезица“, както и по бул. „Стефан Стамоблов“ в района на УМБАЛ – Бургас. \r\nМария ПОПЧЕВА", "date": "2019.05.02", "title": "Бургас: Движението в участъка Баня – Свети Влас трябва да се осъществява с повишено внимание поради изграждане на водосток и ремонтни дейности на асфалтовата настилка"}
{"url": "http://www.focus-news.net/news/2019/05/02/2652895/kardzhali-teatralno-muzikalen-tsentar-dimitar-dimov-predstavya-premierno-spektakala-vrata-do-patya.html", "text": "Театрално-музикален център „Димитър Димов“ представя премиерно спектакъла „Врата до пътя“, предаде кореспондент на  Радио „Фокус“- Кърджали . Автор и режисьор на новата постановка на Театрално-музикален център „Димитър Димов“ е Орлин Дяков, сценографията е на Николай Нинов, хореографията на танците е от Веселина Арабаджиева. Сюжетната линия на драмата обхваща сблъсъка на два свята – на традицията и на модерното време. Ще открие ли младото поколение пътя към себе си, е въпросът, чийто отговор търсят на сцената авторът и актьорите. „Ако този откровен разговор, който води спектакълът със зрителя за зависимостта от наркотиците, изиграе своята превантивна роля в начина на мислене на младите хора, ще считаме, че сме си свършили работата“, каза режисьорът Орлин Дяков. Ролите изпълняват Анна Петрова, Петър Мастагарков, Тони Тончева, Красимир Ненков, Божидар Георгиев, Атанас Атанасов. Спектакълът ще се  включи в подготовката на  Националната програма „Осигуряване на съвременна образователна среда“ на Министерството на образованието и Министерството на културата. \r\nДарина ДЕЕНИЧИНА", "date": "2019.05.02", "title": "Кърджали: Театрално-музикален център „Димитър Димов“ представя премиерно спектакъла „Врата до пътя“"}
{"url": "http://www.focus-news.net/news/2019/05/02/2652897/spetsializiranata-prokuratura-savmestno-s-mvr-i-dans-razsledva-izmami-sas-sredstva-ot-evropeyski-fondove-v-stranata.html", "text": "Специализираната прокуратура, съвместно с МВР и ДАНС, извършва действия по разследване на територията на София, Пловдив, Сливен, Карнобат и Бургас за престъпления по чл. 248а, ал. 2 и ал. 5 от Наказателния кодекс – измами със средства от европейски фондове. Това съобщиха от пресцентъра на  Специализираната прокуратура .", "date": "2019.05.02", "title": "Специализираната прокуратура, съвместно с МВР и ДАНС, разследва измами със средства от европейски фондове в страната"}
{"url": "http://www.focus-news.net/news/2019/05/02/2652894/burgas-zapochvat-mayskite-praznitsi-v-pomorie.html", "text": "„Майски празници“-Поморие '2019 ще се проведат до 31 май. Това съобщиха от пресцентъра на  Община Поморие . \r\nДнес от 17.30 часа ще бъде открита Гергьовденска детска изложба „Празничен букет за моя град”. Място на провеждане – Зала на ЦПЛР – ОДК Поморие, ул. „Цар Асен” № 2. \r\nНа 3 май (петък) от 11.00 часа предстои честване на 141 години от създаването на Българската армия. Събитието ще бъде открито от Общински духов оркестър – Поморие. Ще бъде отслужен благодарствен молебен от Негово преосвещенство Агатополски епископ Иеротей. Тържествено слово ще произнесе подполковник Данчо Мешлинков, началник на Военно окръжие – Бургас, по случай 141 години от създаването на Българската армия и празника на град Поморие – 6-ти май. Ще бъдат наградени участници в конкурси, посветени на българската армия и годишнината от основаването на СУ „Иван Вазов” Поморие. Танцовата програма е организирана от Танцов клуб  „Раковина” – Поморие. Предстои и поднасяне на венци и цветя по случай 141 години от създаването на Българската армия. Място на провеждане: Скулптурната композиция на „Свети Георги Победоносец“. По-късно от 18.00 часа ще бъде открита изложба на поморийските художници „Гергьовден”. Място на провеждане: Градска художествена галерия „Дечко Стоев”. \r\nНа 4 май (събота) от 08.00 часа ще бъде дадено начало на Седемнадесетото издание на Национален тракийски фолклорен събор „Гергьовден 2019 година”. От 10.30 часа предстои официалното откриване пред открита сцена на НЧ „Светлина 1939” - Поморие. От 12:30 часа ще се състои Национален открит турнир по спортни танци – I част. От 16:30 ч. ще се проведе Държавно първенство по спортни танци „Купа България” и „Купа Поморие – 2019” – II част. Място на провеждане:  Зала „Емералд”, Сънсет Ризорт, Поморие, ул. „Княз Борис I” № 219. \r\nНа 5 май (неделя) от 12.00 часа ще се проведе Турнир по народни борби „Гергьовден”. Място на провеждане: Пред Манастир „Свети Георги”, между ОУ „Хр. Ботев” - Поморие и Районна служба „Пожарна безопасност и защита на населението” - Поморие. От 12.30 часа ще бъде дадено начало на Турнир „Изгряващи звезди” – I част. От 16.30 часа – Начало на Състезание по шоу-програми (Free style) – II част. Място на провеждане: Зала „Емералд”, Сънсет Ризорт,  Поморие, ул. „Княз Борис I” № 219. От 18.30 часа ще се проведе Празничен Гергьовденски концерт с участието на: Детски фолклорен танцов ансамбъл „Раковина” при ЦПЛР-ОДК Поморие, Танцов клуб „Чайка” – Поморие. Място на провеждане:  Открита сцена на НЧ „Светлина 1939” – Поморие. \r\nНа 6 май (понеделник) – Гергьовден от 09.00 часа ще бъде отслужена Света литургия по случай празника на Поморие – Гергьовден. Място на провеждане:  Манастир „Свети Георги” - Поморие. От 10.00 часа предстои Музикален поздрав от Общински духов оркестър – Поморие, от 10.30 часа – Официално откриване на празника, приветствие от кмета на Община Поморие Иван Алексиев, приветствия от официалните гости, а от 11.30 часа – Празничен концерт с участието на Николина Чакърдъкова. Място на провеждане:  Открита сцена на НЧ „Светлина 1939” - Поморие. \r\nНа 15 май (сряда) от 17.30 часаще се проведе Литературно-музикален спектакъл „Пусть всегда будет солнце” – пиеса мюзикъл по проект на СУ „Иван Вазов” - Поморие за интегриране на рускоезичните ученици в мултикултурната училищна среда. Място на провеждане:  Сцена на НЧ „Просвета 1888” - Поморие. \r\nНа 16 май (четвъртък) от 11.00 часа ще се проведе Патронен празник на СУ „Иван Вазов” - Поморие, откриване бюст паметник на патрона на училището Иван Вазов. Място на провеждане:  Двора на СУ „Иван Вазов” - Поморие,  ул. „Солна” № 19. \r\nНа 18 май (събота) от 10.00 часа ще се състои Международен отворен шампионат по Кудо. Място на провеждане: Спортна зала „Гранд хотел Поморие”. \r\nНа 24 май (петък) по повод Деня на славянската писменост, българска просвета и култура ще се проведе шествие от Пешеходна зона и пл. „Св. св. Кирил и Методий” - Поморие. \r\nНа 25 май (събота) от 10.00 часа ще се проведе Седмица на движението и спорта „Победители с мама и татко”. Място на провеждане:  Спортна площадка „Руски паметник” - Поморие. \r\nНа 29 май (сряда) от 10.00 часа ще се състои Държавно първенство по плажен хандбал – мъже  и жени. Място на провеждане:  Централен плаж Поморие. \r\nНа 31 май (петък) от 18.00 часа предстои Ден на предизвикателството в град Каблешково. Място на провеждане:  Площад „Атанас Манчев”, град Каблешково, община Поморие. \r\nОбщина Поморие запазва право при необходимост да нанася промени в програмата.", "date": "2019.05.02", "title": "Бургас: Започват „Майските празници“ в Поморие"}
{"url": "http://www.focus-news.net/news/2019/05/02/2652898/shumen-remontni-deynosti-se-izvarshvat-po-chast-ot-patya-smyadovo-veselinovo-i-harsovo-nikola-kozlevo.html", "text": "Ремонтни дейности се извършват по част от пътя Смядово- Веселиново и Хърсово- Никола Козлево, предаде репортер на  Радио „Фокус“- Шумен . Движението по път ІІ-73 Смядово – Веселиново от км 25 до км 30 се осъществява с повишено внимание поради ремонтни дейности на асфалтовата настилка. Работи се и по път ІІІ-701 Хърсово – Никола Козлево от км 36 до км 38. Движението по път III-731 Радко Димитриево – Друмево e ограничено за товарни автомобили над 10 тона поради свлачищни процеси. Обходният маршрут е Шумен – Овчарово – Друмево. Сухи са пътните настилки на територията на област Шумен. Времето е облачно, ветровито. Видимостта е добра. Температурата на въздуха е около 12 градуса. \r\nИвелина ИВАНОВА", "date": "2019.05.02", "title": "Шумен: Ремонтни дейности се извършват по част от пътя Смядово- Веселиново и Хърсово- Никола Козлево"}
{"url": "http://www.focus-news.net/news/2019/05/02/2652899/bogosluzheniya-po-povod-uspenieto-na-sv-tsar-boris-mihail-shte-badat-otsluzheni-v-stranata.html", "text": "На 2 май  всяка година, Православната църква прославя светия благоверен цар Борис-Михаил, покръстител на българския народ. По повод Успението на св. цар Борис - Михаил ще бъдат отслужени  богослужения в страната, предаде репортер на  Агенция \"Фокус\".  \r\nНегово Високопреосвещенство Варненския и Великопреславски митрополит Йоан ще оглави от 9.00 ч. - Архиерейска света Литургия в храм \"Свети цар Борис\" - квартал \"Аспарухово\", град Варна; \r\n  От 7.30 ч.  с благословението на митрополит Йоан ще бъде отслужена ранна света Литургия в храм \"Свети цар Борис\" - град Плиска. В 10.00 ч.  ще започне Молебен в Голямата базилика в Плиска. \r\n Светата Литургия и молебенът в град Плиска ще бъдат отслужени от председателя на храм \"Свети цар Борис\" иконом Андрей Стефанов и свещеници от Шуменска духовна околия. \r\nВ София  от  09.00 ч., с благословението на Негово светейшество Българския патриарх и Софийски митрополит Неофит, Архиерейска света Литургия в храм „Св. Цар Борис“, гр. София, кв. \"Овча купел\",  ще оглави   \r\nНегово преосвещенство Белоградчишкият епископ Поликарп - викарий на Софийския митрополит.  \r\nПо повод празника на втория престол в Патриаршеската катедрала \"Св. Александър Невски\", който носи името на св. цар Борис-Михаил, ще бъде отслужена Архиерейска св. Литургия, оглавена от Негово Преосвещенство Мелнишкия епископ Герасим, главен секретар на Св. Синод на Българската православна църква. Начало на празничното богослужение: 9.30 ч. \r\nСинодният параклис \"Св. Цар Борис Покръстител\" също  отбелязва  своя празник на този ден.  \r\nВечерта от 17.00 часа , епископ Поликарп ще оглави Архиерейска вечерня в храм \"Св.  Богородица - Живоприемни източник\", кв. Подуене .    \r\nНикола ПЕТКОВ", "date": "2019.05.02", "title": "Богослужения по повод Успението на св. цар Борис - Михаил ще бъдат отслужени в страната"}
{"url": "http://www.focus-news.net/news/2019/05/02/2652890/evropeyski-izbori-2019-aleksandar-andreev-tsik-nyama-konstatirani-narusheniya-ot-nachaloto-na-predizbornata-kampaniya.html", "text": "Няма констатирани нарушения от началото на предизборната кампания. Това каза говорителят на Централната избирателна комисия (ЦИК) Александър Андреев в „Сутрешен блок“ по  БНТ . Той посочи, че има едно констатирано нарушение, което  се отнася за периода преди започването на предизборната кампания. „Имаше постъпил сигнал от една политическа сила, затова, че кандидат на друга сила, независимо, че все още не е кандидат, осъществява реклама по отношение на съответната политическа сила. В тази връзка ЦИК се произнесе с решение, като установи нарушение, с оглед обстоятелството, че в търговска реклама има представяне на този кандидат“, допълни Андреев. \r\nПо думите му няма сигнали за случаи, в които да няма достатъчен брой хора за секционните избирателни комисии (СИК). „С оглед промяната в Изборния кодекс, която предвижда вече правото на всяка една парламентарно представена политическа сила да има по един член във всяка СИК, в ЦИК бяха постъпили запитвания както от РИК, така и в рамките на консултациите. Явно този въпрос е бил засегнат и е поставял на разнопосочни позиции различните сили. До момента всичко върви нормално. Назначени са СИК. Само в два случая ЦИК се произнесе по отношение на решение за назначаване с оглед спазване на постигнатото споразумение между политическите сили“, каза Андреев. Той уточни, че в момента ЦИК усилено довършва и подготвя Методическите указания за СИК. Във връзка с гласуването в чужбина, Андреев коментира: „В момента тече обработката на всички заявления. Крайният срок беше 30 април, до който можеше да бъдат подавани заявления за разкриване на секции извън страната. В момента тези заявления се обработват, за да може в рамките на близките дни, тъй като срокът е до 4 май, да приемем нашето решение, в което да определим местата и броят на секциите, в които може да се гласува“, каза още Андреев. Според него няма да има забавяне по отношение на доставката на машини за изборите. По думите му договорът за машините от страна на ЦИК е готов. „Един договор има две страни, очакваме отсрещната страна да го подпише“, допълни Андреев. Той уточни, че вече са избрани 3000 секции, в които ще има машинно гласуване. Андреев допълни, че те са избрани на основата на критериите, които ЦИК е приела с оглед численост на избирателите по населени места.", "date": "2019.05.02", "title": "Европейски избори 2019: Александър Андреев, ЦИК: Няма констатирани нарушения от началото на предизборната кампания"}
{"url": "http://www.focus-news.net/news/2019/05/02/2652896/pravoslavnata-tsarkva-pochita-sv-tsar-boris-i-mihail.html", "text": "Православната църква почита паметта на Свети цар Борис І Михаил. Тази година се навършват 1112 години от смъртта на българския владетел. Борис, синът на хан Пресиан I (836-852), бил роден през тридесетте години на IX в. най-вероятно в столицата Плиска. Възможно е като канар-тикин (престолонаследник) да е управлявал част от днешна Македония - твърди се, че при смъртта на баща му Борис \"приел царството на [река] Брегалница\". Борис водил активна външна политика, като в началото на управлението си воювал неуспешно с Немското кралство и хърватите, а през 862-863 г. в съюз с немците против Великоморавия и Византия. Узрял за Христовата вяра, Борис търсел контакти със Западната църква, но в крайна сметка приел кръщението от Византия през 864 г. За негов официален кръстник бил смятан император Михаил III, а в страната дошло многобройно византийско духовенство. През 865 г. владетелят, подкрепян от водещите сили в столицата, потушил жестоко избухналия в провинцията антихристиянски метеж. Верен на идеята, че България е третата „велика сила\" в тогавашна Европа, опасяващ се и от чуждо проникване, Борис се стремял към създаването на самостоятелна българска църква. Контактите с патриарх Фотий, израз на които е и прочутото фотиево послание до българския княз, не дали резултат, след което Борис изненадващо установил преки връзки с Рим. „Отговорите на папа Николай I по допитванията на българите\", както и действията на римската мисия в България (866-869 г.), не решили основния въпрос - за статута на българската църква. С ловка дипломация Борис-Михаил постигнал учредяването на автономна архиепископия на заключителното заседание на Вселенския събор (4 март 870 г.), а пръв български духовен глава станал Йосиф (Стефан). Архиепископията имала собствен диоцез, макар че йерархично била подчинена на Цариградската патриаршия. През 886 г. далновидният държавник взел под своя закрила побягналите от Великоморавия Климент, Наум и Ангеларий, а след тях и други ученици на светите братя - така делото на св.св. Кирил и Методий не само било спасено, но се превърнало в основа на старобългарската християнска цивилизация. В духа на новата вяра, страдащ и от болест, св. Борис-Михаил се оттеглил в манастир (889 г.). Действията на неговия първороден син Владимир-Расате (889-893) били схващани като заплаха за Христовата вяра - оставащият в „старото време\" Владимир се опирал на консервативните среди, които имали резерви към политиката на княза-покръстител. Борис напуснал манастира, свалил и ослепил Владимир. Короната била дадена на Симеон, а столицата - преместена от Плиска във Велики Преслав. Това окончателно скъсване с предхристиянското минало станало по решение на „народен събор\" във Велики Преслав (893 г.). Приема се, че на този събор е било решено в администрацията и църквата да бъде официално въведен старобългарският език. Старият княз се завърнал в манастира, където останал до смъртта си (2 май 907 г). Скоро след това св. Борис-Михаил бил канонизиран от църквата. Може би най-известният му средновековен стенописен портрет е от манастира „Св. Наум\" на Охридското езеро.  На този ден празнуват всички с имена:  . Из „Българи Светци”. Пламен Павлов, Христо Темелски. София, 2010 г.", "date": "2019.05.02", "title": "Православната църква почита Св. цар Борис I Михаил"}
{"url": "http://www.focus-news.net/news/2019/05/02/2652901/sport-aleksandar-zverev-se-klasira-za-chetvartfinalite-na-turnira-v-myunhen.html", "text": "Световният номер три Александър Зверев се класира за четвъртфиналите на турнира на червени кортове в баварската столица Мюнхен. Водачът в схемата се наложи над Хуан Игнасио Лондеро със 7:5, 6:1 в двубой, продължил 64 минути. \r\nВ следващия етап на надпреварата германският тенисист ще играе срещу Кристиан Гарин от Чили.", "date": "2019.05.02", "title": "Спорт: Александър Зверев се класира за четвъртфиналите на турнира в Мюнхен"}
{"url": "http://www.focus-news.net/news/2019/05/02/2652904/dobrich-shte-se-provede-kontsert-biseri-iz-operetnata-klasika.html", "text": "От 18.00 часа в Концертна зала „Добрич“ ще се проведе концертът \"Бисери из оперетната класика\". Това съобщиха от пресцентъра на  Община Добрич.  Концертът е на Галина Великова - сопран и Смесен хор „Добруджански звуци“ с диригент Елвира Пастърмаджиева. Галина Великова е родена в Добрич. Възпитаник е на Детски хор „Маестро Захари Медникаров“. Завършила е НМА „Проф. Панчо Владигеров“, София в класа на проф. Илка Попова. От 2004 г. е артист-хорист в Държавна опера Варна, а от 2017 г. се изявява и като солист. Притежава богат и разнообразен репертоар - Розина от „Севилският бръснар“, Сузана от „Сватбата на Фигаро“, Анина от „Травиата“, Инес от „Трубадур“ и мн. други. Участва в големи оперни спектакли и завладява публиката с артистичността и таланта си. В почти всички концерти на Смесен хор „Добруджански звуци“ е солист и участва в различни културни програми на Община град Добрич. \r\nС концерта „Бисери из оперетната класика“ Галина Великова ще отбележи личен празник, а почитателите на операта и оперетния жанр ще  се насладят на нейните изпълнения и на перфектното сътрудничество с хор „Добруджански звуци“ под диригентската палка на Елвира Пастърмаджиева.  \r\nВходът е свободен.", "date": "2019.05.02", "title": "Добрич: Ще се проведе концерт  „Бисери из оперетната класика“"}
{"url": "http://www.focus-news.net/news/2019/05/02/2652902/pazardzhik-mokri-sa-patishtata-v-oblastta.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са мокри. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.02", "title": "Пазарджик: Мокри са пътищата в областта"}
{"url": "http://www.focus-news.net/news/2019/05/02/2652903/koha-ditore-kosovo-evropeyski-politsai-patrulirat-po-granitsite-na-albaniya.html", "text": "По албанските граници със съседните й страни  ще бъдат изпратени патрули със служители на европейската гранична охрана и брегова охрана, съобщава електронното издание на водещия прищински ежедневник  Koha Ditore . \r\nСъответното споразумение между Албания и Европейския съюз за действията, предприети от Фронтекс в страната, влезе в сила в сряда, 1 май. Документът се прилага само за територията на Република Албания, като урежда и регулира задълженията и отговорностите на членовете на екипа и персонала на европейската агенция. След влизането му в сила споразумението ще даде възможност на Агенцията да предостави помощ в областта на управлението на външните граници и ще позволи бързо разполагане на екипите на  Фронтекс на територията на Албания, в случай на внезапна промяна на миграционните потоци. Тереза Герова", "date": "2019.05.02", "title": "Koha Ditore (Косово): Европейски полицаи патрулират по границите на Албания"}
{"url": "http://www.focus-news.net/news/2019/05/02/2652906/dobrich-selo-topola-otbelyaza-svoya-praznik-s-bogata-praznichna-programa.html", "text": "С песни, танци и спортни демонстрации село Топола отбеляза своя празник. Това съобщиха от пресцентъра на  Община Каварна . Кметът на село Топола Ердоан Демиров поздрави жителите на селото от свое име и от името на кмета на Община Каварна Нина Ставрева по случай празника. \r\nС хороводна стъпка танцов ансамбъл „Бизоне“ откри празничната програма. За четвърта поредна година гостите на село Топола наблюдаваха спортни демонстрации, които включваха три мача кикбокс и три мача народна борба.", "date": "2019.05.02", "title": "Добрич: Село Топола отбеляза своя празник с богата празнична програма"}
{"url": "http://www.focus-news.net/news/2019/05/02/2652907/evropeyski-izbori-2019-emil-radev-gerb-balgariya-v-shengen-e-misiya-vazmozhna.html", "text": "България в Шенген е мисия възможна. Това каза кандидатът за евродепутат от ГЕРБ Емил Радев в „Тази сутрин“ по  бТВ . „И през този мандат борбата с двойните стандарти в ЕС беше моя кауза. Смятам, че трябва да се борим с двойните стандарти и при храните, и по отношение на законодателство и при приемането ни в Шенген. Ще продължим в същия дух да защитаваме европейските граждани и България“, посочи Радев. Кандидатът за евродепутат заяви, че двойните стандарти в Европа са нещо, което особено накърнява интересите на България и на 100 млн. граждани в Източна Европа. „В началото на мандата даже Европейската комисия не признаваше, че има двоен стандарт при храните. Успяхме да направим крачка напред. Успях да извоювам европейска програма, която да се бори с двойния стандарт при храните. Успяхме да премахнем апостила и легализацията при документите за гражданско състояние, което е голямо улеснение за гражданите. Борим се да има по-бърза регистрация, по-малка административна тежест при  търговските спорове, при регистрацията на фирми. Борихме се да няма насилствени отвличания на деца, да няма насилствени осиновявания във Великобритания на българчета“, допълни Радев.", "date": "2019.05.02", "title": "Европейски избори 2019: Емил Радев, ГЕРБ: България в Шенген е мисия възможна"}
{"url": "http://www.focus-news.net/news/2019/05/02/2652913/gabrovo-dvizhenieto-v-uchastak-ot-patya-mezhdu-sevlievo-i-selo-draganovtsi-tryabva-da-se-osashtestvyava-s-povisheno-vnimanie-poradi-stroitelno-montazhni-raboti.html", "text": "Добри са условията за пътуване на територията на областта. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е предимно облачно. Температурата е 9 градуса. На прохода Шипка остава в сила ограничение за МПС за превоз на товари над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.02", "title": "Габрово: Движението в участък от пътя между Севлиево и село Драгановци трябва да се осъществява с повишено внимание поради строително монтажни работи"}
{"url": "http://www.focus-news.net/news/2019/05/02/2652908/tass-mo-na-rusiya-oproverga-informatsiyata-za-chetirima-zaginali-voennosluzheshti-v-siriya.html", "text": "Министерството на отбраната на Руската федерация опровергаха разпространената в медиите информация за четирима загинали военнослужещи на Москва в Сирия, като уточни, че в последно време няма подобни регистрирани случаи, предава  TACC . \r\n„В последно време на територията на Сирийската арабска република не е загинал нито един руски военнослужещ. Всички представители на Въоръжените сили на Руската федерация, разположени в Сирия, са живи и здрави и изпълняват своите задачи Информация, публикувана от медиите, е фалшива. За съжаление, някои руски медии възпроизвеждат неточна информация, която се разпространява от бойци от терористични организации в социалните мрежи“, се казва в съобщението на МО в Москва.  \r\nВ сряда, 1 май, Виктор Купчишин, ръководител на Руския център за помирение на враждуващите страни в Сирия, заяви пред репортери, че от началото на април бунтовници са напрaвили 12 опита за обстрел на базата Хмеймим в провинция Латакия, използвайки безпилотни летателни апарати и множество ракетни установки. Той отбеляза, че всички атаки са отблъснати, и че обектите на руската база не са засегнати. . Тереза Герова", "date": "2019.05.02", "title": "ТАСС: МО на Русия опроверга информацията за четирима загинали военнослужещи в Сирия"}
{"url": "http://www.focus-news.net/news/2019/05/02/2652911/smolyan-mokri-sa-patnite-nastilki-v-oblastta-dvizhenieto-se-osashtestvyava-normalno.html", "text": "Проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а температурите са положителни. Пътните настилки са мокри заради валежите през нощта. На прохода Превала валежите са били от дъжд, примесен със сняг, като край пътя се е образувала снежна покривка около 2 - 3 см, но няма сняг по пътната настилка. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3.5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението в Борино се осъществява в лявата пътна лента заради полагане на водопровод в дясната част на пътя. Мястото е сигнализирано, а ограничението ще бъде в сила до 8 май. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.02", "title": "Смолян: Мокри са пътните настилки в областта, движението се осъществява нормално"}
{"url": "http://www.focus-news.net/news/2019/05/02/2652909/veliko-tarnovo-ogranicheno-e-dvizhenieto-na-motorni-prevozni-sredstva-s-obshta-masa-nad-12-tona-po-pat-lozen-polski-trambesh-zaradi-namalen-gabarit-na-patnoto-platno.html", "text": "Натоварен е трафикът във Велико Търново, предаде репортер на  Радио „Фокус“ – Велико Търново . Пътните настилки са сухи. Времето е предимно облачно. Температурата на въздуха е 13 градуса. Интензивно е движението в района на пътен възел „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“. Натоварен е трафикът по ул. „Магистрална“ във Велико Търново. \r\nДобри са условията за пътуване на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.02", "title": "Велико Търново: Ограничено е движението на моторни превозни средства с обща маса над 12 тона по път Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2019/05/02/2652912/sofiya-episkop-polikarp-shte-oglavi-vechernya-v-hram-sv-bogoroditsa-zhivopriemni-iztochnik-v-kv-poduyane.html", "text": "На Светли  петък Православната църква чества празника на Света Богородица - Живоприемни източник. Утре (3 май 2019 г.) с празнични богослужения във всички епархии на Българската православна църква  се чества празника на Света Богородица - Живоприемни източник. По този повод днес от 17.00 часа , епископ Поликарп ще оглави Архиерейска вечерня в храм \"Св.  Богородица - Живоприемни източник\", кв. \"Подуяне\", предаде репортер на  Агенция \"Фокус\" . \r\nХрамовият празник на манастира „Живоприемни източник”, град Гоце Делчев (Неврокоп) на 3 май 2019 г. ще започне с  Архиерейска Света Литургия, която ще оглави Негово високопреосвещенство Неврокопски митрополит Серафим.  \r\nНачало на богослужението – 8.00 часа. След св. Литургия по традиция ще бъде отслужен водосвет.  \r\nНикола ПЕТКОВ", "date": "2019.05.02", "title": "София: Епископ Поликарп ще оглави вечерня в храм \"Св. Богородица - Живоприемни източник\" в кв. \"Подуяне\""}
{"url": "http://www.focus-news.net/news/2019/05/02/2652910/evropeyski-izbori-2019-iskra-mihaylova-dps-shte-rabotya-za-reformi-v-es-nuzhda-ot-takiva-ima-i-v-balgariya.html", "text": "Ще работя за реформи в ЕС, нужда от такива има и в България. Това каза  кандидатът за евродепутат от ДПС Искра Димитрова Михайлова  в „Тази сутрин“ по бТВ. „Ако отново стана евродепутат, представител на ДПС, ще работя активно по приемането на многогодишната финансова рамка на ЕС, която засяга българските земеделски производители, фирми и всички граждани на ЕС. Освен това ще работя много активно по реформите в ЕС“, подчерта Михайлова. Кандидатът за евродепутат изтъкна, че ЕС определено има нужда от реформи. „Нужда от реформи има и в България. Бях председател на комисията по регионално развитие, която одобри първата програма за подкрепа на реформите в страните-членки. Ще продължа да работя в тази посока, защото точно с подкрепата на ЕС могат да се случат много важни реформи в България, за които говорим от години: реформата в здравеопазването, в образованието, в много други сектори, дори в законодателството, в правосъдието. На второ място, изключително важно е да се приеме многогодишната  финансова рамка на ЕС, която гарантира подкрепата, която всяка страна-членка получава от ЕС, в това число и България“, каза Михайлова. По думите не трябва да се ограничаваме до добре познатите оперативни програми, а да се използват всички възможности на ЕС.", "date": "2019.05.02", "title": "Европейски избори 2019: Искра Михайлова, ДПС: Ще работя за реформи в ЕС, нужда от такива има и в България"}
{"url": "http://www.focus-news.net/news/2019/05/02/2652914/faz-angela-merkel-otpatuva-na-obikolka-v-sadbovniya-y-kontinent-afrika.html", "text": "Канцлерът на ФРГ Ангела Меркел отпътува за обиколка в страните от Африка – континент, който – според редакцията на германския национален ежедневник  Die Frankurter Allgemeine Zeitung  има „съдбовна роля“ в управлението й.  \r\nУточнява се, че след пика на мигрантската криза през 2015 г. Меркел е посетила Африка 10 пъти, но този път визитата й ще бъде много различна спрямо предходните.  \r\nПътуването на канцлера през Буркина Фасо, Мали и Нигер не е свързана с борбата срещу незаконната миграция и престъпните групировки на контрабандисти. В периода до 3 май германският канцлер ще се съсредоточи върху усилията за стабилизирането на основните държави от Сахел. Това е крайно необходимо с оглед разпространението на ислямския тероризъм, етнически сблъсъци и управлението на милициите в отчайващо бедния регион, поясняват от редакцията.  \r\nПонастоящем миграцията не играе почти никаква роля в африканските целеви страни, поне не и като страни на произход на мигрантите, насочващи се към Европа и в частност – към Германия.  Тереза Герова", "date": "2019.05.02", "title": "FAZ: Ангела Меркел отпътува на обиколка в „съдбовния й континент“ – Африка"}
{"url": "http://www.focus-news.net/news/2019/05/02/2652916/kyustendil-remontni-deynosti-na-asfaltovata-nastilka-se-izvarshvat-po-patya-slokoshtitsa-bogoslov.html", "text": "Ремонтни дейности на асфалтовата настилка се извършват по пътя Слокощица – Богослов. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведено е движение в една лента по път III-6202 Слокощница – Богослов от км 4 до км 8 поради частични ремонтни дейности на асфалтовата настилка. Участъците в ремонт са сигнализирани с пътни знаци. Дейностите ще продължат до 3 май. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825 поради което движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.02", "title": "Кюстендил: Ремонтни дейности на асфалтовата настилка се извършват по пътя Слокощица – Богослов"}
{"url": "http://www.focus-news.net/news/2019/05/02/2652918/vidin-natovaren-e-trafikat-po-glaven-pat-e-79-v-uchastaka-mezhdu-dunavtsi-i-vidin.html", "text": "Нормално се осъществява движението в областта. Това съобщиха за  Радио „Фокус“ – Видин  от Областно пътно управление. Натоварен е трафикът по главен път Е-79 в участъка между Дунавци и Видин. На граничните пунктове „Връшка чука“ и „Брегово“ трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.05.02", "title": "Видин: Натоварен е трафикът по главен път Е-79 в участъка между Дунавци и Видин"}
{"url": "http://www.focus-news.net/news/2019/05/02/2652915/glavna-direktsiya-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.02", "title": "Главна дирекция „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/02/2652921/vidin-nivoto-na-dunav-v-nachaloto-na-balgarskiya-uchastak-na-rekata-pri-novo-selo-se-e-ponizhilo-s-34-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 34 см и водният стоеж е 257 см, съобщиха от местната  Хидрометеорологична станция . Нивото на реката край Видин е 307 см, регистрираното понижение е от 24 см. Край Лом през последното денонощие е измерено понижение от 3 см и водният стоеж е 332 см. Нивото на реката край Оряхово е 225 см, там е регистрирано повишение за последното денонощие от 19 см. Температурата на водата край Ново село е 14.7 градуса,  край Оряхово е 15.4 градуса.", "date": "2019.05.02", "title": "Видин: Нивото на Дунав в началото на българския участък на реката при Ново село се е понижило с 34 см за последното денонощие"}
{"url": "http://www.focus-news.net/news/2019/05/02/2652920/kardzhali-mokri-sa-patnite-nastilki-v-oblastta-trafikat-na-vhodovete-i-izhodite-na-grada-e-normalen.html", "text": "Нормален е трафикът на входовете и изходите на Кърджали, предаде кореспондентът на   Радио \"Фокус\" . Пътните настилки са мокри. Облачно е, превалява дъжд, духа умерен вятър. Температурите са между 8 и 10 градуса. По данни на Агенция „Пътна инфраструктура“ временно е ограничено движението на моторни превозни средства над 12 т по път Зорница–Бели пласт–Стремци–Кърджали. Обходният маршрут е по път републикански път Хасково–Кърджали за МПС до 15 тона или по пътя Кърджали–Мост през село Мост за всички МПС. Движението по път Черноочене–Кърджали само в посока от Черноочене към Кърджали е ограничено за движение на МПС над 15 т. Продължава ограничението за МПС до 3,5 т и по републикански път Кърджали–Маказа в участъка Надлез Кирково – ГКПП „Маказа“. С повишено внимание да се извършва движението на моторни превозни средства по пътя Карамфил–Крумовград от 30 до 36 км. Причината е извършване на ремонтни дейности. Очаква се дейностите да приключат до 31 май. \r\nДарина ДЕЕНИЧИНА", "date": "2019.05.02", "title": "Кърджали: Мокри са пътните настилки в областта, трафикът на входовете и изходите на града е нормален"}
{"url": "http://www.focus-news.net/news/2019/05/02/2652917/otets-dimitar-dimitrov-v-zlatist-tsvyat-shte-badat-liturgichnite-odezhdi-pri-poseshtenieto-na-papa-frantsisk-v-balgariya.html", "text": "В златист цвят ще бъдат литургичните одежди при посещението на папа Франциск в България, в знак на пасхалната радост, която църквата изпитва от възкресението на Христа. Това каза за сутрешния блок „Добро утро, България“ на  Радио „Фокус“  отец Димитър Димитров, Божият служител от българска страна, който води разговорите с Ватикана по организацията за посрещането на папа Франциск и отговорник за литургическите моменти. Във връзка с пристигането на главата на Римокатолическата църква в България в периода от 5 до 7 май отец Димитров каза още, че папските атрибути са готови. Провеждат се и репетиции на литургията. Има още детайли за доизпипване, обясни той. В подготовката участват хора от цяла България и не само. Отецът обясни, че всяко посещение на папата е послание за мир, а особеността за това в град Раковски е, че в този призив папата ще се обърне и към най-малките, които ще приемат първото си причастие лично от него. Той обясни какво представлява това тайнството на Евхаристията. „Това е тайнството на любовта, тайнството на живият хляб т.е. на конкретиката. Христос се въплъщава за да бъде Емануил, за да бъде с нас – неговия народ. Знаейки, че не може винаги да е физически до нас той оставя тайнството на любовта в конкретиката на хляба и на виното, за да може да бъде попътна храна на всички нас, за дългото ни поклонничество извършвано тук- на земята, отправени към небесното отечество. За всички това е залог и предвкусване на бъдещото спасение. Винаги в такива празнични ситуации се подготвят специални дрешки на децата, които ще приемат първото причастие. На тях е изобразено и логото на папското посещение, обясни той. Отец Димитър Димитров каза още, че папата държи на всички детайли, защото нищо не е случайно и всичко носи благороден замисъл. Той призова всички граждани да бъдат съзидатели на мира, защото той е важен за всички ни.  \r\nЙоланда ПЕЛОВА", "date": "2019.05.02", "title": "Отец Димитър Димитров: В златист цвят ще бъдат литургичните одежди при посещението на папа Франциск в България"}
{"url": "http://www.focus-news.net/news/2019/05/02/2652925/na-svetli-chetvartak-se-blagoslavyat-svetite-apostoli-yoan-i-yakov.html", "text": "На Светли четвъртък се благославят светите апостоли Йоан и Яков, съобщиха от  Архиерейското наместничество в Пазарджик . Яков и Йоан били братя и синове на Зеведей и жена му Саломия, която вероятно била сестра на майката на Иисус, Мария. Яков и Йоан били рибари подобно на баща си. Те били сред първите, които Иисус избрал за свои последователи. Когато той ги поканил да го последват, двамата веднага оставили рибарския си занаят и тръгнали с него. След време Иисус избрал 12 от последователите си да бъдат негови апостоли. Яков и Йоан били едни от тях. През Светлата седмица, започваща на втория ден след Великден, се прославят светите апостоли и Света Богородица. Светлата седмица завършва с втората пасха в неделя. В дните на Светлата седмица се благославят светиите: в Светли понеделник – светите апостоли, в Светли вторник и сряда – св. Богородица, св. архидякон Стефан и св. Андрей, в Светли четвъртък – св. ап. Йоан и Яков, в Светли петък – св. ап. Петър, а в Светла събота – св. Йоан Кръстител. Християните се поздравяват с „Христос воскресе“ до Петдесетница. \r\nАлбена ЖИЛЕКОВА", "date": "2019.05.02", "title": "На Светли четвъртък се благославят светите апостоли Йоан и Яков"}
{"url": "http://www.focus-news.net/news/2019/05/02/2652922/kathimerini-turskite-narusheniya-na-gratskoto-vazdushno-prostranstvo-sa-se-uvelichili-na-velikden.html", "text": "По информация на Генералния щаб на гръцката армия през почивните дни за Великден са отчетени увеличения на нарушенията на въздушното пространство на страната от изтребители на ВВС на Турция, съобщава електронното издание на водещия атински ежедневник  Kathimerini . \r\nВъпреки продължаващите усилия за съживяване на диалога за установяване на мерки за изграждане на доверие между Атина и Анкара, нарушенията от Великден показват, че пред двете страни все още предстои дълъг път, коментират от редакцията. \r\nМеждувременно Анкара издаде два навигационни телекса за резервиране на зони в Егейско море и Източното Средиземноморие за учения. По-рано вестникът съобщи, че през лятото Турция планира проучвания в континенталния шелф на Гърция. \r\nГръцки аналитици обясняват повишения натиск от страна на Турция със задълбочаването на връзките между Вашингтон, Атина и Никозия. . Тереза Герова", "date": "2019.05.02", "title": "Kathimerini: Турските нарушения на гръцкото въздушно пространство са се увеличили на Великден"}
{"url": "http://www.focus-news.net/news/2019/05/02/2652926/plovdiv-natovareno-e-dvizhenieto-po-patya-asenovgrad-plovdiv-obrazuvali-sa-se-koloni-ot-avtomobili.html", "text": "Натоварено е движението по пътя Асеновград – Пловдив. Образували са се колони от автомобили, съобщи  слушател на Радио „Фокус“ .", "date": "2019.05.02", "title": "Пловдив: Натоварено е движението по пътя Асеновград – Пловдив, образували са се колони от автомобили"}
{"url": "http://www.focus-news.net/news/2019/05/02/2652923/stara-zagora-115-uchenitsi-uchastvaha-v-zhurnalisticheski-konkurs-v-grada.html", "text": "При голям интерес от различни ученически клубове и формации, занимаващи с журналистика, приключи Първият национален ученически конкурс за журналистика „Гео Милев”. Това съобщиха от пресцентъра на  Община Стара Загора . Той бе организиран от Общината, Центъра за подкрепа за личностно развитие и къща музей „Гео Милев”. В него участваха 115 деца и младежи с  220 творби в различни журналистически жанрове от 20 населени места на България. А 20 екипа представиха  вестници на хартиен носител и електронни  издания. Основната тема на конкурса бе „Нашият свят“, а участниците бяха разделени в две възрастови групи: 6 - 7 и 8 - 12 клас.  \r\nЖури съставено от журналистите: Живка Кехайова, Зорница Семерджиева, Станимира Димова и Желязко Динев, разгледа и оцени творбите, според статута в различните раздели и жанрове.  \r\nИнформационни жанрове: \r\nПърва възрастова група: \r\nПърва награда - Даниел Петров - клуб „Слово” – ЦПЛР - ЦУТНТ – гр. Разград - Спортен репортаж; \r\nВтора награда - Елица Щилиянова - Второ ОУ „П.Р. Славейков” - гр. Стара Загора - Статия; \r\nТрета награда - Елеонора Добрева - СУ „Н. Й. Вапцаров” – гр. Петрич -коментари; \r\nПоощрителна награда - Мартина Пеева - клуб „Репортери”- ЦПЛР – ЦУТНТ - гр. Разград - Интервю. \r\nВтора  възрастова група: \r\nПърва награда - Катрина Димова - клуб „Медийно студио” - ЦПЛР - ОДК – гр. Кърджали - Интервю; \r\nВтора награда - Кирилка Гогушева - СУ „Н. Й. Вапцаров” – гр. Петрич -Репортаж; \r\nТрета награда - Добромира Миткова - Частна профилирана гимназия по инженеринг, технологии и компютърни науки  – гр. Варна - Интервю. \r\nПоощрителни награди: \r\nСтефани Барутова - клуб „Млад журналист” ЦПЛР - гр. Стара Загора - Интервю; \r\nЕнея Георгиева - ПМПГ „Св. Климент Охридски” – гр. Монтана - Интервю. \r\nАналитични жанрове: \r\nПърва възрастова група: \r\nПърва награда - Анатея Георгиева – ПГХТТ - гр. Пловдив - репортаж; \r\nВтора награда -  Елисавета Добрева - клуб „Медийно студио” ЦПЛР - ОДК  Кърджали - Коментар;  \r\nТрета награда  -  Стела Попова - СУ „Н Вапцаров” – гр. Хаджидимово - Есе.   \r\nВтора  възрастова група:  \r\nПърва награда -  Иван Жунтовски - СУ „Иван Вазов” – гр. Плевен - Коментар; \r\nВтора награда  - Недялка Стоичкова - СУ „Проф. Никола  Маринов”- гр. Търговище - Статия; \r\nТрета награда - Виолета Антонова -  С У „Иван Вазов”- гр. Плевен - Статия. \r\nПоощрителна награда: \r\nМаргарит Тасков - ПГО „Елисавета Багряна”- гр. Бяла Слатина - Статия; \r\nХудожествено - публицистични жанрове: \r\nПърва  възрастова група:  \r\nПърва награда - Омар Мустафа - клуб „Родолюбчета”  - ЦПЛР - гр. Велинград - очерк; \r\nВтора награда - Стела Попова - СУ „Н. Вапцаров”-гр. Хаджидимово –  Очерк; \r\nТрета награда - Даниел Петров - клуб „Слово”- ЦПЛР – ЦУТНТ - гр. Разград - Очерк; \r\nПоощрителна награда: \r\nНикол Бояджиева – ЛК „ Касталия” ЦПЛР – ОДК - гр. Варна - интервю. \r\nВтора възрастова група: \r\nПърва награда - Ангелина Ганчозова - ПГХТТ- гр. Пловдив - Очерк; \r\nВтора награда - Стоил Узунов -  Гимназия по индустриални технологии, мениджмънт и туризъм - гр. Панагюрище - Есе; \r\nТрета награда:  Емма Лилова – клуб” Медии” – ОДК - гр. Вършец - Интервю. \r\nПоощрителна награда: \r\nАнгелина  Чапкънова - СУ „Н. Вапцаров”-гр. Хаджидимово - Есе. \r\nНаграда „Добрата новина” \r\nХристияна Тасева  - СУ „Ив. Вазов” – гр. Плевен - Интервю. \r\nРаздел Втори \r\nУченически издания: \r\nВестници на хартиен носител: \r\nПърва награда вестник  - „ВаЗ буки веди” - СУ „Иван Вазов” - Плевен; \r\nВтора награда вестник  - „Клио”- клуб „Клио” - ПГХТТ- Пловдив; \r\nТрета награда вестник  -  „Приятели плюс” -  ОДК Кърджали. \r\nПоощрителна  награда  - вестник  „Находки”- ЦПЛР - ОДК - Варна. \r\nЕлектронни издания: \r\nПърва награда – вестник  „Вапцаровски глас” СУ „Никола Вапцаров“ клуб „Журналисти в действие“ – гр. Хаджидимово; \r\nВтора награда -  вестник „Профили” – СУ за ХНИ „Константин Преславски”- гр. Варна; \r\nНаграда за най - добър екип - Екипът на вестник - „ВаЗ буки веди”- СУ „Иван Вазов” - Плевен. \r\nСпециална награда за най-добре представил се екип от град Стара Загора – екипът на вестник „Искрици” с ръководител Маргарита Банова  - Второ ОУ „П.Р. Славейков”. \r\nСпециалната награда на къща музей „Гео Милев” се присъжда на Маргарит Тасков - ПГО „Елисавета Багряна”- гр. Бяла Слатина  - очерк. \r\nОтличените индивидуални участници и екипи ще получат грамоти, плакети и книги осигурени от Община Стара Загора. \r\nВръчването на грамотите и наградите в  конкурса ще се състои на 07.05.2019 година в къща музей „Гео Милев” от 18.00 часа", "date": "2019.05.02", "title": "Стара Загора: 115 ученици участваха в журналистически конкурс в града"}
{"url": "http://www.focus-news.net/news/2019/05/02/2652924/blagoevgrad-trafikat-na-granichnite-punktove-kulata-i-ilinden-se-osashtestvyava-normalno.html", "text": "Трафикът на граничните пунктове „Кулата“ и „Илинден“ се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния. \r\nДенис НИКИФОРОВ", "date": "2019.05.02", "title": "Благоевград: Трафикът на граничните пунктове „Кулата“ и „Илинден“ се осъществява нормално"}
{"url": "http://www.focus-news.net/news/2019/05/02/2652927/mvr-edin-chovek-e-zaginal-a-14-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а други 14 са ранени при катастрофи през изминалото денонощие. Това съобщиха от  МВР . Общо в страната са станали 7 произшествия. В столицата са регистрирани 20 леки и една тежка катастрофа, при която е загинал един човек.", "date": "2019.05.02", "title": "МВР: Един човек е загинал, а 14 са ранени при катастрофи в страната през изминалото денонощие"}
{"url": "http://www.focus-news.net/news/2019/05/02/2652928/evropeyski-izbori-2019-angel-dzhambazki-vmro-shte-prodalzha-da-branya-balgarskite-interesi-v-transporta-v-makedoniya-i-vav-vsichki-sferi.html", "text": "Ще продължа да браня българските интереси в транспорта, в Македония и във всички сфери.  Това каза водачът на листата на ВМРО – БНД Ангел Джамбазки по време на „Тази сутрин“ по  БТВ . \"Ако бъда избран отново за евродепутат, ще продължа да браня българския интерес, например в сферата на транспортния бизнес, защото става въпрос все пак за хляба на 500 хил. български граждани, както и във всички останали обществени сфери - българският интерес в Македония, в Западните Балкани и всички теми, които са присъщи и които бранихме до сега 5 години\", каза Джамбазки. По думите му това, което трябва да се постигне е да се постави България на достойно място в Европейския съюз. „Както казва един велик българин: „Да бъдем равни на другите европейския народи“. Не да бъдем втора ръка, не да бъдем второ качество, не да бъдем потребители на европейска политика, не да слушаме какво ни казват началниците в Брюксел, не да се съгласяваме с опитите да бъдат откраднат български бизнес - да бъдат унищожени български предприятия, да бъде загубена работна ръка“, заяви Ангел Джамбазки. Той подчерта, че за това трябва да се преборим. „Трябва да направим така, че българският глас да се чува равно на другите европейски народи и Европейската комисия да не бъде правителство. Нашето правителство е тук, в България. Началниците не са в Брюксел. Те не са в ЕК. Началникът е българският народ и българската нация. Това е нашата кауза“, посочи водачът на евролистата на ВМРО.  \r\nТой изброи и няколко примера, като опита за кражба на транспортния бранш, по-ниското качество и съдържание на храни и напитки, опитите да бъдем поставени на опашката и да бъдем само потребители на решения. „Ето ви 3 неща, които трябва да направим и които ще направим. Това, което успяхме да не допуснем, въпреки тежката политическа грешка, която направиха част от нашите колеги, да не бъде приет, например, пакетът \"Макрон\" на второ четене. Не допуснахме унищожаването на транспортния бранш в този мандат. Предстои битка в следващия мандат“, каза Джамбазки.", "date": "2019.05.02", "title": "Европейски избори 2019: Ангел Джамбазки, ВМРО: Ще продължа да браня българските интереси в транспорта, в Македония и във всички сфери"}
{"url": "http://www.focus-news.net/news/2019/05/02/2652905/ministar-rumen-porozhanov-120-proverki-na-kashti-za-gosti-sa-napraveni-do-kraya-na-2018-g-v-momenta-te-prodalzhavat.html", "text": "120 проверки на къщи за гости са направени до края на 2018 г., в момента те продължават. Това каза министърът на земеделието, храните и горите Румен Порожанов в „Тази сутрин“ по  бТВ . „За 62 от тях има наложени финансови корекции за 10 млн. лв., от които за 32 са пълно възстановяване, което означава, че не се използват по предназначение“, каза Порожанов и уточни, че тези глоби са наложени докрая на миналата година. По думите му тези пари са в процес на възстановяване. Министър Порожанов коментира, че проблемът с къщите за гости е именно и най-вече с ползването по предназначение. На въпрос за колко къщи за гости е знаел, че някой е злоупотребил с парите, министърът уточни: „За къщи за гости, за които сме разплащали като функция на фонда, много от тях дори са и спрени. В тях са установени конфликт на интереси. Направих отново една справка. За периода 2011-2016 г. над 538 сигнала до прокуратурата сме изпратили не за къщи за гости, а въобще за цялото финансиране. Това е по директните плащания, но и за къщи за гости и за други“, каза Порожанов. \r\nНа въпрос дали до този момент страната дължи пари по допълнително споразумение с ЕК, министърът заяви, че има различни одити. „Те са публични санкциите, които се налагат“, каза още министърът. По думите му става въпрос за одит по частните мерки в размер на 11 млн. евро. Попитан кой ще плати тези пари, министърът посочи, че тези санкции са за сметка от финансирането, което получаваме от ЕС.", "date": "2019.05.02", "title": "Министър Румен Порожанов: 120 проверки на къщи за гости са направени до края на 2018 г., в момента те продължават"}
{"url": "http://www.focus-news.net/news/2019/05/02/2652929/kyustendil-v-dupnitsa-shte-badat-predstaveni-dokumenti-i-snimki-ot-perioda-na-parvata-svetovna-voyna-ot-arhiva-na-general-georgi-todorov.html", "text": "В града ще бъдат представени документи и снимки от периода на Първата световна война от архива на генерал Георги Тодоров. Това съобщиха за  Радио „Фокус” – Кюстендил  от Общински исторически музей – Дупница. От 17.30 часа в заседателната зала на Община Дупница ще бъде представен фотодокументалният албум „Документи и снимки за Първата световна война от архива на генерал Георги Тодоров”. Албумът се издава със съдействието на Националния комитет за отбелязване на 100 години от Първата световна война и участието на България в нея. Материалите са от архива на генерала, който се съхранява в Исторически музей – Дупница, а изданието е осъществено с партньорското участие на Македонски научен институт. \r\nВенцеслав ИЛЧЕВ", "date": "2019.05.02", "title": "Кюстендил: В Дупница ще бъдат представени документи и снимки от периода на Първата световна война от архива на генерал Георги Тодоров"}
{"url": "http://www.focus-news.net/news/2019/05/02/2652930/pss-loshi-sa-usloviyata-za-turizam-v-planinite.html", "text": "Лоши са условия за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Във високите части на Централния Балкан превалява сняг и има гъста мъгла, както и умерен до силен вятър. Температурите варират от 0 до 5 градуса. През изминалото денонощие няма регистрирани инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.02", "title": "ПСС: Лоши са условията за туризъм в планините"}
{"url": "http://www.focus-news.net/news/2019/05/02/2652933/varna-dvizhenieto-po-patya-panorama-kumanovo-tryabva-se-osashtestvyava-s-povisheno-vnimanie-poradi-neravnosti-po-asfaltovata-nastilka.html", "text": "Движението по пътя Панорама – Куманово край Варна трябва да се извършва с повишено внимание поради неравности по асфалтовата настилка, предаде репортер на  Радио „Фокус“ – Варна . Водачите не трябва да надвишават 30 км/час в участъка при 11-тия километър. По автомагистрала „Хемус“ продължават ремонтните дейности в два участъка след Варна, поради което в отсечките движението се осъществява двупосочно в едно платно. Между Неофит Рилски и Девня трафикът е двупосочен в дясното платно в посока Варна. Ограничено е качването и слизането на пътен възел „Неофит Рилски“. Движението се пренасочва по път I-2 Варна – Шумен. Преминаването през участъка между Повеляново и Слънчево също се осъществява двупосочно в платното в посока Варна поради ремонтни дейности. Трафикът се отбива при км 416+200 до км 406+850 по път I-2 Русе – Варна. Ограничено е качването и слизането от пътен възел „Слънчево“. По пътя Кранево – Варна при км 83+100 е ограничено движението на моторни превозни средства с маса над 10 тона. Обходният маршрут е през Кичево и Оброчище. \r\nДиана СТОЕВА", "date": "2019.05.02", "title": "Варна: Движението по пътя Панорама – Куманово трябва се осъществява с повишено внимание поради неравности по асфалтовата настилка"}
{"url": "http://www.focus-news.net/news/2019/05/02/2652934/afp-es-obeshta-otgovor-na-palnoto-prilagane-na-amerikanskiya-zakon-helms-bartan-za-kuba.html", "text": "Европейският съюз обеща „мерки\", за да отговори на пълното прилагане на Закона „Хелмс-Бъртън“ в САЩ, което ще отвори пътя за дела в американските съдилища за конфискувана от Куба собственост, предава  AFP . \r\nЕС смята, че ходът на САЩ „противоречи на международното право\" и обеща, „ще използва всички подходящи мерки за справяне с последиците от закона, включително с оглед правата си в рамките на Световната търговска организация\", става ясно от изявление от Върховния представител на ЕС по външните въпроси и политиката за сигурност Федерика Могерини. \r\nАдминистрацията на президента Доналд Тръмп обяви през април, че ще разреши съдебни дела в американските съдилища за имущество, конфискувано от комунистическото правителство на Куба, като приложи по-рано отменена разпоредба от Закона „Хелмс-Бъртън“ от 1996 г. Тереза Герова", "date": "2019.05.02", "title": "AFP: ЕС обеща отговор на пълното прилагане на американския закон „Хелмс-Бъртън“ за Куба"}
{"url": "http://www.focus-news.net/news/2019/05/02/2652932/kmetat-na-sofiya-yordanka-fandakova-shte-proveri-rekonstruktsiyata-na-zapaden-park.html", "text": "От 11.00 часа кметът на София Йорданка Фандъкова ще провери реконструкцията на Западен парк. Това съобщиха от пресцентъра на  Столична община . В момента е изградена част от инженерната инфраструктура, продължава полагането на трасета за алейното осветление, изпълнява се езерото, алпинеум и зелено училище.  \r\nПроверката ще започне от подхода към парка от бул. „Сливница”, който е от локално платно на булеварда след спирката на градския транспорт „Западен парк” в посока центъра на града.", "date": "2019.05.02", "title": "Кметът на София Йорданка Фандъкова ще провери реконструкцията на Западен парк"}
{"url": "http://www.focus-news.net/news/2019/05/02/2652936/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.02", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/02/2652937/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-tretoklasen-pat-108-v-rayona-na-selo-ribnik-poradi-avariyni-remontni-deynosti.html", "text": "Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Това каза за  Радио „Фокус“ - Пирин  дежурният служител в Областно пътно управление - Благоевград. Обходният маршрут е през третокласен път 198 село Дрангово - село Ръждак - Петрич. Срокът за приключване на аварийния ремонт е до 31 юли. Нормално се осъществява движението по главен път Е-79, второкласен път Симитли - Гоце Делчев и АМ „Струма“. Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни. Към този момент няма паднали камъни или клони от дървета. От Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nДенис НИКИФОРОВ", "date": "2019.05.02", "title": "Благоевград: Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности"}
{"url": "http://www.focus-news.net/news/2019/05/02/2652939/dobrich-vavezhda-se-vremenna-organizatsiya-na-dvizhenieto-vav-vrazka-s-denya-na-grad-kavarna-6-may.html", "text": "Добрич: Въвежда се временна организация на движението във връзка с Деня на град Каварна – 6 май. Това съобщиха от пресцентъра на  Общината . Забранява се движението и паркирането на пътни превозни средства от 20.00 часа на 5 май до 23.00 часа на 6 май 2018 г. по ул. „България” и ул. „Добротица”, както следва:  \r\n- по ул. „България”  в участъка от ул. „Георги Кирков” до ул. „Димитър Дончев - Доктора”;  \r\n- по ул. „Добротица” в участъка от ул. „Никола Вапцаров” до края на пешеходната зона.  \r\nЗа осигуряване на безопасността на движението да се използват обходни маршрути, както следва:  \r\n- за идващите от посока гр. Шабла - по ул. „Добруджанка”, покрай базата на „Агроспектър”ООД, ул. „Добротица”, ул. „Георги Кирков”;  \r\n- за идващите от посока гр. Балчик - по ул. „Георги Кирков”, ул. „Добротица”, покрай базата на „Агроспектър”ООД, ул. „Добруджанка”.", "date": "2019.05.02", "title": "Добрич: Въвежда се временна организация на движението във връзка с Деня на град Каварна – 6 май"}
{"url": "http://www.focus-news.net/news/2019/05/02/2652938/pazardzhik-zhiteli-na-selo-malo-konare-signalizirat-za-golyamo-nereglamentirano-smetishte-v-rayona-na-grobishtniya-park.html", "text": "Жители на пазарджишкото село Мало Конаре сигнализират за голямо нерегламентирано сметище в района на гробищния парк, предаде репортер на  Радио „Фокус“ – Пазарджик . Налични са три контейнера за смет, които отдавна са препълнени. Част от боклуците около тях вече са засипали и част от пътя около гробищата. На сметището има както битови, така и строителни отпадъци. Посетителите също са принудени да изхвърлят отпадъците около контейнерите. Гробищният парк се намира в непосредствена близост до циганската махала в селото. В участък от около 30 метра в края на селото също са натрупани битови и строителни отпадъци. Нерегламентираното сметище се намира на няколко метра от последните къщи в махалата. При ветровито време боклуците се разнасят по цялото поле в близост до АМ „Тракия“. В една от социалните мрежи са качени и снимки, показващи реалната ситуация с боклука в селото, както и липсата на контейнери в циганската махала. \r\nАлбена ЖИЛЕКОВА", "date": "2019.05.02", "title": "Пазарджик: Жители на село Мало Конаре сигнализират за голямо нерегламентирано сметище в района на гробищния парк"}
{"url": "http://www.focus-news.net/news/2019/05/02/2652940/", "text": "Великденските празници са преминали спокойно от гледна точка на потребителското битие. Това каза в интервю за сутрешния блок „Добро утро, България“ на  Радио „Фокус“  председателят на Комисията за защита на потребителите (КЗП) Димитър Маргаритов. Той обясни, че по време на празниците в институцията са постъпили общо 70 сигнала, като 40 от тях са подадени по интернет, а около 30 обаждания са приети на денонощния телефон. Димитър Маргаритов отбеляза, че повечето потребители са поискали консултация как да постъпят в определена ситуация без задължително да е възникнал даден проблем. „Имаме жалби и оплаквания, които касаят ежедневното пазаруване и рекламацията на дефектни стоки. Може би част от хората са използвали времето през почивните дни, за да обърнат внимание върху проблеми, които в ежедневието нямат много време да реагират и да разберат как трябва да постъпят, като например рекламация на дефектни мобилни устройства и извършени ремонти на различни вещи, които са в гаранция, но тези ремонти не са довели до очакваното подобрение на стоката и хората се интересуват какво следва оттук нататък и как могат да получат обратно парите си.  Имаме няколко сигнала, свързани с онлайн пазаруване. Един от тях е, че търговецът е отказал на потребителя да изпрати закупената стока по избрана от потребителя куриерска фирма, а не с тази, с която търговецът регулярно работи. Димитър Маргаритов допълни, че част от сигналите ще бъдат проверени съвместно с други институции, като те са основно свързани с предоставянето на некачествени куриерски и телекомуникационни услуги. \r\nЙоланда ПЕЛОВА", "date": "2019.05.02", "title": "Димитър Маргаритов, КЗП: Великденските празници преминаха спокойно, 70 са постъпилите сигнали от граждани"}
{"url": "http://www.focus-news.net/news/2019/05/02/2652942/inspektor-vladimir-ivanov-rdpbzn-vidin-sedem-uchilishta-ot-oblastta-uchastvaha-v-natsionalno-uchenichesko-sastezanie-zashtita-pri-bedstviya-pozhari-i-izvanredni-situatsii.html", "text": "Седем училища от областта  участваха в  Национално ученическо състезание „Защита при бедствия, пожари и извънредни ситуации“. Това каза за  Радио „Фокус“ - Видин  инспектор Владимир Иванов в регионална дирекция „Пожарна безопасност и защита на населението“ - Видин. Състезателите показваха на практика наученото в училище и извънкласните дейности. Те участваха в  оказване на долекарска помощ, предприемаха действия при промишлени аварии, при радиация, наводнение, пожар, замърсяване на хранителни продукти. Победители в състезанието са учениците от  ПМГ „Екзарх Антим Първи“ - Видин, на второ място е отборът на СУ „Св. св. Кирил и Методий“ - Видин. На трето място се класираха учениците от  СУ „В Левски“ - град Кула. С медали, купи и грамоти бяха отличени отборите, завоювали призови места в състезанието.", "date": "2019.05.02", "title": "Инспектор Владимир Иванов, РДПБЗН - Видин: Седем училища от областта участваха в  Национално ученическо състезание „Защита при бедствия, пожари и извънредни ситуации“"}
{"url": "http://www.focus-news.net/news/2019/05/02/2652943/evropeyski-izbori-2019-g-todor-stoilov-bsp-osnovnite-problemi-v-stranata-sa-bednostta-i-obezlyudyavaneto.html", "text": "\"Посетих доста места в страната. Основният проблем, който имат хората в малките населени места е обезлюдяването заради миграцията в по-големите градове и Западна Европа. Губим най-ценния си ресурс - младото и интелигентно поколение и работната сила. Това е безпътица от 20 години. Другият проблем са ниските доходи на българите.\" Това каза пред БСТВ кандидатът за евродепутат от \"БСП за България\" Тодор Стоилов, съобщиха от пресцентъра на  БСП . Той добави, че листата на левицата е от млади и пълни с хъс хора, както и от успели личности с доказан опит на национално и международни ниво. \"Повишаването на доходите трябва да е приоритет на държавата и правителството. На 1 май хората протестираха срещу това явление - работещи-бедни. В България пенсионерите се трудят цял живот и накрая живеят мизерно със своите ниски пенсии\", каза Стоилов. Той сподели, че е успял да посети много населени места в Южна България.  По думите му притеснението на управляващите от левицата е голямо. Стоилов сподели, че в Девин е имало хора от ГЕРБ, които са отмятали присъстващите на срещите с кандидатите за евродепутати от \"БСП за България\". \r\n\"Очаквам опит за фалшификация на изборите, но се надявам,  с добра организация, да пресечем тази практика на управляващите\", заяви Тодор Стоилов. По думите му, откакто сме членове в ЕС, сме на последно място във всички класации. Той добави, че новият европейски парламент ще има по-справедлива социално ориентирана политика. Стоилов заключи, че победата на левицата в Испания преди дни е добър знак и ще се пренесе и на родна почва, а след това ще има предсрочни парламентарни избори в България.", "date": "2019.05.02", "title": "Европейски избори 2019 г.: Тодор Стоилов, БСП: Основните проблеми в страната са бедността и обезлюдяването"}
{"url": "http://www.focus-news.net/news/2019/05/02/2652935/ministar-predsedatelyat-boyko-borisov-provezhda-sreshta-s-premiera-na-svobodna-darzhava-bavariya-markus-zyoder.html", "text": "Министър-председателят Бойко Борисов провежда среща с премиера на Свободна държава Бавария Маркус Зьодер, предаде репортер на  Агенция \"Фокус\" . Зьодер е на посещение в България по покана на българския премиер. Темите, които ще обсъждат двамата министър-председатели са свързани със сътрудничеството между България и Бавария в областта на вътрешните работи, сигурността, икономиката и финансите, както и теми от европейския дневен ред. След двустранната среща на Борисов и Зьодер ще бъдат проведени и пленарни разговори между делегациите на България и Бавария.  \r\nПо-късно премиерите Бойко Борисов и Маркус Зьодер ще участват в кръгла маса на тема „Защита на външната граница на ЕС и миграционни политики на Република България“, организирана от Министерството на вътрешните работи и фондация „Ханс Зайдел“. \r\nДеница КИТАНОВА", "date": "2019.05.02", "title": "Министър-председателят Бойко Борисов провежда среща с премиера на Свободна държава Бавария Маркус Зьодер"}
{"url": "http://www.focus-news.net/news/2019/05/02/2652945/pregled-na-nyakoi-ot-osnovnite-temi-v-evropeyski-pechat-agentsiya-fokus.html", "text": "Новата ескалация на напрежението във Венецуела, Брекзит, освобождаването на Гавин Уилямс от поста министър на отбраната на Обединеното кралство и поредна обиколка на германския канцлер Ангела Меркел в страните от Африка са част от основните теми, върху които акцентират водещите европейски издания. \r\n***  Канцлерът на ФРГ Ангела Меркел отпътува за обиколка в страните от Африка – континент, който – според редакцията на германския национален ежедневник  Die Frankurter Allgemeine Zeitung  има „съдбовна роля“ в управлението й.  \r\nУточнява се, че след пика на мигрантската криза през 2015 г. Меркел е посетила Африка 10 пъти, но този път визитата й ще бъде много различна спрямо предходните.  \r\nПътуването на канцлера през Буркина Фасо, Мали и Нигер не е свързана с борбата срещу незаконната миграция и престъпните групировки на контрабандисти. В периода до 3 май германският канцлер ще се съсредоточи върху усилията за стабилизирането на основните държави от Сахел. Това е крайно необходимо с оглед разпространението на ислямския тероризъм, етнически сблъсъци и управлението на милициите в отчайващо бедния регион, поясняват от редакцията.  \r\nПонастоящем миграцията не играе почти никаква роля в африканските целеви страни, поне не и като страни на произход на мигрантите, насочващи се към Европа и в частност – към Германия. \r\n***  Британските политици никога не са били „очаровани“ от идеята за Обединена Европа. Това заяви председателят на Европейската комисия Жан-Клод Юнкер в интервю за унгарска медия, цитиранот от европейската редакция на изданието  Politico . \r\n\"В продължение на десетилетия на срещи с британски политици, впечатлението ми винаги е било, че те не се чувстват като у дома си в ЕС. Не съм срещал никой в техния политически елит, който да е очарован от идеята за Европа\", подчерта люксембургският политик, като същевременно допълни, че Лондон винаги и настоявал, че Общността трябва да бъде основана на общи „икономически интереси, а не на ценности“.  \r\nЮнкер направи връзка между гласуването във Великобритания от 2016 г. за излизане от ЕС и факта, че британските политици „от десетилетия\" казват на избирателите, че Общността е базирана на икономическо сътрудничество, а не общи ценности. \r\n„Това е причината, поради която те с такова нетърпение подкрепиха разширяването от 2004 г.\", когато Брюксел посрещна 10 нови страни в Блока и не успяха да „въведат каквито и да било преходни ограничения\", за да ограничат достъпа до пазара на труда на Великобритания, поясни Юнкер. \r\n„И сега всички ние носим тежестта на тази мярка\", добави председателят на ЕК, като се позова на последвалата антиимиграционна реакция, включително призивите за \"възвръщане на контрола\" на границите на страната, които помогнаха за кампанията на Брекзит.  \r\nЗапитан дали смята, че страните, които не са „очаровани“, трябва да напуснат ЕС, Юнкер отговори: „Не, не казвам, че чл. 50 на Лисабонския договор  дава възможност на всички да напуснат. Британците са ни показали, че не можем да задържим онези, които не искат да останат\". \r\nДруги страни „не искат да напуснат Съюза\" и едва ли ще последват стъпките на Великобритания, добави той. „Дори в страни, които понякога се ръководят от евроскептиците, мнозинството е проевропейско\", увери люксембургският политик. \r\n***  Правителството в Мадрид потвърди, че венецуелският опозиционен лидер Леополдо Лопес, съпругата му Лилиан Тинтори и една от дъщерите им се намират в испанското посолство въ столица Каракас, съобщава електронното издание на националния ежедневник  El Pais . \r\nСпоред информация на управляващите в Мадрид, тримата пребивават в резиденцията на испанския посланик във Венецуела Хесус Силва Фернандес. Подобно на всички посолства и консулства, резиденцията на посланика е неприкосновена, което означава, че венецуелският политик не може да бъде арестуван, докато се намира в пределите на комплекса. Източници от испанското правителство потвърдиха, че Лопес не е поискал политическо убежище. \r\nЛопес е един от опозиционните лидери, който е сред най-преследваните от правителството на Николас Мадуро. Той бе поставен под домашен арест през юли 2017 г. за подбуждане към насилие в рамките на протести от 2014 г. и бе освободен във вторник от група военнослужещи във Венецуела, които подкрепят Хуан Гуайдо. Лопес обясни, че военнослужещите, отговорни за задържането на лидера на опозицията под домашен арест, са обърнали гръб на Мадуро и са решили да подкрепят Гуайдо. \r\nПрисъствието на Лопес в испанското посолство представлява дипломатически проблем за Испания, която, въпреки признаването на Гуайдо за временно изпълняващ длъжността  президент, не е прекъснала връзките си с правителството на Мадуро. Междувременно испанският външен министър Хосеп Борел е на път за Йордания, пояснява изданието. \r\nНай-напред Лопес и семейството му потърсиха закрила в чилийското посолство в Каракас, но след това отправиха молба към испанската делегация и правителството на действащия министър-председател Педро Санчес за разрешение да се преместят в посолството на Мадрид в града. \r\n*** Пени Мордант стана първата жена – министър на отбраната във Великобритания, след като е била предлагана за поста преди две години след уволнението на Майкъл Фалън, пише британският вестник  The Guardian . \r\nТова е пост, който изглежда по-подходящ за нея, отколкото предишната й работа като министър по международно развитие. \r\nМордант е резервист на Кралския флот, бивш министър за  въоръжените сили и депутат от Портсмут. \r\nТя също така е ентусиазиран „брекзитиър“, едно от водещите лица на кампанията за напускането но и който е останал лоялен към премиера по време на срещата в Чекърс, споразумението за оттегляне и гласуването му в парламента, въпреки очевидните си резерви. \r\nМордант също така ентусиазирано възприе ролята на министър за жените и равенството, която тя ще запази. \r\nВ тази си роля тя е открита в закона за абортите, като принуждава министър-председателя да работи за прекратяване на забраната в Северна Ирландия и също така да се противопостави на „глобалния старт” на Доналд Тръмп, който премахва американската помощ за здравни благотворителни организации на жените, участващи в семейното планиране. \r\nТя е говорила за трудностите да бъде жена във въоръжените сили. В речта през 2014 г. преди речта на кралицата тя призова въоръжените сили да станат по-достъпни, като подчерта собственото си обучение. \r\n***", "date": "2019.05.02", "title": "Преглед на някои от основните теми в европейски печат (Агенция „Фокус“)"}
{"url": "http://www.focus-news.net/news/2019/05/02/2652946/evropeyski-izbori-2019-g-mustafa-karadaya-ot-targovishte-mladezhkoto-e-v-nashite-temeli-dps-e-nositel-na-promenite.html", "text": "„ДПС е носител на промените. И то добрите и положителните промени“. С тези встъпителни думи се обърна към жителите и гостите в препълнената зала в град Търговище лидерът на ДПС и водач на листата на ДПС за предстоящите избори за членове на ЕП Мустафа Карадайъ, съобщиха от пресцентъра на  ДПС . \r\nКарадайъ обясни, че ДПС днес събира в едно, и минало, и настояще, и бъдеще. Само ще спомена, че нашият почетен председател на младежка възраст, в старта на своята академична кариера създаде нелегална организация, за да се борим за нашите права и свободи и човешкото достойнство при тоталитарната система. 1989 г. от затворите организира Майските събития за да дойде демокрацията. \"За да може през 1990 г. в зората на демокрацията, нашият почетен председател на младежка възраст да създаде ДПС и вече 30 години ние в нашата Родина да се борим за нашите права и свободи\", каза още той.   \r\n\"Младежкото е вградено в темелите на ДПС\", заяви Мустафа Карадайъ. \"След това по идея и инициатива на нашия почетен председател се създаде и младежката организация на ДПС. Аз бях нейния първи председател, а сега съм председател на ДПС. Няма такава друга партия в България\", посочи той. \r\nС приемственост между поколенията, днес ние, казвайки и говорейки, че Европа и България има нужда от промяна, „Ние залагаме на младите“, изтъкна лидерът на ДПС. Тези млади хора със своя опит, енергия и амбиция ще променят Европа в положителна посока. Ние от ДПС имаме амбицията да сме част от добрите реформи на Европа и ЕС, защото ние казваме, че Европа има нужда от ДПС, от евродепутатите на ДПС, от нашите можещи, знаещи и обучени млади кадри, допълни още лидерът на ДПС. \r\nВ момента, в Европа има една мода на национализмите и крайностите, констатира Карадайъ. Съвсем наскоро един австрийски анализатор каза следното: „Колкото повече се отдалечаваме като време от Втората световна война, толкова повече се доближаваме до предпоставките на тази война. Нашата политика е една и съща и в Европа, и в България и в Търговище – ние сме последователни! Това е много важно в политиките. Те казват, че тях са ги чували в Европа. Да, чуват, но не им вярват, защото на тази двойственост никой не вярва. Затова на 26 май с номер 20 ние ще кажем, че имаме нужда от промяна, не само в Европа, а и в България\", каза още той. \r\n\"Имаме още една важна задача да решим – предстоят важни местни избори. До голяма степен местните избори ще се решат на 26 май с номер 20\", каза председателят на ДПС. \"На този ден ние решаваме посоката на развитие в Търговище, България и ЕС. Поне за 10-15 години напред. Затова са толкова важни тези избори. Включително и за ДПС решаваме един въпрос. На тези избори решаваме средата, в която ще правим политика и ще живеем като ДПС\", допълни още Мустафа Карадайъ. \r\n\"Нека от днес да кажем на всички, колко са важни тези избори на 26 май. Да им кажем да подкрепим най-младата, най-добрата, най-подготвената и печеливша листа\", призова председателят на ДПС и водач на листата на ДПС Мустафа Карадайъ. \r\n\"На днешният ден ДПС представя на България и Европа децата си. Децата, които отгледа, изучи, подкрепя и сега на нас ни предстои да предадем щафетата\", каза по време на предизборната среща зам.-председателят на ПГ на ДПС Йордан Цонев. \"Да ги изпратим в Европа, да им дадем властта в България. Тези деца израснаха във времето, в което вие всички се борихте за своите права, свободи, достойнство и име. И сега искаме да покажем на Европа, че само те могат да извършат промяната. Защото те разбират своето време, от какво има нужда за промяна и инструментите за тази промяна. Затова ДПС е велика партия\", посочи Цонев. \r\n\"След тези избори Европа и България няма да бъдат същите, защото тези млади хора не искат да бъде същата\", заяви Йордан Цонев. Те ще извършат промяната, а ние ще подкрепяме с нашият опит. \"С нашият опит в несгодите, в предателствата. В нашите младежи е надеждата тази земя да не се обезлюди. Защото точно това правят в последните десет години управляващите – погромват тази земя, обезлюдяват я\", констатира Йордан Цонев.  Всяка година един град от 45 000 души се обезлюдява. \"Отива там, заради факта, че трудът там е три пъти по-високоплатен от тук. ДПС има много ясна, детайлно описана и осмислена програма. За разлика от управляващите досега, които движеха страната. Имаме визия за страната, как да я изведем, знаем как да направим доходите да станат като тези в Европа, знаем как да направим така, че децата да останат в нашата страна. Нашите млади ще променят Европа\", каза още той. \r\n\"Затова нека на 26 май излезем и да докажем, че ДПС е носител на промяната. Както беше преди 30 години, така и както е днес\", заключи Йордан Цонев. \r\n\"Когато строим една къща какво търсим? Безспорно общи работници, но преди това се оглеждаме най-вече за майстори. Всички казват, че ние градим България и ЕС или поне така казват. Как градите България и ЕС? Само с общи работници ли? Или ни трябват и майстори? Ако ви трябват майстори, те са тук, в ДПС\", заяви Илхан Кючюк. \r\n\"Европа има нужда от млади, енергични, компетентни и изпълнени с кураж хора, обясни председателят на Младежо ДПС. Куражът, който ще донесе промяната. Те са тук, те са сред вас. По-големите ги обучихте и възпитахте. Днес не е кандидат само един от младежката организация, днес кандидат е цялата младежка организация, начело с първият председател на младежката организация и председател на ДПС Мустафа Карадайъ. Дайте ни доверие с номер 20\", каза още Кючюк. \r\nНа предизборната среща в Търговище присъстваха още членовете на ЦОБ Тунчер Кърджалиев и Рушен Риза, областният председател Хамди Илязов, народните представители Имрен Мехмедова, Танер Али и Бюрхан Абазов, кандидатите за евродепутат Атидже Алиева-Вели, Севим Мусак, Станислав Анастасов, Антоанета Асенова и Сюзан Мехмедова, общински кметове и общински председатели на ДПС от областта.", "date": "2019.05.02", "title": "Европейски избори 2019 г.: Мустафа Карадайъ от Търговище: Младежкото е в нашите темели, ДПС е носител на промените"}
{"url": "http://www.focus-news.net/news/2019/05/02/2652947/blagoevgrad-obshtina-gotse-delchev-organizira-vazpomenatelno-otbelyazvane-na-116-ata-godishnina-ot-gibelta-na-gotse-delchev-koeto-shte-se-sastoi-na-4-may.html", "text": "Общината организира възпоменателно отбелязване на 116-ата годишнина от гибелта на Гоце Делчев, което ще се състои на 4 май. Това съобщиха от пресцентъра на  Община Гоце Делчев . Отбелязването ще започне в 12.00 часа на централния площад в града, където ще бъдат положени венци и цветя на паметника на Гоце Делчев. Във възпоменателната церемония ще участва ръководството на Община Гоце Делчев, представители на институции, политически партии и неправителствени организации, както и на учебните заведения в града. \r\nВ 12.30 часа, в сервизния парк на бившия полк в Гоце Делчев ще бъде официално открит втори кръг от националния шампионат по планинско изкачване „Гоце Делчев“ 2019. Автомобилното състезание е организирано от Община Гоце Делчев, АСК „Дунев Рейсинг“ и БФАС, и е посветено на 116-та годишнина от гибелта на Гоце Делчев. \r\nВъв връзка с провеждане на състезанието ще бъде затворен за движение пътя Гоце Делчев – Попови ливади на 4 май във времето от 12.30 до 19.00 часа и на 5 май във времето от 8.30 до 15.00 часа.", "date": "2019.05.02", "title": "Благоевград: Община Гоце Делчев организира възпоменателно отбелязване на 116-ата годишнина от гибелта на Гоце Делчев, което ще се състои на 4 май"}
{"url": "http://www.focus-news.net/news/2019/05/02/2652948/evropeyski-izbori-2019-g-emil-radev-gerb-borbata-sreshtu-dvoynite-standarti-pri-hranite-e-v-imeto-na-zdraveto-na-100-mln-evropeytsi.html", "text": "Борбата срещу двойните стандарти при храните, която съм приел като своя лична кауза, е в името на здравето на 100 млн. европейци. Извоюваната програма с бюджет от 1,3 млн. евро е първата реална и решителна крачка в голямата битка за качеството на хранителните продукти. Това заяви кандидатът за член на Европейския парламент от листата на ГЕРБ и СДС Емил Радев, съобщиха от пресцентъра на  ПП ГЕРБ . Той символично стартира предизборната си кампания в Добричка област от с. Победа, където заедно с областния координатор на ГЕРБ и народен представител вицеадмирал Пламен Манушев се срещна с членове и симпатизанти на партията. Сред присъстващите бяха и депутатът Даниела Димитрова, председателят на Общинския съвет на община Добричка Пламен Станчев, както и общински ръководители на ГЕРБ. \r\n„Само преди 5 години в евроинституциите се отричаше наличието на разлики в качеството на храните в Източна и Западна Европа. Пилотната програма, която предложихме с колегата Андрей Новаков, гарантира изследвания на продукти и информационни кампании в защита на потребителите. С нова директива завишихме санкциите за нарушителите, но за да постигнем промяната, която искаме, е необходим общоевропейски контролен орган. Това е следващата цел, която съм си поставил”, обясни Радев. \r\nСред акцентите в дискусията бяха въпроси, свързани със сигурността в ЕС. „Преборихме се България да стане част от всички информационни системи за защита на границите, да получим финансова помощ, да бъдем включени в обхвата на Европейската гранична и брегова охрана и сега отчитаме почти нулев миграционен натиск”, изтъкна Емил Радев по повод свършеното през изминалия мандат в Европарламента. Той припомни, че с гласовете на социалисти и либерали в ЕП е било отхвърлено предложението му Европейската гранична и брегова охрана да има повече правомощия за връщането на мигранти. \r\n„Днес виждаме, че в листата на БСП има трима агенти на бившата Държавна сигурност. Да пращаш в Брюксел хора от бившите комунистически служби би се възприело от европейските ни партньори като провокация. В качеството си на евродепутати трябва да защитаваме националния интерес и да търсим консенсус по важните теми. Длъжни сме да съхраним извоюваното доверие и добрия имидж на страната ни”, заяви Радев. \r\nТой цитира статистика, която сочи, че корупцията далеч не е проблем само в България. „Именно затова настоях и за въвеждането на общоевропейски механизъм за върховенство на закона и демокрацията, който да замени дискриминационния Механизъм за сътрудничество и проверка. Българското председателство на Съвета на ЕС имаше важна роля за структурирането на Европейската прокуратура. Като начало тя ще се занимава с измамите с евросредства и с ДДС”, информира Емил Радев. \r\nПламен Манушев отбеляза заслугите му за премахването на апостилите и нуждата от легализация на официални документи в ЕС, както и усилията чрез нов европейски закон да се сложи край на „вечните длъжници”. \r\n„Съвременната икономика е „на колела”, затова добрата инфраструктура е двигател на икономическия растеж, а европейските средства ускоряват подобряването на средата за живот”, изтъкна Пламен Станчев. Той увери, че всички в земеделските общини са оценили ролята на европейската солидарност за развитието на селското стопанство, а от началото на членството ни в ЕС рентите, които се изплащат в област Добрич, са се увеличили поне 5 пъти. \r\n„За периода 2014-2018 г. от европроекти в областта са влезли 221 млн. лв. Това са инвестиции, които движат региона напред”, заключи Красимир Николов, ръководител на ГЕРБ в община Добрич.", "date": "2019.05.02", "title": "Европейски избори 2019 г.: Емил Радев, ГЕРБ: Борбата срещу двойните стандарти при храните е в името на здравето на 100 млн. европейци"}
{"url": "http://www.focus-news.net/news/2019/05/02/2652949/otets-stanimir-minkov-184-godishnata-tsarkva-sveti-atanasiy-v-chepelare-otbelyazva-svoya-hramov-praznik.html", "text": "184-годишната църква „Свети Атанасий“ в Чепеларе отбелязва своя храмов празник днес, когато се почита летния свети Атанасий и свети Цар Борис Михаил Покръстител. Това каза за  Радио „Фокус“ – Смолян  свещеникът на храма отец Станимир Минков. След празничната света Литургия за енориашите е предвиден и курбан от телешко месо, който ще бъде раздаден на около 300 души. \"На по-възрастните и трудно подвижни хора, курбанът ще бъде занесен в къщи\", посочи отец Станимир. Всяка година за празника на храма в Чепеларе идват и много гости от региона на Смолян, уточни той. \r\nЦърквата „Свети Атанасий“ в Чепеларе е почти на 184 години, като е построена 1834 г с първи ферман, а година по-късно през 1835 г. се извършва и самото освещаване на храма в присъствието на пловдивския митрополит, който тогава е бил грък, към Цариградската патриаршия, припомни отец Станимир. Той допълни, че през 2015 година църквата „Св. Атанасий“ е напълно обновена по проект, финансиран от Програмата за развитие на селските райони на стойност над 300 000 лв. Той уточни, че е извършена реставрация, укрепване и благоустрояване на храма и той сега е освен Божи храм и една чудесна обществена постройка. Отец Станимир каза още, че всичко това е станало с усилията на много хора – църковното настоятелство, Пловдивския митрополит дядо Николай и много хора, с които са успели да осъществят проекта. \r\nНели ГЕРГЬОВСКА", "date": "2019.05.02", "title": "Отец Станимир Минков: 184-годишната църква „Свети Атанасий“ в Чепеларе отбелязва своя храмов празник"}
{"url": "http://www.focus-news.net/news/2019/05/02/2652931/el-pais-venetsuelskiyat-opozitsionen-lider-leopoldo-lopes-i-semeystvoto-mu-sa-v-ispanskoto-posolstvo-v-karakas-potvradiha-ot-madrid.html", "text": "Правителството в Мадрид потвърди, че венецуелският опозиционен лидер Леополдо Лопес, съпругата му Лилиан Тинтори и една от дъщерите им се намират в испанското посолство въ столица Каракас, съобщава електронното издание на националния ежедневник  El Pais . \r\nСпоред информация на управляващите в Мадрид, тримата пребивават в резиденцията на испанския посланик във Венецуела Хесус Силва Фернандес. Подобно на всички посолства и консулства, резиденцията на посланика е неприкосновена, което означава, че венецуелският политик не може да бъде арестуван, докато се намира в пределите на комплекса. Източници от испанското правителство потвърдиха, че Лопес не е поискал политическо убежище. \r\nЛопес е един от опозиционните лидери, който е сред най-преследваните от правителството на Николас Мадуро. Той бе поставен под домашен арест през юли 2017 г. за подбуждане към насилие в рамките на протести от 2014 г. и бе освободен във вторник от група военнослужещи във Венецуела, които подкрепят Хуан Гуайдо. Лопес обясни, че военнослужещите, отговорни за задържането на лидера на опозицията под домашен арест, са обърнали гръб на Мадуро и са решили да подкрепят Гуайдо. \r\nПрисъствието на Лопес в испанското посолство представлява дипломатически проблем за Испания, която, въпреки признаването на Гуайдо за временно изпълняващ длъжността  президент, не е прекъснала връзките си с правителството на Мадуро. Междувременно испанският външен министър Хосеп Борел е на път за Йордания, пояснява изданието. \r\nНай-напред Лопес и семейството му потърсиха закрила в чилийското посолство в Каракас, но след това отправиха молба към испанската делегация и правителството на действащия министър-председател Педро Санчес за разрешение да се преместят в посолството на Мадрид в града. Тереза Герова", "date": "2019.05.02", "title": "El Pais: Венецуелският опозиционен лидер Леополдо Лопес и семейството му са в испанското посолство в Каракас, потвръдиха от Мадрид"}
{"url": "http://www.focus-news.net/news/2019/05/02/2652950/evropeyski-izbori-2019-andrey-novakov-kam-zhiteli-na-panagyurishte-kogato-bsp-kazhat-che-darzhavata-e-v-zastoy-vie-im-posochete-dohodite-i-investitsiite-tuk.html", "text": "Хората, които днес ви говорят, че живеем зле - ви оставиха на купони за храна и на режим на тока, фалираха шестнайсет банки за три месеца. Загърбете великодушието и щедростта си и не вярвайте на лъжите на тези хора. Дотук всичко, което сме направили през тези пет години в Европарламента, ни кара да гледаме открито хората в очите. И когато нашите опоненти ви кажат, че държавата е в застой - вие им посочете Панагюрище, да видят каква е средната заплата тук, колко инвестиции са направени от кмета на ГЕРБ  Никола Белишки и от бизнеса в тази община. Това каза кандидатът за евродепутат от ГЕРБ Андрей Новаков в Панагюрище, съобщиха от  пресцентъра на ПП ГЕРБ . Той заедно със седмата в листата на ГЕРБ и СДС Лиляна Павлова се срещнаха с членове и симпатизанти  на ГЕРБ. \r\n„Сега е важно новите фондове на ЕС да се инвестират и в по-малките градове и села, да няма разделение между големи и малки държави, между регионите. Ние, от ГЕРБ, знаем как да го направим и по това се различаваме от политическите ни опоненти“, каза на свой ред Лиляна Павлова по време на срещата, на която присъстваха и народните представители от област Пазарджик Десислава Тодорова, Десислава Костадинова и Даниела Малешкова, областният управител Стефан Мирев, председателят на общинския съвет на Панагюрище Христо Калоянов, както и областният координатор на ГЕРБ-Пазарджик Найден Шопов.  \r\nСлед срещата Андрей Новаков и  Лиляна Павлова се разходиха в центъра на града. По-късно вечерта те присъстваха на Националния митинг-заря,  посветен на 143 години от избухването на Априлското въстание на площад „20-ти април“ в Панагюрище.", "date": "2019.05.02", "title": "Европейски избори 2019: Андрей Новаков към жители на Панагюрище: Когато БСП кажат, че държавата е в застой – вие им посочете доходите и инвестициите тук"}
{"url": "http://www.focus-news.net/news/2019/05/02/2652944/evropeyski-izbori-2019-zam-ministar-zhecho-stankov-kormiloto-na-es-e-v-sigurni-ratse-koito-shte-zaviyat-v-pravilnata-posoka.html", "text": "Кормилото на ЕС е в сигурни ръце, тези на европейските и българските граждани, които ще завият в избраната от тях посока. Това каза за сутрешния блок „Добро утро, България“ на  Радио „Фокус“  Жечо Станков, зам.-министър на енергетиката и кандидат за евродепутат от ГЕРБ. Той припомни, че ГЕРБ е член на ЕНП и обяви какви ще са целите му, ако бъде избран за евродепутат. „Това, за което ще се боря е изравняване на стандартите и повишаване на доходите на гражданите. Ако се концентрираме в сектор енергетика ще продължа да отстоявам основните приоритети, които са заложени в стратегиите ни през годините, а именно да можем само да определяме енергийния си микс, да продължим да бъдем, нетен износител на енергия. Да се грижим не само за енергийната стабилност на България, а и в целия регион. България и за момента изнася 1/3 от енергията която произвежда. Това ни дава шанс за стабилни приходи през годините. Сигурен съм, че и другите колеги, които ще бъдат избрани за евродепутати ще имат възможност за градивни действия, за да може съвместно с тях да се борим за по-добро позициониране на България в Европа“, каза той. Жечо Станков  каза още, че е сумата, която получаваме от ЕС е четири пъти над вноската ни за членство в организацията. Всички тези средства трябва да се употребяват по правилния начин и да служат преди всичко на гражданите, обясни той и добави, че политическите спорове не са градивни и не носят нищо добро на гражданите. \r\nЙоланда ПЕЛОВА", "date": "2019.05.02", "title": "Европейски избори 2019: Зам.-министър Жечо Станков: Кормилото на ЕС е в сигурни ръце, които ще завият в правилната посока"}
{"url": "http://www.focus-news.net/news/2019/05/02/2652951/dobrich-v-kavarna-se-provede-obshtogradskoto-pochistvane-na-denya-na-truda.html", "text": "В Деня на труда - 1-ви май, Община Каварна и Общинско предприятие \"Чиракман\" се включиха в общоградското почистване в Каварна. Това съобщиха от пресцентъра на  Общината .", "date": "2019.05.02", "title": "Добрич: В Каварна се проведе общоградското почистване на Деня на труда"}
{"url": "http://www.focus-news.net/news/2019/05/02/2652952/kyustendil-blagotvoritelen-kontsert-nadezhda-za-katya-shte-se-provede-v-dupnitsa.html", "text": "Благотворителен концерт „Нaдежда за Катя” ще се проведе в Дупница. Това съобщиха за  Радио „Фокус” – Кюстендил  от Община Дупница. Концертът ще започне от 19.00 часа в Спортната зала на града. В него ще участват Expose team - Цвети и Свтльо, Антонина, Агатангелос, Еми Стамболова, Невена Пейкова и Бонимир, Марио Михайлов, дупнишката група „Арт Поп“ спортният клуб по художествена гимнастика“Радея“. Концертът е в помощ на 38-годишната Катя Стоянова от село Яхиноео, с диагноза тумор в мозъка. След направена операция, част от тумора е отстранен, но възникват усложнения – хидроцефалия, парализа на лява ръка и ляв крак, както и проблеми със зрението. След известно време са поставени две клапи, които за съжаление, се запушват. Лекарите в България не могат да овладеят положението и се налага Катя спешно да замине за Турция, където да получи шанс за успешно лечение. \r\nВенцеслав ИЛЧЕВ", "date": "2019.05.02", "title": "Кюстендил: Благотворителен концерт „Нaдежда за Катя” ще се проведе в Дупница"}
{"url": "http://www.focus-news.net/news/2019/05/02/2652953/pregled-na-osnovnite-temi-vav-velikotarnovskiya-pechat.html", "text": "„Търново сред най-скъпите градове, областта – с най-много бедни“ е заглавие от областния всекидневник  „Янтра Днес” . Над 26% от жителите във Великотърновска област живеят с доходи, по-ниски от линията на бедност, показват данните на Националния статистически институт. Регионът се нарежда начело на негативната класация заедно с Монтана, Ловеч и Сливен. За 2018 г. линията на бедност общо за страната е 351.11 лв. Средномесечно на лице от домакинство, а за Великотърновска област тя е 339 лв. „Над 300 ентусиасти се включиха в хоротеката на „TarnovoRUNs” за Никол“ е друго заглавие от ежедневника. Повече от 300 великотърновци станаха част от хоротеката на доброволците от „TarnovoRUNs” в почивния ден. Хорото за пореден път поведе хореографът Николай Корчев от танцов клуб „Плетеница”. Събитието този път бе посветено на Никол Владкова, която се бори с коварно онкологично заболяване – сарком на меките тъкани. Около пищното хоро бяха поставени кутии за дарения, а за да поощрят активността на присъстващите, организаторите направиха и танц на принципа на булчинското хоро. „С богата програма в Полски Тръмбеш празнуват 55-годишнината на града“ е заглавие от страница три на ежедневника. “С награда от 100 000 евро борят затлъстяването при децата“ четем на страница четири. На страница пет е публикуван материал със заглавието: “Областният управител проф. Д-р Любомира Попова: Отношението към хората с увреждания показва зрелостта на обществото и на институциите“. На спортната страница на вестник „Янтра Днес“ четем „Виолетовите“ приемат „Витоша“ в генерална репетиция за баражите“. \r\n„Хилендар Тодоров продаде за 230 хил. eвро руините на Стамболовия хан на Едмънд Бек\" е заглавие от първа страница на другия областен ежедневник  „Борба“ . Тексаският мултимилионер Eдмънд Бек вече има две сгради на великият майстор Колю Фичето във Велико Търново. След изключително красивия хан „Хаджи Николи”, носителят на наградата „Велико Търново” и неговият партньор Любо Марков са закупили и руините на Стамболовия хан. Миналата година Великотърновският общински съвет разреши на един от водещите предприемачи в града Хилендар Тодоров да изкупи общинската земя, върху която се намират останките на хана срещу 230 хил. лв. Преди това пък Тодоров изкупи собствеността на сградата от 20-ината й наследници, пръснати по целия свят. „725 първолаци в Търновската община влизат в училище наесен, 2565 са децата за ясли и детски градини“ е друга тема от ежедневника. 725 са първокласниците, които ще прекрачат прага на училищата в община Велико Търново наесен, показват цифрите в проектомрежата, която общинските съветници утвърдиха на последното си заседание. СУ „Емилиян Станев“ отново ще приеме най-голям брой първолаци- заявените паралелки в това училище са шест. „Благотворителна хоротека се проведе във Велико Търново“, „Търновски ученици разработиха настолна игра и сайт по международен проект“, „Градушка удари Полски Тръмбеш“ са други заглавия от страниците на всекидневника. „В „Етър ВТ“ оцениха мача с „Витоша“ на 6 лева, Сърмов и Руменов се завръщат в състава“, „Младите „железничари“ удариха лидера, съхраниха шансове за първото място“, „В Масларево си спретнаха голово шоу, Любчо Митов с хеттрик“ са заглавията от спортната страница на изданието.", "date": "2019.05.02", "title": "Преглед на основните теми във великотърновския печат"}
{"url": "http://www.focus-news.net/news/2019/05/02/2652954/kardzhali-izlozhbata-stremezh-kam-svoboda-na-nedret-pekchan-shte-bade-predstavena-v-grada.html", "text": "Изложбата „Стремеж към свобода“ ще бъде представена в града, предаде кореспондент на  Радио „Фокус\" . Изложбата ще бъде представена в Арт-галерията от Движение КРЪГ от 18.30 часа в залата на бул. „Тракия“, обясни Радост Николаева, директор на Движение КРЪГ. Авторка на платната е Недрет Пекчан, която от години живее и работи в Лондон. Родена е в село Мост през 1983 година. Това е първата ѝ самостоятелна изложба в България. От 2009 г. до 2018 г. е участвала в десетки изложби с художници от Турция, Испания, Франция, Белгия, Япония, САЩ в различни европейски градове. Завършила е изящни изкуства в Университета „Мимар Синан” в Истанбул, където през 2013 година получава магистърска степен, и е специализирала в Университета Кастилия Ла-Манча в Толедо.  \r\nСпоред Радост Николаева колекцията от художествени работи, с които пристига в родния край, носят черти от  носталгия към визуалния свят на селото, природата и местния начин на живот. Провокативно някои от работите са били илюстрирани с истински предмети, превърнати в художествени символи, които някогашното момиченце пази от детството си – лейка с форма на птица, детско столче, детска плетена възглавничка. Изложбата ще продължи до 25 май, когато на нейно място ще бъде представена нестандартна експозиция с текстове и фотографии от изследването „Интимни и сакрални пространства на паметта в Източните Родопи” на нейната сестра Нергис Имамоглу, която е докторантка в Историческия факултет на Университета „Улудаг” в Бурса.    \r\nДарина ДЕЕНИЧИНА", "date": "2019.05.02", "title": "Кърджали: Изложбата „Стремеж към свобода“ на Недрет Пекчан ще бъде представена в града"}
{"url": "http://www.focus-news.net/news/2019/05/02/2652955/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване „Добрич – Блян вихрен, понесен над степ ековита…“ на Радио „Фокус“ и Община Добрич включват едно от най-привлекателните места в добруджанския град - паркът „Свети Георги“. Той е създаден преди повече от 100 години. Предпочитано място е както за жителите на града, така и за неговите гости в дни на празници и в делничните дни, в миговете за отдих и спорт. По проект на Общината преди години бе възстановен розариумът – място, което очарова и е постоянно във фотообективите. За дейностите на Общината, свързани с поддържането на зелената система в града, ще ни разкаже младшият експерт Христо Даскалов. При голям интерес от страна на домакините и с огромен успех премина работното посещение в Япония на трима хореографии от Професионалния фолклорен ансамбъл „Добруджа“. Добричани посетиха близо месец страната на изгряващото слънце, за да разкрият хубостта и очарованието на българския фолклор и по-конкретно на добруджанския. За творческата работа на японска земя ще ни разкаже главният художествен ръководител на ансамбъл „Добруджа“ Стоян Господинов. Ученици и учители от Профилираната гимназия по предприемачество и туризъм„Райко Цончев“ в Добрич участваха в образователен обмен през април в чешкия град Злин в рамките на проект „Спасете бъдещето не само днес“, съфинансиран по програма Еразъм +, Ключова дейност „Стратегически партньорства“. В разговор двама от участниците – Жулияна Георгиева, преподавател по маркетинг и мениджмънт, и Севинч Ибрямова, административен сътрудник в гимназията, разкриват подробности за визитата и самата идея на проекта. От 7 до 10 май в Седмицата на камерната музика публиката в Добрич отново ще има възможност да се наслади на изпълнения на класици. Негов патрон е професор Константин Илиев, инициатор за първото издание още през далечната 1975 година. Светлана Попова, експерт в Дирекция „Култура“ в Община град Добрич, ще представи изпълнителите в тазгодишното издание, както и програмата му. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.05.02", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/05/02/2652956/montana-100-kilograma-nelegalen-tyutyun-sa-izzeti-pri-proverka-na-lek-avtomobil-pat-ii-81-v-zemlishteto-na-s-virove.html", "text": "100 килограма нелегален тютюн са иззети при проверка на лек автомобил път II-81 в землището на с. Вирове. Това съобщиха от  ОДМВР - Монтана . Тютюнът е открит на 01 май 2019 г. около 13.30 часа на път II-81 в землището на с. Вирове. По време на специализирана полицейска операция по ограничаване разпространението на акцизни стоки без бандерол е спрян за проверка лек автомобил \"Ауди А3\" с монтанска регистрация, управляван от 48-годишен криминално проявен от с. Копиловци, общ. Георги Дамяново. При извършената проверка на задната седалка на автомобила са намерени 5 черни найлонови чувала с тютюн. Местопроизшествието е посетено от дежурна оперативна група. При направеното претърсване от автомобила са иззети 10 черни найлонови чувала, съдържащи ситно нарязан насипен тютюн, без български акцизен бандерол, с общо тегло от 100 килограма. По случая е образувано досъдебно производство. 48-годишният е задържан за срок до 24 часа в РУ - Монтана. Работата по случая продължава РУ - Монтана.", "date": "2019.05.02", "title": "Монтана: 100 килограма нелегален тютюн са иззети при проверка на лек автомобил път II-81 в землището на с. Вирове"}
{"url": "http://www.focus-news.net/news/2019/05/02/2652941/zhan-klod-yunker-nito-edin-britanski-politik-ne-e-ocharovan-ot-ideyata-za-evropa.html", "text": "Британските политици никога не са били „очаровани“ от идеята за Обединена Европа. Това заяви председателят на Европейската комисия Жан-Клод Юнкер в интервю за унгарска медия, цитиранот от европейската редакция на изданието  Politico . \r\n\"В продължение на десетилетия на срещи с британски политици, впечатлението ми винаги е било, че те не се чувстват като у дома си в ЕС. Не съм срещал никой в техния политически елит, който да е очарован от идеята за Европа\", подчерта люксембургският политик, като същевременно допълни, че Лондон винаги и настоявал, че Общността трябва да бъде основана на общи „икономически интереси, а не на ценности“.  \r\nЮнкер направи връзка между гласуването във Великобритания от 2016 г. за излизане от ЕС и факта, че британските политици „от десетилетия\" казват на избирателите, че Общността е базирана на икономическо сътрудничество, а не общи ценности. \r\n„Това е причината, поради която те с такова нетърпение подкрепиха разширяването от 2004 г.\", когато Брюксел посрещна 10 нови страни в Блока и не успяха да „въведат каквито и да било преходни ограничения\", за да ограничат достъпа до пазара на труда на Великобритания, поясни Юнкер. \r\n„И сега всички ние носим тежестта на тази мярка\", добави председателят на ЕК, като се позова на последвалата антиимиграционна реакция, включително призивите за \"възвръщане на контрола\" на границите на страната, които помогнаха за кампанията на Брекзит.  \r\nЗапитан дали смята, че страните, които не са „очаровани“, трябва да напуснат ЕС, Юнкер отговори: „Не, не казвам, че чл. 50 на Лисабонския договор  дава възможност на всички да напуснат. Британците са ни показали, че не можем да задържим онези, които не искат да останат\". \r\nДруги страни „не искат да напуснат Съюза\" и едва ли ще последват стъпките на Великобритания, добави той. „Дори в страни, които понякога се ръководят от евроскептиците, мнозинството е проевропейско\", увери люксембургският политик.  Тереза Герова", "date": "2019.05.02", "title": "Жан-Клод Юнкер: Нито един британски политик не е очарован от идеята за Европа"}
{"url": "http://www.focus-news.net/news/2019/05/02/2652958/adelina-stefanova-hram-vavedenie-bogorodichno-blagoevgrad-borisovden-e-posveten-na-pametta-na-sv-tsar-boris-i-pokrastitel-na-balgarite.html", "text": "Българската православна църква отбелязва Борисовден, ден, който е посветен в памет на св. цар Борис I – покръстител на българите. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. Тя отбеляза, че в църковната служба той е записан като Благоверният Борис Михаил Цар Български Покръстител. „Подвигът на Благоверни Цар Борис Михаил, живял през 859 - 889 година, е равноапостолен. Той е покръстил българския народ. Разбира се, той е имал своите съображения на външна и вътрешна държавна политика, които може да нямат отношения към неговата личност пряко, но от целия му живот се вижда, че той е имал любов към християнството и е бил дълбоко убеден в неговите предимства над езичеството“, каза още Аделина Стефанова. Тя добави, че историята ни дава основание да мислим, че християнството е имало влияние в неговото семейство още от времето на дядо му. „Знаменателен исторически факт е, че гонителят на християнството хан Омуртаг не е оставил за свой наследник най-големия си син княз Боян Енравота, нито пък следващият по старшинство. Навярно по-големите синове на Омуртаг преди той да забележи това, са попаднали под влиянието на пленника византийски, който бил християнин и заради който бил хвърлен в тъмница“, добави Стефанова. Според нея всички ние почитаме християнството не само, защото сме християни, а защото това е благо вероизповедание. Аделина Стефанова подчерта, че то не възпитава в насилие и неподчинение, а в любов и смирение. \r\nЛивия НИНОВА", "date": "2019.05.02", "title": "Аделина Стефанова, храм „Въведение Богородично“ – Благоевград: Борисовден е посветен на паметта на св. цар Борис I – покръстител на българите"}
{"url": "http://www.focus-news.net/news/2019/05/02/2652961/burgas-s-vodosvet-na-boynite-znamena-i-kontsert-v-grada-shte-bade-otbelyazan-gergyovden.html", "text": "С водосвет на бойните знамена и концерт в града ще бъде отбелязан Денят на храбростта и празник на Българската армия. Това съобщиха от пресцентъра на  Общината . Честванията започват в 11.00 часа с поднасяне на венци и цветя пред паметника на 24-ти пехотен Черноморски полк на ул. „Христо Ботев“ 48. В 11.30 часа на площад „Св. св. Кирил и Методий“ ще бъде извършен тържествен водосвет и молебен за здраве на българските воини от гарнизон Бургас. Празничният концерт от програмата за отбелязване на Гергьовден стартира в 12.00 часа на пл. „Атанас Сиреков“. Изпълнителите от ансамбъл „Тунджа“ ще представят пред почитателите на българската музика богата гама от фолклорни изпълнения.", "date": "2019.05.02", "title": "Бургас: С водосвет на бойните знамена и концерт в града ще бъде отбелязан Гергьовден"}
{"url": "http://www.focus-news.net/news/2019/05/02/2652959/varna-chasti-ot-dva-kvartala-i-edna-mestnost-ostavat-bez-vodopodavane.html", "text": "Части от два квартала и една местност ще бъдат без водоподаване в четвъртък поради възникнали аварии. Това съобщиха за Радио „Фокус“ – Варна  от дружеството „Водоснабдяване и канализация“ в града. До 14.00 часа без вода ще са част от абонатите на пазара до бл. 147. кв. “Младост“. С нарушено водоподаване до същия час ще са и адреси в к.к. “Чайка“ и местност „Ален мак“. До около 17.00 часа вода няма да има и в квартал „Победа“, в района на „Конфуто“. \r\nДиана СТОЕВА", "date": "2019.05.02", "title": "Варна: Части от два квартала и една местност остават без водоподаване"}
{"url": "http://www.focus-news.net/news/2019/05/02/2652964/dobrich-chetiri-naseleni-mesta-v-obshtina-dobrichka-sa-s-narusheno-vodopodavane-zaradi-avarii.html", "text": "Четири населени места в община Добричка са с нарушено водоподаване, по информация на ВиК - Добрич. Това са селата Козлодуйци, Лясково, Методиево и Овчарово, предаде кореспондент на  Радио „Фокус” – Варна . Аварии по водопреносната мрежа се отстраняват също в община Балчик – Вилна зона „Овчаровски плаж“, в община Каварна - с. Септемврийци и с. Хаджи Димитър, в община Тервел - с. Сърнец и Помпена станция – Коларци, в община Генерал Тошево - с. Спасово, в община Шабла - с. Горичане и в община Крушари - с. Кърджиево. \r\nЖулиета НИКОЛОВА", "date": "2019.05.02", "title": "Добрич: Четири населени места в община Добричка са с нарушено водоподаване заради аварии"}
{"url": "http://www.focus-news.net/news/2019/05/02/2652965/pleven-dvizhenieto-po-patya-byala-slatina-dolni-dabnik-v-rayona-mezhdu-iskar-i-dolni-dabnik-se-osashtestvyava-s-povisheno-vnimanie.html", "text": "Движението по път II-13, Бяла Слатина - Долни Дъбник в района между Искър и Долни Дъбник от км 102+000 до км 103 +000 се осъществява с повишено внимание поради механизирани дейности по оформяне на земен изкоп. Това съобщиха за  Радио „Фокус“  от Областно пътно управление - Плевен. Срокът е до 4 май. Пътните настилки са сухи. До 16 юни е ограничено движението по път Ясен – Дисевица – Петърница – Катунец, поради строително-монтажни работи. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли. \r\nВиолета КРЪСТЕВА", "date": "2019.05.02", "title": "Плевен: Движението по пътя Бяла Слатина - Долни Дъбник в района между Искър и Долни Дъбник се осъществява с повишено внимание"}
{"url": "http://www.focus-news.net/news/2019/05/02/2652962/dobrich-kulturen-tsentar-dvoretsa-e-domakin-na-mezhdunaroden-hudozhestven-plener-chast-ot-proekta-savremenni-hudozhnitsi-na-balchik.html", "text": "Държавен културен институт - Културен център (ДКИ – КЦ) „Двореца“ е домакин на международен художествен пленер, част от проекта „Съвременни художници на Балчик“. Това съобщи за  Радио „Фокус” – Варна  Галя Георгиева, организатор международни фестивали, културна дейност и специални събития в Архитектурно-парковия комплекс край морето. Инициатор на проекта е Elite Art Club UNESCO - организация, чиито основни цели са да популяризира фундаменталните принципи на ЮНЕСКО, като организира комплексни културни проекти. На международно ниво усилията й са съсредоточени в насърчаването на международното интелектуално сътрудничество. ДКИ – КЦ „Двореца“, който инициира множество проекти с цел развитието на гражданското общество чрез изкуството, е партньор от българска страна. На 5 и 6 май художествените интерпретации на осмината творци, инспирирани от неповторимата среда на груповия паметник на архитектурното и парково изкуство „Двореца“ ще бъдат представени пред многобройните посетители на комплекса в отворено творческо ателие. Картините могат да бъдат разгледани в работните лоджии на вила „Сюита“. След това ще бъдат представени и в галерия Elite Art в Букурещ, както и в Ella Traveland - Румъния. Така красотата на „Двореца“ ще бъде споделена с множество чуждестранни ценители на художественото изкуство, които ще отнесат със себе си и част от България. Културният форум продължава до 7 май.  \r\nЖулиета НИКОЛОВА", "date": "2019.05.02", "title": "Добрич: Културен център „Двореца“ е домакин на международен художествен пленер, част от проекта „Съвременни художници на Балчик“"}
{"url": "http://www.focus-news.net/news/2019/05/02/2652966/smolyan-politsiyata-razsledva-krazhba-na-pari-ot-paraklisa-sveto-bogoyavlenie-v-mestnostta-banya.html", "text": "Полицията разследва кражба на пари от параклиса „Свето Богоявление“ в местността Баня. Това съобщиха от  ОДМВР - Смолян . Сигналът за кражбата е подаден на 30 април 2019 г. в РУ - Чепеларе. Жалбата е от 46-годишен мъж от с. Павелско, общ. Чепеларе, за това, че е разбита входната врата на параклис „Свето Богоявление“ в местността Баня, землище на с. Павелско. Установено е, че липсват парите от дарения и продажба на свещи. Щетите са в процес на изясняване. Местопроизшествието е посетено от дежурна оперативна група при РУ - Чепеларе. Извършен е оглед и е образувано досъдебно производство.  \r\nТри дни преди това, на 27 април 2019 г. в РУ - Чепеларе е получена жалба от 62-годишна жена от с. Павелско, общ. Чепеларе, за това, че е разбита входната врата на параклис \"Света Богородица\", на който тя е отговорник. Параклисът се намира в гробищен парк в с. Павелско. Жената заявява, че липсват парите от дарения и продажба на свещи. При огледа е установено, че е разбита и входната врата на намиращ се в същия гробищен парк параклис \"Свети Георги\", като от него също липсват парите от дарения и продажба на свещи. Щети в процес на изясняване. Местопроизшествието е посетено от дежурна оперативна група при РУ - Чепеларе. Извършен е оглед и е образувано досъдебно производство.   \r\nПо трите случая е работил екип от криминалисти и разследващ полицай при РУ - Чепеларе, които са установили, че евентуални извършители на деянията са четирима младежи на възраст между 14 и 17 години, настанени в дом за деца лишени от родителски грижи в с. Нареченски бани. Момчетата са извършвали деянията в различно съучастие, като всеки от тях има и други подобни прояви.  Работата по случаите продължава.", "date": "2019.05.02", "title": "Смолян: Полицията разследва кражба на пари от параклиса „Свето Богоявление“ в местността Баня"}
{"url": "http://www.focus-news.net/news/2019/05/02/2652970/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-may.html", "text": "„Софийска вода” временно ще прекъсне водоснабдяването в някои части на столицата на 3 май. Това съобщиха от пресцентъра на  дружеството . \r\nВъв връзка с  пресвързване на уличен водопровод на ул. „Акад. Борис Стефанов“ в жк. „Студентски град“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: ул. „Акад. Борис Стефанов“ от ул. „Атанас Иширков“ до ул. „Иван Странски“, Зимен дворец на спорта. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред Зимен дворец на спорта .  \r\nВъв връзка с подмяна на сградно водопроводно отклонение пред бл. 72 в жк. „Дружба 1“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. 5048; ул. „Генерал Стоян Стоянов“ от ул. 5049 до бл. 68. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 72 вх. Б.  \r\nВъв връзка с пресвързване на уличен водопровод на ул. „Загребска“ в кв. „Овча купел“ се налага спиране на водоподаването от 08.00 до 20.00 часа на клиентите на „Софийска вода”, живеещи в района на: ул. „Загребска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Загребска“ ъгъла с ул. „Любляна“ \r\nВъв връзка с  диагностика на уличен водопровод на ул. „Любен Каравелов“ с. Мрамор, се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. \"Любен Каравелов\" от ул. \"Алеко Константинов\" до ул. \"Васил Левски\"; ул. \"Алеко Константинов\" от ул. \"Иван Вазов\" до ул. \"Захари Стоянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алеко Константинов“ ъгъла с ул. „Любен Каравелов“ \r\nВъв връзка с механично почистане и дезинфекция на резервоар „Шумака“ се налага спиране на водоподаването от 09.00 до 13.00 часа на клиентите на „Софийска вода”, живеещи в района на: \r\nвилна зона „Шумака“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеоновско шосе“ и отбивката за резервоара.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.02", "title": "„Софийска вода” временно ще прекъсне водоснабдяването в някои части на столицата на 3 май"}
{"url": "http://www.focus-news.net/news/2019/05/02/2652967/balgariya-i-bavariya-podpisaha-savmestna-deklaratsiya-za-namerenie-za-satrudnichestvo-v-oblastta-na-sigurnostta-i-protivodeystvieto-na-prestapnostta.html", "text": "В Министерски съвет бе подписана съвместна декларация за намерение между България и Бавария за сътрудничество в областта на сигурността и противодействието на престъпността, предаде репортер на  Агенция „Фокус“ . От българска страна декларацията бе подписана от министър-председателя Бойко Борисов, а от баварска от премиера Маркус Зьодер. Преди това двамата премиери проведоха двустранна среща по тези теми. \r\nДеница КИТАНОВА", "date": "2019.05.02", "title": "България и Бавария подписаха съвместна декларация за намерение за сътрудничество в областта на сигурността и противодействието на престъпността"}
{"url": "http://www.focus-news.net/news/2019/05/02/2652969/premierat-na-bavariya-markus-zyoder-v-tezhki-vremena-balgariya-se-dokazva-kato-stabilen-evropeyski-partnyor.html", "text": "В тежки времена България се доказва като стабилен европейски партньор. Това каза премиерът на Свободна държава Бавария Маркус Зьодер след среща с българския министър-председател Бойко Борисов, предаде репортер на  Агенция „Фокус“  По думите му в тежки времена България се доказва като стабилен европейски партньор и много силен партньор в една по-слаба Европа. „България показва колко силна и стабилна е тя и колко силни, важни и значими са усилията за запазване на сигурната в границите на ЕС. България също получи подкрепа от ЕС за защитата на външната граница, но тя и със собствени средства вложи много усилия, за да осигури именно защитата на тази външна граница“, заяви още Зьодер.  \r\nДеница КИТАНОВА", "date": "2019.05.02", "title": "Премиерът на Бавария Маркус Зьодер: В тежки времена България се доказва като стабилен европейски партньор"}
{"url": "http://www.focus-news.net/news/2019/05/02/2652972/evropeyski-izbori-2019-g-kandidatite-za-evrodeputati-eva-maydel-i-lilyana-pavlova-shte-posetyat-obshtinite-bozhurishte-slivnitsa-dragoman-i-kostinbrod.html", "text": "На 3 май 2019 г. кандидатите за евродепутати Ева Майдел и Лиляна Павлова ще посетят общините Божурище, Сливница, Драгоман и Костинброд в Софийска област. \r\nОт 10.30 часа те ще посетят община Божурище, където ще се срещнат с персонала на завод за производство на кафе. По-късно двете ще направят обиколка на централния градски парк и площад, ремонтирани основно със средства от общинския бюджет. \r\nОт 12.30 часа Ева Майдел и Лиляна Павлова ще се срещнат с персонала на транспортна фирма и с представители на местния бизнес в община Сливница.   \r\nОт 14.30 часа кандидатите за евродепутати от листата на ГЕРБ и СДС ще направят посещение на Туристически информационен център, изграден с евростредства в община Драгоман. Там те ще се срещнат с избиратели и земеделски производители. \r\nОт 16.15 часа Ева Майдел и Лиляна Павлова ще направят среща с избиратели на открито. Срещата ще се състои на централния площад в село Петърч, община Костинброд. \r\nОт 18.00 часа Павлова и Майдел ще присъстват на откриването на обновения централен градски площад в гр. Костинброд.", "date": "2019.05.02", "title": "Европейски избори 2019 г.: Кандидатите за евродепутати Ева Майдел и Лиляна Павлова ще посетят общините Божурище, Сливница, Драгоман и Костинброд"}
{"url": "http://www.focus-news.net/news/2019/05/02/2652973/sport-angliya-priema-kosovo-v-sauthemptan.html", "text": "Стадион \"Сейнт Мерис\" в Саутхемптън ще приеме квалификацията от група \"А\" за Евро 2020 между Англия и Косово, потвърдиха от Футболната асоциация в сряда. \"Трите лъва\" ще играят в Саутхемптън за първи път след 2002 година, когато направиха равенство 2:2 с Македония. \r\nАнглийският отбор не е излизал на стадион различен от \"Уембли\" от октомври 2006 година. Тогава \"Олд Трафорд\" в Манчестър прие срещата между Англия и Македония. \r\nВ квалификационна група \"А\" за Евро 2020 са още отборите на България, Черна гора и Чехия. Двубоят между Англия и Косово е насрочен за 10 септември.  \r\nВенцислав ДРАГОМАНОВ", "date": "2019.05.02", "title": "Спорт: Англия приема Косово в Саутхемптън"}
{"url": "http://www.focus-news.net/news/2019/05/02/2652957/hashim-tachi-v-intervyu-za-der-spiegel-pokrepyam-svarzvaneto-s-preshevskata-dolina-chrez-otvoreni-granitsi-a-ne-chrez-promyanata-im.html", "text": "В интервю за авторитетното германско издание  Der Spiegel  държавният глава на Косово Хашим Тачи подчерта, че възможността за присъединяване на Прешевската долина към най-младата държава на Балканите никога не е била разглеждана като опция на масата за преговори. \r\n„Бих подкрепил обаче свързването на населените предимно с албанци области в Прешевската долина – Прешево, Буяновац и Медвежда – с Косово чрез отваряне на границите, а не чрез промяната им. Там албанците са дискриминирани от сърбите“, подчерта президентът на Косово. \r\nНа въпрос дали вярва, че Сърбия би отстъпила на Косово тези области, Тачи поясни: „Говоря от европейска перспектива. Ако Сърбия и Косово станат членове на ЕС, такава връзка би била възможна. Сърбия най-накрая трябва да признае Косово. И искам от Сърбия да признае геноцида на албанците в Косово като такъв“.  \r\nТачи бе категоричен: Прищина е готова единствено на „нула“ отстъпки за северната част на Косово. „Защо трябва да го правим? Сърбите на север са граждани на Косово с всички произтичащи от това права“.  \r\nКосовският президент коментира и причините за настояването на Прищина за включване на САЩ в диалога за нормализиране на двустранните отношения с Белград. „САЩ, Германия, Франция, Великобритания и Италия винаги са били единни в позицията, че не трябва да има нови разграничения между страните от Западните Балкани. Сега те очевидно вече не говорят с един глас. Това е лошо. Дълготрайното споразумение ще има стабилна основа, ако всички, включително САЩ, стоят зад него“.  \r\nНа въпрос дали смята, че нов дебат за преначертаване на границите по етнически принцип е по-скоро вреден за мира между албанците и сърбите, Тачи отбеляза: „Историческата омраза е много дълбока. Направихме много, имаше комисия за помирение, посетих сръбски църкви. Но през последните месеци много страни подкопаха тези усилия - включително чрез дебата за размяна на територии“.  Тереза Герова", "date": "2019.05.02", "title": "Хашим Тачи в интервю за Der Spiegel: Подкрепям свързването с Прешевската долина чрез отворени граници, а не чрез промяната им"}
{"url": "http://www.focus-news.net/news/2019/05/02/2652968/evropeyski-izbori-2019-zam-ministar-zhecho-stankov-sektor-energetika-e-znachitelno-po-stabilen-ot-tova-koeto-zavarihme-2014-g.html", "text": "Сектор „Енергетика“ е значително по-стабилен от това, което ГЕРБ завари 2014г. Това каза за сутрешния блок „Добро утро, България“ на  Радио „Фокус“  Жечо Станков, зам.-министър на енергетиката и кандидат за евродепутат от ГЕРБ. В момента се разработват стратегически документи в съответствие с всички регламенти и директиви на ЕК, които българската държава успя да договори по време на българското председателство. Специален акцент е отделен на енергийната сигурност, уточни Станков. „Много голяма част от гражданите със сигурност помнят 2009 година, когато през най-студените месеци България остана без природен газ. Голяма част от тях не можеха да отидат на работните си места, защото им се налагаше да взимат отпуски, за да гледат децата си, които пък не могат да отидат на детска градина или училище. Работим сериозно в тази насока, за да имаме нови маршрути за доставки на газ с нови интерконектори. Гръцкият интерконектор се очаква буквално след броени седмици. До края на месец май трябва да започне конкретната работа по него. Румънския вече е въведен в експлоатация. Работи се усилено и по сръбския интерконектор“, обясни той. Жечо Станков каза още, че страната ни постоянно получава средства от Европа за разширяване на вътрешната мрежа, на газовото ни хранилище. Действително диверсификацията и енергийната ни сигурност е основен приоритет, добави той. \r\nЙоланда ПЕЛОВА", "date": "2019.05.02", "title": "Европейски избори 2019: Зам.-министър Жечо Станков: Сектор „Енергетика“ е значително по-стабилен от това, което заварихме 2014 г."}
{"url": "http://www.focus-news.net/news/2019/05/02/2652976/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Напрежението в отношенията между Гърция и Турция, отзвукът от срещата на върха в Берлин за Западните Балкани, както и оставащата част от кампанията преди втория тур на президентските избори в Северна Македония са част от основните теми, върху които акцентират водещите балкански печатни издания. \r\n***  Коментирайки резултатите от срещата за Западните Балкани в Берлин, в рамките на пресконференция президентът на Косово Хашим Тачи подчерта, че на форума нито канцлерът на ФРГ Ангела Меркел, нито държавният глава на Франция Еманюел Макрон са отправили призив към сръбския лидер Александър Вучич да признае независимостта на най-младата държава на Балканите, отбелязва електронното издание на водещия белградски ежедневник  „Политика“ . \r\nРъководителят на Прищина в Прищина Хасим Тачи заяви, че Берлинската конференция не е довела до нови идеи и че организаторите на митинга Ангела Меркел и Емануел Макрон не са изпратили обаждане до сръбския президент Александър Вучич за признаване на Косово, предаде Танюг. \r\n„Някои смятаха, че всичко може да се случи и да свърши там. Но не е така. Не видях призив за признаване на Косово нито от Меркел, нито от Макрон, адресиран до сръбския президент Вучич, но не видях и готовност и от останалите пет държави в ЕС, непризнали Косово, да направят това. Не случайно казах, че в Берлин не бяха представени нови идеи“, подчерта Тачи на пресконференция в Прищина, втората, организирана  по-малко от 24 часа след завръщането му от Берлин. \r\nТачи разкритикува ролята на международните фактори, защото, съгласно думите му, те не показват единство и подкрепа за окончателното споразумение с Белград. \r\n***  В интервю за скопския вестник  „Независен“  кандидатът на СДСМ за президентския пост в югозападната ни съседка Стево Пендаровски изрази увереност, че той е единствен претендент, който представлява всички граждани на страната. \r\nПендаровски определи и първите стъпки, които ще направи в случай на победа в гласуването на 5 май. „Първо, ще подпиша всички закони, които (настоящият държавен глава Георги) Иванов игнорира, а са в интерес на гражданите. Недопустимо е да се постъпва така, както направи той. Второ, веднага ще създам експертен екип, който ще ми помогне по-специално в областта на европейските интеграции и външната политика. Искам да дам максимална подкрепа в тези процеси, които ни предстоят, и да помогна за подготовката и реформите навреме и качествено. Това практически е нещо, което ще правя целия си мандат, но ще започна веднага след встъпването си в длъжност. Трето, ще разработя стратегия за национално обединение около ключови стратегически решения. В продължение на години не сме имали национална стратегия по важни въпроси, които представляват интерес за гражданите. Моят ангажимент е най-накрая да променя това и като президент ще бъда този, който ще започне диалог между всички заинтересовани страни, ще ги обединя във връзка с тези въпроси. Всички сериозни държави имат консенсус по някои въпроси, така че и ние трябва да го постигнем“, категоричен бе Пендаровски.  \r\nКандидатът на СДСМ за президентския пост изрази увереност, че на 5 май ще бъде регистрирана необходимата избирателна активност – 40%. „Убедени, че ще има цензус. Във всички предишни президентски избори във втория кръг гласуваха по-голям брой граждани, така ще се случи и сега. Вярвам, че тези, които са останали у дома по-рано, ще участват във втория кръг на изборите, защото знаят колко е важно да направят това. Очаквам, че всички етнически общности ще гласуват, както и че избирателите на Блерим Река ще ме подкрепят. В първия тур те гласуваха за Река, с когото имаме практически еднакви цели, интеграция в НАТО и ЕС и равно третиране и права на всички граждани. Аз съм единственият кандидат, който обединява всички граждани, независимо от тяхната етническа принадлежност, и насърчавам този искрен ангажимент от години. Това ми дава право да вярвам в успеха на изборите и в убедителната победа“, подчерта Пендаровски. \r\n***  По информация на Генералния щаб на гръцката армия през почивните дни за Великден са отчетени увеличения на нарушенията на въздушното пространство на страната от изтребители на ВВС на Турция, съобщава електронното издание на водещия атински ежедневник  Kathimerini . \r\nВъпреки продължаващите усилия за съживяване на диалога за установяване на мерки за изграждане на доверие между Атина и Анкара, нарушенията от Великден показват, че пред двете страни все още предстои дълъг път, коментират от редакцията. \r\nМеждувременно Анкара издаде два навигационни телекса за резервиране на зони в Егейско море и Източното Средиземноморие за учения. По-рано вестникът съобщи, че през лятото Турция планира проучвания в континенталния шелф на Гърция. \r\nГръцки аналитици обясняват повишения натиск от страна на Турция със задълбочаването на връзките между Вашингтон, Атина и Никозия. \r\n***  По албанските граници със съседните й страни  ще бъдат изпратени патрули със служители на европейската гранична охрана и брегова охрана, съобщава електронното издание на водещия прищински ежедневник  Koha Ditore . \r\nСъответното споразумение между Албания и Европейския съюз за действията, предприети от Фронтекс в страната, влезе в сила в сряда, 1 май. Документът се прилага само за територията на Република Албания, като урежда и регулира задълженията и отговорностите на членовете на екипа и персонала на европейската агенция. След влизането му в сила споразумението ще даде възможност на Агенцията да предостави помощ в областта на управлението на външните граници и ще позволи бързо разполагане на екипите на  Фронтекс на територията на Албания, в случай на внезапна промяна на миграционните потоци. \r\n***", "date": "2019.05.02", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/05/02/2652975/evropeyski-izbori-2019-g-kandidatat-za-evrodeputat-ot-gerb-emil-radev-shte-poseti-oblast-vidin.html", "text": "Кандидатът за евродепутат Емил Радев ще посети област Видин на 3 май. Това съобщиха от пресцентъра на  ПП ГЕРБ . От 11.00 часа в митрополитския храм „Св. Николай Чудотворец” Емил Радев ще присъства на откриването на предизборната кампания на ГЕРБ във Видин. По традиция областната структура на партията ще даде старт на кампанията с водосвет за здраве и успех. На тържествения ритуал ще присъстват областният координатор на ГЕРБ - Видин и народен представител Владимир Тошев и общинските ръководства на партията от областта. \r\nОт 12.00 часа кандидатът за евродепутат Емил Радев ще се включи в „зелена” акция на ГЕРБ - Видин. Емил Радев, Владимир Тошев, членове и симпатизанти на партията ще засадят 200 рози в Розариума край замъка „Баба Вида”. \r\nОт 15.30 часа в Конферентната зала на Областната администрация Емил Радев ще представи акцентите в секторните политики в платформата на ГЕРБ за европейските избори пред жители на община Видин. \r\nПосещението на кандидата за евродепутат Емил Радев във област Видин ще продължи със среща с членове и симпатизанти на ГЕРБ в гр. Кула, община Кула. Срещата ще се проведе от 17.30 часа в салона на НЧ „Просвета”, ул. „Възраждане” 21.", "date": "2019.05.02", "title": "Европейски избори 2019 г.: Кандидатът за евродепутат от ГЕРБ Емил Радев ще посети област Видин"}
{"url": "http://www.focus-news.net/news/2019/05/02/2652977/veliko-tarnovo-s-23-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 23 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 229 см, а температурата на водата 16 градуса. Днес по поречието на Дунав ще е предимно слънчево. Ще духа до умерен северозападен вятър. Максимални температури ще бъдат между 18° и 23°, в Свищов – 23°.", "date": "2019.05.02", "title": "Велико Търново: С 23 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/02/2652980/smolyan-tsarkvata-sv-atanasiy-v-zlatograd-be-vazstanovena.html", "text": "В Златоград бе възстановена прекрасната църква „Св. Атанасий“. Това съобщи за  Агенция „Фокус“  археологът проф. Николай Овчаров. “Всеки българин знае за прекрасния Златоград, сгушен в дебрите на Средните Родопи. И днес той впечатлява с прекрасните си възрожденски къщи, създадени преди повече от два века. Туристите мечтаят да се разходят по тесните калдъръмени сокаци и да пийнат чаша руйно вино в дълбоките механи. Но може би най-впечатляваща е християнската история на града, който винаги е бил светилник на вярата. В него са уникалните църкви „Св. Богородица“ (1834) и „Св. Георги“ (1871), откъдето започва закъснялото българско Възраждане”, отбелязва проф. Овчаров. „Началото на днешния Златоград обаче се губи в мрака на средновековната епоха. Археологически разкопки покрай Велика река разкриха гробове от ХІІІ-ХІV в. с множество метални и стъклени накити. Погребенията явно са свързани с най-ранното селище. Вероятно в същото време са били изградени няколко християнски църкви, които заедно с него загиват по време на османското нашествие. Те са на четири планински върха, ограждащи Златоград отвсякъде и образуващи Кръстатата гора, както я наричат местните хора. Храмовете носят имената на светците Константин и Елена, Неделя, Атанасий, Илия и Екатерина. Сега три от тези църкви са възстановени и гордо извисяват кръстове над куполите си. Това са „Св. Св. Константин и Елена” на югозапад от града, „Св. Неделя” на север и „Св. Атанасий” на стар път към Беломорието. До тях може да се стигне по черни пътища, а първата се намира на самата граница и на шосето, което свързва България с Гърция“, разказва той. По думите му с тези храмове са свързани много легенди, разказващи за драматичните времена на турското робство. „Особено трагичен е разказът за гибелта на укрепения манастир, в който се намирала църквата „Св. Неделя”. Цели месеци нашествениците го обсаждат, но той не се предава. Всички се чудят как християните издържат без храна и вода. Накрая на стените на обителта се появява измършавелият като скелет последен защитник. Преди да се хвърли от зида, той промълвява към завоевателите: „Всички са мъртви. И аз ще умра, но от нашата кръв ще се родят тези, които ще освободят земята ни!”, обяснява проф. Овчаров. Той допълва, че е много впечатляваща и историята на храма „Св. Атанасий“. „Според легендата от руините на старата църква излитат ята гарвани и изкълвават очите на агаряните, тръгнали през ХVІІ в. да изтребят последните християни в Златоград. Оттогава мюсюлманите от околните села треперят от това чудо и не смеят да закачат българите в селището, чиито покровител става св. Атанасий“, разказва археологът. „Именно затова е толкова важно възстановяването на храмовете на Кръстатата гора. След  „Св. Св. Константин и Елена” и „Св. Неделя” дойде реда на „Св. Атанасий“. Тази църква е възстановена веднага след Балканската и Първата световна война, когато Златоград е присъединен към границите на Родината. Сградата обаче до 2018 г. бе почти изоставена и пред рухване“, посочва той. „Ето че сега с волните пожертвования на златоградчани и хора от цялата страна тя бе направена много по-красива отпреди. Позлатените й кубета се виждат от града и от километри разстояние. А през нощта тя е осветена и много наподобява храма „Възнесение Господне“ на царствения хълм Царевец във Велико Търново. И в това няма нищо чудно, защото християнският Златоград е такъв символ за Родопите, какъвто е Търновград за цялата ни Родина“, отбелязва проф. Овчаров. Той уточни, че освещаването на храма е именно днес, на 2 май 2019 г. – деня на св Атанасий Велики.", "date": "2019.05.02", "title": "Смолян: Църквата „Св. Атанасий“ в Златоград бе възстановена"}
{"url": "http://www.focus-news.net/news/2019/05/02/2652981/smolyan-12-godishno-momche-e-postradalo-pri-katastrofa-mezhdu-avtomobil-i-mototsiklet-po-patya-davidkovo-starnitsa.html", "text": "12-годишно момче е пострадало при катастрофа между автомобил и мотоциклет по пътя Давидково – Стърница. Това съобщиха от  ОДМВР – Смолян . Инцидентът е станал на 30 април 2019 г. около 16.30 часа на път SML 2004 при км 3+900 с. Давидково – с. Стърница на дясна крива. Лек автомобил „Мерцедес – Спринтер“, управляван от Т. К.  на 22 години от гр. Смолян се сблъсква с насрещно движещия се мотоциклет „ЧЗ-350“, управляван от М. К. на 15 години от с. Стърница, общ. Баните и пътник на 12 години от същото село. При катастрофата е ранен пътникът на мотоциклета, който е получил срязване на мускула на прасеца и травма на колянна става на левия крак. Пострадалият е настанен за лечение в МБАЛ - Смолян без опасност за живота. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2019.05.02", "title": "Смолян: 12-годишно момче е пострадало при катастрофа между автомобил и мотоциклет по пътя Давидково – Стърница"}
{"url": "http://www.focus-news.net/news/2019/05/02/2652978/api-do-1800-chasa-dvizhenieto-shte-se-osashtestvyava-v-aktivnata-lenta-ot-km-51-do-km-50-na-avtomagistrala-trakiya-v-posoka-sofiya-poradi-remontni-deynosti.html", "text": "До 18.00 часа движението ще се осъществява в активната лента от км 51 до км 50 на автомагистрала „Тракия“ в посока София. Това съобщиха от пресцентъра на  Агенция „Пътна инфраструктура“ . До 17.00 часа трафикът при км 56 в посока София ще се извършва в изпреварващата лента. Ограниченията се налагат поради ремонтни дейности по асфалтовата настилка.  \r\nНеобходимо е шофьорите да се движат с повишено внимание и съобразена скорост.", "date": "2019.05.02", "title": "АПИ: До 18.00 часа движението ще се осъществява в активната лента от км 51 до км 50 на автомагистрала „Тракия“ в посока София поради ремонтни дейности"}
{"url": "http://www.focus-news.net/news/2019/05/02/2652983/evropeyski-izbori-2019-g-kandidatat-za-evrodeputat-andrey-kovachev-shte-poseti-obshtina-pleven.html", "text": "Кандидатът за евродепутат от ГЕРБ Андрей Ковачев ще посети община Плевен днес. Това съобщиха от пресцентъра на  ПП ГЕРБ . От 14.00 часа Андрей Ковачев ще посети Средношколското общежитие в Плевен. За 18.00 часа е предвидена среща в село Биволаре, община Долна Митрополия.", "date": "2019.05.02", "title": "Европейски избори 2019 г.: Кандидатът за евродепутат Андрей Ковачев ще посети община Плевен"}
{"url": "http://www.focus-news.net/news/2019/05/02/2652974/premierat-boyko-borisov-na-parvo-myasto-sme-v-evropa-po-zadarzhani-arestuvani-dadeni-na-sad-i-osadeni-kanaldzhii.html", "text": "На първо място сме в Европа по задържани, арестувани, дадени на съд и с присъди каналджии. Това каза министър-председателят Бойко Борисов след среща с премиера на Свободна държава Бавария Маркус Зьодер, предаде репортер на  Агенция „Фокус“  „На разговора още веднъж детайлно запознах колегата Зьодер с охраната по Шенгенското пространство. За пример в Европа сме“, каза още Борисов. По думите му страната ни е доказала, че се справя с нелегалната миграция. Мисля, че сме на първо място в Европа, което прави чест на колегите от МВР, по задържани, арестувани, дадени на съд и вече с присъди каналджии“, подчерта министър-председателят. Той отчете, че отпуснатите пари за охрана на границата от ЕК са свършили добра работа. „Ние от нашия бюджет инвестираме непрекъснато за охрана на границата“, допълни той.  \r\nДеница КИТАНОВА", "date": "2019.05.02", "title": "Премиерът Бойко Борисов: На първо място сме в Европа по задържани, арестувани, дадени на съд и осъдени каналджии"}
{"url": "http://www.focus-news.net/news/2019/05/02/2652986/vazmozhno-e-zabavyane-v-obrabotkata-i-dostavkata-na-pratki-v-skandinavskite-strani-zaradi-stachni-deystviya-na-piloti.html", "text": "Пощенските оператори в Швеция, Норвегия и Дания уведомяват, че във връзка с отменените стотици полети през времето на стачните действия на пилотите от скандинавската авикомпания САС се очакват забавяния в обработката и доставката на всички пратки. Това съобщиха от пресцентъра на  Български пощи .", "date": "2019.05.02", "title": "Възможно е забавяне в обработката и доставката на пратки в скандинавските страни заради стачни действия на пилоти"}
{"url": "http://www.focus-news.net/news/2019/05/02/2652979/afp-v-shri-lanka-se-otkazaha-ot-planovete-za-otsluzhvane-na-nedelnite-liturgii-zaradi-zaplaha-ot-novi-bombeni-atentati.html", "text": "Католическата църква в Шри Ланка се отказа от плановете за възобновяване на неделните литургии заради опасения от нови бомбени атентати в страната, предава  AFP . \r\nГоворител на кардинал Малкълм Ранджит поясни, че Църквата е получила „конкретна информация за две възможни нападения\", поради което е взето решение да се отмени месата за 5 май. \r\n„По съвет на силите за сигурност решихме да отменим месите в неделя във всички църкви\", заяви Ранджит за агенцията. Църквата планираше да възобнови обществените услуги за първи път след нападенията за Великден, в които загинаха 257 души, припомня AFP.  Тереза Герова", "date": "2019.05.02", "title": "AFP: В Шри Ланка се отказаха от плановете за отслужване на неделните литургии заради заплаха от нови бомбени атентати"}
{"url": "http://www.focus-news.net/news/2019/05/02/2652985/blagoevgrad-festivalat-balkanski-igri-shte-predstavi-v-grada-kulturnoto-nasledstvo-na-balgariya-i-gartsiya.html", "text": "Фолклорен фестивал „Балкански игри“ ще се проведе за първи път в Благоевград. Той ще бъде в рамките на два дни – 4 и 5 май на площад „Македония“, където паралелно ще бъдат разположени и шатрите на „Занаят фест“. Това съобщиха от пресцентъра на  Община Благоевград . \r\n„Балкански игри“ цели да популяризира уникалното културно-историческо наследство от автентичния фолклор на двете от страни чрез танци, песни, интерпретации на обичаи, приготвяне на традиционни ястия, фолклорни игри, дефилета на народни носии и музикални инструменти. \r\nВъв фестивала участие ще вземат както професионални, така и непрофесионални групи и кръжоци, сдружения, които работят и представят културното, историческо и  археологическо богатство и ценности в България и Гърция. \r\nФестивалът „Балкански игри“ се реализира в рамките на проект „Интегриране на трансграничното значение на историческите и археологически ценности на България и Гърция в една устойчива тематична туристическа дестинация”, с акроним „Култура без граници“, Договор № B2.6c.02/30.11.2017, финансиран по Програмата за трансгранично сътрудничество ИНТЕРРЕГ V-A „Гърция-България 2014-2020“. Проектът е съфинансиран от Европейския фонд за регионално развитие и от националните фондове на страните, участващи в Програмата за трансгранично сътрудничество ИНТЕРРЕГ V-A „Гърция-България 2014-2020“.", "date": "2019.05.02", "title": "Благоевград: Фестивалът „Балкански игри“ ще представи в града културното наследство на България и Гърция"}
{"url": "http://www.focus-news.net/news/2019/05/02/2652963/nezavisen-makedoniya-stevo-pendarovski-posochi-parvite-tri-stapki-koito-shte-predprieme-v-sluchay-na-izbiraneto-mu-na-prezidentskiya-post.html", "text": "В интервю за скопския вестник  „Независен“  кандидатът на СДСМ за президентския пост в югозападната ни съседка Стево Пендаровски изрази увереност, че той е единствен претендент, който представлява всички граждани на страната. \r\nПендаровски определи и първите стъпки, които ще направи в случай на победа в гласуването на 5 май. „Първо, ще подпиша всички закони, които (настоящият държавен глава Георги) Иванов игнорира, а са в интерес на гражданите. Недопустимо е да се постъпва така, както направи той. Второ, веднага ще създам експертен екип, който ще ми помогне по-специално в областта на европейските интеграции и външната политика. Искам да дам максимална подкрепа в тези процеси, които ни предстоят, и да помогна за подготовката и реформите навреме и качествено. Това практически е нещо, което ще правя целия си мандат, но ще започна веднага след встъпването си в длъжност. Трето, ще разработя стратегия за национално обединение около ключови стратегически решения. В продължение на години не сме имали национална стратегия по важни въпроси, които представляват интерес за гражданите. Моят ангажимент е най-накрая да променя това и като президент ще бъда този, който ще започне диалог между всички заинтересовани страни, ще ги обединя във връзка с тези въпроси. Всички сериозни държави имат консенсус по някои въпроси, така че и ние трябва да го постигнем“, категоричен бе Пендаровски.  \r\nКандидатът на СДСМ за президентския пост изрази увереност, че на 5 май ще бъде регистрирана необходимата избирателна активност – 40%. „Убедени, че ще има цензус. Във всички предишни президентски избори във втория кръг гласуваха по-голям брой граждани, така ще се случи и сега. Вярвам, че тези, които са останали у дома по-рано, ще участват във втория кръг на изборите, защото знаят колко е важно да направят това. Очаквам, че всички етнически общности ще гласуват, както и че избирателите на Блерим Река ще ме подкрепят. В първия тур те гласуваха за Река, с когото имаме практически еднакви цели, интеграция в НАТО и ЕС и равно третиране и права на всички граждани. Аз съм единственият кандидат, който обединява всички граждани, независимо от тяхната етническа принадлежност, и насърчавам този искрен ангажимент от години. Това ми дава право да вярвам в успеха на изборите и в убедителната победа“, подчерта Пендаровски. Тереза Герова", "date": "2019.05.02", "title": "„Независен“ (Македония): Стево Пендаровски посочи първите три стъпки, които ще предприеме в случай на избирането му на президентския пост"}
{"url": "http://www.focus-news.net/news/2019/05/02/2652989/blagoevgrad-s-polagane-na-ventsi-i-tsvetya-pred-pametnika-na-gotse-delchev-v-grada-shte-badat-otbelyazani-116-godini-ot-smartta-na-revolyutsionera.html", "text": "На 3 май от 11.00 часа на площад \"Македония\", пред паметника на Гоце Делчев, ще се състои ритуал по полагане на венци и цветя в знак на признателност по повод 116 години от смъртта на революционера. Това съобщиха от пресцентъра на  Община Благоевград .", "date": "2019.05.02", "title": "Благоевград: С полагане на венци и цветя пред паметника на Гоце Делчев в града ще бъдат отбелязани 116 години от смъртта на революционера"}
{"url": "http://www.focus-news.net/news/2019/05/02/2652988/starshi-inspektor-teodor-todorov-e-noviyat-nachalnik-na-sektor-patna-politsiya-v-odmvr-razgrad.html", "text": "Старши инспектор Теодор Тодоров е новият началник на сектор „Пътна полиция“ в ОДМВР - Разград, съобщиха от  Областната дирекция . Той е назначен за титуляр на овакантения пост с министерска заповед считано от 30 април. Старши инспектор Тодоров е завършил висше образование през 1993 г. в ВВУАПВО - Шумен по специалност  - “Земна артилерия и ПТУР” – магистър. Преминал е последователно през следните длъжности: \r\n- полицейски инспектор VІ ст. в група „ОП“ на РПУ-Омуртаг при ОДП - Търговище,  \r\n- полицейски инспектор V ст. в „ТП“ на група „ОП“ на РУМВР-Омуртаг при ОДП - Търговище, \r\n- ВНД началник група „ОП“ на РУП – Омуртаг, \r\n- началник група „ОП“ на РУП – Омуртаг,  \r\n- началник на с-р „ПП“ към отдел „ОП“ при ОДМВР - Търговище, 2014 г. \r\n- началник група „ООР“ на с-р „ОП“ към РУ – Разград при ОДМВР - Разград, 2017 г. \r\nТодоров е на 49 години, семеен. \r\nТитуляр на поста си е вече и началникът на Районно управление – Разград главен инспектор Станимир Станев, който досега бе временно назначен на длъжността.", "date": "2019.05.02", "title": "Старши инспектор Теодор Тодоров е новият началник на сектор „Пътна полиция“ в ОДМВР - Разград"}
{"url": "http://www.focus-news.net/news/2019/05/02/2652990/evropeyski-izbori-2019-premierat-boyko-borisov-tvardenieto-na-opozitsiyata-che-sam-shtyal-da-izvadya-balgariya-ot-es-e-primer-dokade-mozhe-da-stigne-glupostta-im.html", "text": "Твърдението на опозицията, че съм щял да извадя България от ЕС, е пример до къде може да стигне глупостта им. Това каза министър-председателят Бойко Борисов след среща с премиера на Свободна държава Бавария Маркус Зьодер, предаде репортер на  Агенция „Фокус“ . Той обърна внимание, че колегата му Зьодер е бил един от най-резките срещу България преди години и му е трябвало време, за да се запознае с много от детайлите. Според него, ако и България е в Шенген и утре дойде друго правителство, което не се справя с миграционната вълна от Турция, до Холандия и Бавария ще вървят мигранти до шенгенско пространство.  \r\n„Колегата Зьодер казва, че България е направила много за ЕС, а вчера чух от колеги от опозицията, че съм щял да извадя България от ЕС. Просто само давам пример на глупостта им, докъде може да стигне“, допълни премиерът.  \r\nДеница КИТАНОВА", "date": "2019.05.02", "title": "Европейски избори 2019: Премиерът Бойко Борисов: Твърдението на опозицията, че съм щял да извадя България от ЕС, е пример докъде може да стигне глупостта им"}
{"url": "http://www.focus-news.net/news/2019/05/02/2652993/die-zeit-hss-poiska-ot-gsdp-yasen-signal-sreshtu-sotsializma.html", "text": "Колективизирайте BMW, ограничете собствеността върху недвижими имоти: тези призиви на лидера на младежката организация на германските социалдемократи („Юсос“) Кевин Кюнерт се превърнаха в нов източник на напрежение в управляващата в Берлин голяма коалиция, отбелязва националният ежедневник  Die Zeit . \r\nПреди отпътуването си за София председателят на Християнсоциалния съюз (ХСС) и министър-председател на Бавария Маркус Шьодер призова ръководството на ГСПД и по-специално федералния министър на финансите Олаф Шолц да противодействат на социалистическите тези на Кюнерт - например при подготовката на реформата на данъка върху недвижимите имоти. Шолц би могъл да изпрати ясен сигнал срещу социализма, категоричен бе Зьодер. „ГСДП се нуждае от разумно предложение от Шолц, за да докаже, че не мисли социалистически. Сега ГСДП ще е под още по-зорко наблюдение“, предупреди Зьодер.  \r\nГенералният секретар на ХСС Маркус Блуме направи подобно изявление: „Ръководството на ГСПД трябва да направи ясно разграничение от подобни фантазии“. Той препоръча на Кюнерт да се присъедини към редиците на партията „Левица“, защото „с такива хора правителството не може да работи“.  \r\nПо-рано Кюнерт заяви в интервю за  Die Zeit , че иска да колективизира големи компании като BMW  - „чрез демократични средства\". Без колективизация „преодоляването на капитализма е немислимо\". Използвайки примера на автомобилния производител, той продължи: „За мен е по-малко важно дали на вратата на BMW пише държавна автомобилна компания “или„ кооперативна“. Решаващият фактор е разпределението на печалбите да се контролира демократично. „Това изключва капиталистически собственик на този вид бизнес\", поясни Кюнерт. Тереза Герова", "date": "2019.05.02", "title": "Die Zeit: ХСС поиска от ГСДП ясен сигнал срещу социализма"}
{"url": "http://www.focus-news.net/news/2019/05/02/2652984/die-welt-nikolas-maduro-zaplashi-sas-zatvor-preminalite-na-stranata-na-opozitsiyata-voennosluzheshti.html", "text": "Държавният глава на Венецуела Николас Мадуро заплаши преминалите на страната на опозиционния лидер Хуан Гуайдо военнослужещи с тежки последствия за опита им да го свалят от власт. „Всички сили за сигурност търсят тези пучисти, които са изолирани, самотни и победени. Рано или късно те ще отидат в затвора и ще платят за предателството си“, цитира думите му германският национален ежедневник  Die Welt . \r\nВъв вторник временно изпълняващият президентският пост Хуан Гуайдо привлече войници на своя страна и освободи задържания лидер на опозицията Леополдо Лопес от домашен арест. Те обаче не успяха да преодолеят Въоръжените сили и да свалят Мадуро от власт.  \r\n„Всеки, който иска да отиде в президентския дворец, трябва просто да изпълни едно изискване: да спечели избори\", заяви Мадуро пред своите поддръжници. „Пушките и куршумите никога няма да диктуват президента\", увери той.  \r\nДен след неуспешния бунт, Гуайдо обяви, че ще постави Мадуро на колене с поредица от стачки. „Утре ще започнем с разпръснати действия до обща стачка\", заяви лидерът на опозицията на митинг в Каракас. „Краят на незаконната власт е близо\", категоричен бе опозиционният лидер. \r\nГуайдо призова своите поддръжници да не губят присъствие заради антиправителствените протести. „Ако режимът смята, че сме достигнали максималния натиск, се лъже. Нашите жертви не бяха напразни. Ще останем на улицата, докато не извоюваме свободата на Венецуела\", категоричен бе лидерът на опозицията в латиноамериканската страна. Тереза Герова", "date": "2019.05.02", "title": "Die Welt: Николас Мадуро заплаши със затвор преминалите на страната на опозицията военнослужещи"}
{"url": "http://www.focus-news.net/news/2019/05/02/2652992/plovdiv-v-obshtina-karlovo-shte-se-provede-preskonferentsiya-po-povod-vazobnovenite-arheologicheski-prouchvaniya-na-trakiyskiya-selishten-tsentar-i-nekropol-v-selo-vasil-levski.html", "text": "На 3 май от 11.00 часа в малката зала на Община Карлово на 3-ти етаж ще се проведе пресконференция във връзка с възобновените археологически проучвания на тракийския селищен център от V в. пр. Хр. и некропол от елинистичната епоха, намиращи се в землището на карловското село Васил Левски. Това съобщиха от пресцентъра на  Общината . На брифинга ще присъстват научният ръководител на проучванията доц. д-р Костадин Кисьов и ръководството на Общината.", "date": "2019.05.02", "title": "Пловдив: В Община Карлово ще се проведе пресконференция по повод възобновените археологически проучвания на тракийския селищен център и некропол в село Васил Левски"}
{"url": "http://www.focus-news.net/news/2019/05/02/2652991/silistra-mazh-e-ubit-v-selo-nozharevo-zadarzhan-e-19-godishen-mladezh.html", "text": "Мъж е убит в село Ножарево, задържан е 19-годишен младеж. Това съобщиха от пресцентъра на  Апелативна прокуратура - Варна . Окръжната прокуратура в Силистра ръководи досъдебно производство за умишленото убийство на 62-годишен мъж от село Ножарево. За 24 часа по Закона за МВР е задържан 19-годишният Хакан И. от селото, който е установен като извършител на престъплението по член 115 от НК. \r\nНа 1 май 2019 г. след 23.00 часа е получен сигнал в ОД на МВР в Силистра от кмета на село Ножарево за пострадал мъж, който лежал безпомощно в центъра на селото. Повиканият медицински екип установил смъртта на 62-годишния мъж с инициали А.М., който страдал от психично заболяване. Жертвата имала рана в главата.  \r\nДействията по разследването установили 19-годишния Хакан И. като съпричастен към тежкото криминално престъпление, което се наказва с лишаване от свобода от 10 до 20 години.  \r\nИ жертвата, и 19-годишният младеж са употребили алкохол, като между двамата разправията започнала в местната кръчма.   \r\nПредстои Окръжната прокуратура в Силистра да привлече като обвиняем Хакан И. и да го задържи под стража до 72 часа с цел довеждането му в съда за вземане на постоянна мярка за неотклонение „Задържане под стража“.", "date": "2019.05.02", "title": "Силистра: Мъж е убит в село Ножарево, задържан е 19-годишен младеж"}
{"url": "http://www.focus-news.net/news/2019/05/02/2652994/sliven-spored-danni-na-eksperti-blizo-40-ot-registriranite-patnotransportni-proizshestviya-sa-nastapili-po-vreme-na-rabota.html", "text": "Областният управител на област Сливен Чавдар Божурски свика заседание на Регионалния съвет за развитие на Югоизточен район. Това съобщиха от пресцентъра на  Областната администрация . В него участваха представители на държавното и местното управление в областите Бургас, Стара Загора, Ямбол и Сливен – областни управители и общински кметове или техни заместници, ръководители на държавни институции, директори на ОДМВР, Областни пътни управления, председатели на работодателски организации, синдикати. \r\nАкцент в дневния ред бяха дейността на новата Държавна агенция „Безопасност на движението по пътищата“, създадена с решение на МС от 1 февруари 2019 г., разширението на главния път Сливен – Ямбол и създаването на обща индустриална зона. \r\nЦелта на ДА „Безопасност на движението по пътищата“ е да подобри взаимодействието между институциите, да привлече обществения сектор, неправителствените организации, академичните среди и бизнеса в решаването на проблемите на безопасното движение, за да бъде намален брояна пътно-транспортните произшествия, на ранените и загиналите, заяви председателят ѝ Малина Крумова. „Основното за нас е да се работи превантивно, а не реактивно, по отношение на пътния травматизъм. Бихме искали да засилим ефективността на контрола, да се повиши видеонаблюдението, да се разширят възможностите на общинските администрации за контрол върху движението по пътищата. На АПИ се възлагат задачи, свързани най-вече с подобряване безопасността на пътната инфраструктура“, отбеляза Крумова. Предстои в организациите на бюджетна издръжка да бъдат внедрени мерки за безопасност на служителите, тъй като по данни на статистиката близо 40%от регистрираните ПТП-та са настъпили по време на работа. Малина Крумова допълни, че мото на 2019 г. е „Пази семейството си на пътя“. „Отношението към безопасното движение най-напред се формира в семейството“, каза тя. Представители на полицията отчетоха като пропуск, че експерти от МВР отсъстват в обучението на бъдещите шофьори. „Има нужда от пълна ревизия на обучителните курсове. 40-60 часа обучение са недостатъчни. В последните четири месеца от настъпилите 94 тежки ПТП-та, 17 процента са допуснати от водачи със стаж от 1 или от 1 година и половина“, подчерта комисар Неделчо Рачев, началник на „Охранителна полиция“ към ОД МВР - Бургас. \r\nРазширението на главния път Сливен – Ямбол се налага заради нарастващия трафик на автомобили, който към момента възлиза на 6000 коли дневно, ежедневния поток от пътуващи работници между съседните градове, излизането на голяма част от трафика от Северна България през Прохода на Републиката на пътя за граничния пункт, заяви инж. Митко Иванов, директор на ОПУ – Сливен. Предстои изготвянето на идеен проект за разширяването на двулентовия участък в четирилентов, след което ще се пристъпи към процедури за отчуждаване на земя и строителство. Началникът на сектор „Пътна полиция“ към ОД на МВР-Сливен гл.инспектор Илиян Николовпрепоръча при проектирането да се обърне внимание на възел „Ямболска детелина“, който е сред невралгичните точки на пътен травматизъм. \r\nВъв връзка с вече започналите съвместни действия на общините Сливен и Ямбол за създаването на обща индустриална зона, председателят на УС на КРИБ-Ямбол Николай Георгиев изрази подкрепата на бизнеса за проекта. Становището е гласувано на заседание на УС през март. „Ние живеем на едно място, където трябва да използваме даденостите на двата областни града, близостта с магистрала, с митнически пункт, през който минава най-краткият път от Азия към Европа. Имаме културно-исторически и природни забележителности в близост до пътя. Смятаме, че бъдещето на двата града е да вървим заедно“, каза Георгиев. Зам.-кметът на )бщина Сливен Стоян Марков съобщи, че съвместно с Община Ямбол е поръчано проучване за инвестиционния профил на бъдещата промишлено-търговска зона. Очаква се проучването да е готово до края на май. \r\nНа заседанието още бяха представени утвърдените методически указания за разработването и прилагането на общински планове за развитие и интегрирани планове за градско възстановяване и развитие през периода 2021-2027 година.", "date": "2019.05.02", "title": "Сливен: Според данни на експерти близо 40% от регистрираните пътнотранспортни произшествия са настъпили по време на работа"}
{"url": "http://www.focus-news.net/news/2019/05/02/2652987/premierat-boyko-borisov-shengenskoto-prostranstvo-da-se-pazi-dobre-zashtoto-sega-nie-se-pazim-ot-nego.html", "text": "Шенгенското пространство да се пази добре, защото сега ние се пазим от него. Това каза министър-председателят Бойко Борисов след среща с премиера на Свободна държава Бавария Маркус Зьодер, предаде репортер на  Агенция „Фокус“  „Изявих своите претенции към колегата Зьодер, затова че Шенгенското пространство не го охранявате добре. Ние с Турция имаме споразумение и го спазваме перфектно.  \r\nНашите проблеми са с гръцката граница. Моля да направите така, че Шенгенското пространство да се пази добре. Сега ние се пазим от Шенгенското пространство“, посочи премиерът. Според министър-председателя Шенген не е панацея. „България е изпълнила всички критерии, заложени досега. Всички са го подкрепили. Има егоизъм в една държава и то ясно ми е казано\", каза премиерът.  „Фронтекс“ има голяма и важна роля. Тя трябва да остане контролираща и съответно да пише в докладите за държавите кой как се справя. Ангажиментът за опазване на външните граници е за всяка една от граничните държави“, посочи премиерът. Според него ангажиментът на всяка една от държавите трябва да бъде ясен. „Не считам, че трябват милиарди отново да се похарчат, за да се създава гранична полиция на „Фронтекс“ при положение, че държавите с много по-малък ресурс могат да се справят“, допълни още министър-председателят. \r\nДеница КИТАНОВА", "date": "2019.05.02", "title": "Премиерът Бойко Борисов: Шенгенското пространство да се пази добре, защото сега ние се пазим от него"}
{"url": "http://www.focus-news.net/news/2019/05/02/2652995/evropeyski-izbori-2019-premierat-boyko-borisov-gerb-ima-samo-edin-pat-i-tova-e-evropeyskiyat.html", "text": "ГЕРБ има само един път и това е европейският. Това каза министър-председателят Бойко Борисов след среща с премиера на Свободна държава Бавария Маркус Зьодер, предаде репортер на  Агенция „Фокус“ . Във връзка с идеята на премиера на Унгария Виктор Орбан за пакта за нова Европа и в отговор на въпрос дали отхвърля напълно тази идея, министър-председателят посочи: „Ние сме я отхвърили още преди 10-20 години, когато сме създали нашата партия“. Борисов изтъкна, че партията му носи името „Граждани за европейско развитие на България“. Според него трябва да сме благодарни, че падането на Берлинската стена и приемането ни в ЕС са ни спаси от най-мракобесните времена. „Ние трябва да сме всеки ден благодарни на ЕС. Да, имало бюрокрация, чиновничество - и ние го виждаме. Даже с колегата си говорихме дали бихме могли само да помислим да построим такива сгради. Брюсксел ги построиха и се дадоха милиарди“, допълни още Борисов. По думите му сега сме се вторачили във Виктор Орбан. \"Ние замразихме членството му в ЕНП, аз гласувах за това. Свикнал съм да гледам своята къщичка. Ако Германия направи тази инвестиция, за която се борим сега, един вид ще покажем и отношението си към тези, които са били успешни, дисциплинирани и действително работят за единството на Европа. България е много прогнозируема по време на нашите правителства, евроатлантически ориентирана. Пак имаме разлики с Германия. Ние не построихме \"Южен поток\". Вие направихте \"Северен поток\". Ние не ви търсим кусур, всеки дени се надяваме сега нашият газов хъб „Балкан“ да бъде подкрепен и от вас, ама истински подкрепен, за да може и ние да останем в газоворазпределителната система, която се изгражда“, допълни министър-председателят.  \r\nДеница КИТАНОВА", "date": "2019.05.02", "title": "Европейски избори 2019: Премиерът Бойко Борисов: ГЕРБ има само един път и това е европейският"}
{"url": "http://www.focus-news.net/news/2019/05/02/2652982/premierat-na-bavariya-markus-zyoder-podkrepyame-balgariya-za-shengen.html", "text": "Подкрепяме България за Шенген.  Това каза премиерът на Свободна държава Бавария Маркус Зьодер след среща с българския министър-председател Бойко Борисов, предаде репортер на  Агенция „Фокус“  По думите му за ЕС България постига много над средното ниво. На въпрос какво очаква от сътрудничеството си с България в контекста на приема в Шенгенското пространство, Зьодер отогвори: \"Мисля, че е изключително забележително това, което България прави за защита на външните граници. Ние искаме да засилим и ролята на \"Фронтекс\" в Европа. Има национални мерки, които се предприемат в следващата половин година след като бъде създадена новата ЕК. Мисля, че ще бъде водена във всички европейски институции дискусията как ние можем да задвижим, да форсираме ролята на \"Фронтекс\". Другата тема са границите в Европа. По принцип ние в Бавария имаме гранична полиция, която е изключително успешна. Другата теза е как можем да преосмислим темата за Шенген. Това е един дебат, който се води в Европа за контрола на вътрешните граници и как можем да го засилим и подобрим. Новата комисия трябва да направи една откровен оценка на ситуацията и да предприеме мерки\", допълни още Зьодер.  \r\nДеница КИТАНОВА", "date": "2019.05.02", "title": "Премиерът на Бавария Маркус Зьодер: Подкрепяме България за Шенген"}
{"url": "http://www.focus-news.net/news/2019/05/02/2652996/blagoevgrad-zhena-e-dve-detsa-sa-postradali-pri-katastrofa-v-rayona-na-selo-vinogradi.html", "text": "Жена е две деца са пострадали при катастрофа в района на село Виногради. Това съобщиха от  ОДМВР - Благоевград . Сигналът за инцидента е подаден на 01 май 2019 г. около 14.35 часа. Катастрофата е станала в района на кръстовище за село Виногради. Лек автомобил „Газ“, управляван от лице с инициали Ж.Б. (на 78 г.) от гр. Сандански, отнема предимството на лек автомобил „Опел Зафира“ с 37-годишен водач от гр. Сандански и допуска ПТП, при което са пострадали, пътуващите в лекия автомобил „Опел Зафира“: 36-годишна жена, която е с комоцио, 12-годишно момче, което е с фрактура на долна челюст и 14-годишно момиче, което е с фрактура на носа и тримата от гр. Сандански.", "date": "2019.05.02", "title": "Благоевград: Жена е две деца са пострадали при катастрофа в района на село Виногради"}
{"url": "http://www.focus-news.net/news/2019/05/02/2652997/yoana-hristova-zam-kmet-na-sofiya-srokat-za-rekonstruktsiyata-na-zapaden-park-e-do-18-oktomvri.html", "text": "Срокът за изпълнение на договора за реконструкция на Западен парк е до 18 октомври. Това каза заместник-кметът по околна среда на Столична община Йоана Христова при проверка на реконструкцията на Западен парк, предаде репортер на  Агенция „Фокус“ . „В момента се работи върху езерото с алпинеума. Това е един от няколкото подобекта на територията на парка“, заяви Йоана Христова. Тя посочи, че са изпълнени изцяло буталата, водопровода и тръбната мрежа. „Работи се освен по обекта алпинеум и езеро и по сухия фонтан и зеленото училище. Удължаването на договора е по един специален член в договора, който е бил на вниманието на абсолютно всички оференти и казва, че при неблагоприятни метеорологични условия, срокът на договора се удължава с времето, съгласно справките на НИМХ“, каза заместник-кметът по околна среда на Столичната община.  \r\nПо думите й отлагането е поради различни метеорологични условия, като всички те са признати от надзора на базата на справките на НИМХ. „Част от тях са дни с валежи, част от тях са дни със сняг, а част от тях са дни, които са били с много ниски температури и съответно дни, които са необходими за последващо изсъхване на почвите. В момента на база признатите дни от надзора, срокът на договора е до 18 октомври“, отбеляза още тя. \r\nИрина ИВАНОВА", "date": "2019.05.02", "title": "Йоана Христова, зам.-кмет на София: Срокът за реконструкцията на Западен парк е до 18 октомври"}
{"url": "http://www.focus-news.net/news/2019/05/02/2653001/kyustendil-chast-ot-dupnitsa-e-s-narusheno-vodopodavane-zaradi-avariya.html", "text": "Един жилищен квартал в Дупница е без вода заради авария. Това съобщи за  Радио „Фокус” – Кюстендил  Илия Илиев, управител на Общинското ВиК дружество. Водоподаването към жителите на квартал „Бешика” е спряно до 16.00 часа. Причината за това са предприети ремонтни дейности и подмяна на водопровод в района. \r\nВенцеслав ИЛЧЕВ", "date": "2019.05.02", "title": "Кюстендил: Част от Дупница е с нарушено водоподаване заради авария"}
{"url": "http://www.focus-news.net/news/2019/05/02/2652998/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Отзвукът от срещата на върха в Берлин за Западните Балкани, скандалът около изявленията на лидера на младежката организация на ГСДП Кевин Кюнерт, както и ескалацията на напрежението във Венецуела са част от основните теми, върху които акцентират водещите германски печатни издания. \r\n***  Колективизирайте BMW, ограничете собствеността върху недвижими имоти: тези призиви на лидера на младежката организация на германските социалдемократи („Юсос“) Кевин Кюнерт се превърнаха в нов източник на напрежение в управляващата в Берлин голяма коалиция, отбелязва националният ежедневник  Die Zeit . \r\nПреди отпътуването си за София председателят на Християнсоциалния съюз (ХСС) и министър-председател на Бавария Маркус Шьодер призова ръководството на ГСПД и по-специално федералния министър на финансите Олаф Шолц да противодействат на социалистическите тези на Кюнерт - например при подготовката на реформата на данъка върху недвижимите имоти. Шолц би могъл да изпрати ясен сигнал срещу социализма, категоричен бе Зьодер. „ГСДП се нуждае от разумно предложение от Шолц, за да докаже, че не мисли социалистически. Сега ГСДП ще е под още по-зорко наблюдение“, предупреди Зьодер.  \r\nГенералният секретар на ХСС Маркус Блуме направи подобно изявление: „Ръководството на ГСПД трябва да направи ясно разграничение от подобни фантазии“. Той препоръча на Кюнерт да се присъедини към редиците на партията „Левица“, защото „с такива хора правителството не може да работи“.  \r\nПо-рано Кюнерт заяви в интервю за  Die Zeit , че иска да колективизира големи компании като BMW  - „чрез демократични средства\". Без колективизация „преодоляването на капитализма е немислимо\". Използвайки примера на автомобилния производител, той продължи: „За мен е по-малко важно дали на вратата на BMW пише държавна автомобилна компания “или„ кооперативна“. Решаващият фактор е разпределението на печалбите да се контролира демократично. „Това изключва капиталистически собственик на този вид бизнес\", поясни Кюнерт. \r\n***  Държавният глава на Венецуела Николас Мадуро заплаши преминалите на страната на опозиционния лидер Хуан Гуайдо военнослужещи с тежки последствия за опита им да го свалят от власт. „Всички сили за сигурност търсят тези пучисти, които са изолирани, самотни и победени. Рано или късно те ще отидат в затвора и ще платят за предателството си“, цитира думите му германският национален ежедневник  Die Welt . \r\nВъв вторник временно изпълняващият президентският пост Хуан Гуайдо привлече войници на своя страна и освободи задържания лидер на опозицията Леополдо Лопес от домашен арест. Те обаче не успяха да преодолеят Въоръжените сили и да свалят Мадуро от власт.  \r\n„Всеки, който иска да отиде в президентския дворец, трябва просто да изпълни едно изискване: да спечели избори\", заяви Мадуро пред своите поддръжници. „Пушките и куршумите никога няма да диктуват президента\", увери той.  \r\nДен след неуспешния бунт, Гуайдо обяви, че ще постави Мадуро на колене с поредица от стачки. „Утре ще започнем с разпръснати действия до обща стачка\", заяви лидерът на опозицията на митинг в Каракас. „Краят на незаконната власт е близо\", категоричен бе опозиционният лидер. \r\nГуайдо призова своите поддръжници да не губят присъствие заради антиправителствените протести. „Ако режимът смята, че сме достигнали максималния натиск, се лъже. Нашите жертви не бяха напразни. Ще останем на улицата, докато не извоюваме свободата на Венецуела\", категоричен бе лидерът на опозицията в латиноамериканската страна. \r\n***  В интервю за авторитетното германско издание  Der Spiegel  държавният глава на Косово Хашим Тачи подчерта, че възможността за присъединяване на Прешевската долина към най-младата държава на Балканите никога не е била разглеждана като опция на масата за преговори. \r\n„Бих подкрепил обаче свързването на населените предимно с албанци области в Прешевската долина – Прешево, Буяновац и Медвежда – с Косово чрез отваряне на границите, а не чрез промяната им. Там албанците са дискриминирани от сърбите“, подчерта президентът на Косово. \r\nНа въпрос дали вярва, че Сърбия би отстъпила на Косово тези области, Тачи поясни: „Говоря от европейска перспектива. Ако Сърбия и Косово станат членове на ЕС, такава връзка би била възможна. Сърбия най-накрая трябва да признае Косово. И искам от Сърбия да признае геноцида на албанците в Косово като такъв“.  \r\nТачи бе категоричен: Прищина е готова единствено на „нула“ отстъпки за северната част на Косово. „Защо трябва да го правим? Сърбите на север са граждани на Косово с всички произтичащи от това права“.  \r\nКосовският президент коментира и причините за настояването на Прищина за включване на САЩ в диалога за нормализиране на двустранните отношения с Белград. „САЩ, Германия, Франция, Великобритания и Италия винаги са били единни в позицията, че не трябва да има нови разграничения между страните от Западните Балкани. Сега те очевидно вече не говорят с един глас. Това е лошо. Дълготрайното споразумение ще има стабилна основа, ако всички, включително САЩ, стоят зад него“.  \r\nНа въпрос дали смята, че нов дебат за преначертаване на границите по етнически принцип е по-скоро вреден за мира между албанците и сърбите, Тачи отбеляза: „Историческата омраза е много дълбока. Направихме много, имаше комисия за помирение, посетих сръбски църкви. Но през последните месеци много страни подкопаха тези усилия - включително чрез дебата за размяна на територии“. \r\n***  Канцлерът на ФРГ Ангела Меркел отпътува за обиколка в страните от Африка – континент, който – според редакцията на германския национален ежедневник  Die Frankurter Allgemeine Zeitung  има „съдбовна роля“ в управлението й.  \r\nУточнява се, че след пика на мигрантската криза през 2015 г. Меркел е посетила Африка 10 пъти, но този път визитата й ще бъде много различна спрямо предходните.  \r\nПътуването на канцлера през Буркина Фасо, Мали и Нигер не е свързана с борбата срещу незаконната миграция и престъпните групировки на контрабандисти. В периода до 3 май германският канцлер ще се съсредоточи върху усилията за стабилизирането на основните държави от Сахел. Това е крайно необходимо с оглед разпространението на ислямския тероризъм, етнически сблъсъци и управлението на милициите в отчайващо бедния регион, поясняват от редакцията.  \r\nПонастоящем миграцията не играе почти никаква роля в африканските целеви страни, поне не и като страни на произход на мигрантите, насочващи се към Европа и в частност – към Германия. \r\n***", "date": "2019.05.02", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/05/02/2652999/varna-studenti-ot-meditsinskiya-universitet-v-grada-se-sreshtnaha-v-tsern-s-nositel-na-nobelova-nagrada-za-fizika.html", "text": "Студенти от различни специалности от българските и англоезичните програми на МУ - Варна посетиха Европейската организация за ядрени изследвания (CERN), която е най-голямата лаборатория по физика на елементарните частици в света. Това съобщиха от пресцентъра на  Медицински университет - Варна . По време на станалото традиционно посещение, студентите се запознаха с историята и мисията на организацията и имаха възможност да се запознаят с големите научни открития и да присъстват на лекции за приложението на физиката в медицината. Медицински университет – Варна е първият в страната с учебен сектор по радиофармация, към който е присъединена база за синтез на радиофармацевтици и лаборатория за контрол на качеството на Клиниката по нуклеарна медицина и метаболитна терапия към Университетската болница „Св. Марина“. \r\nДелегацията от МУ - Варна тази година се срещна с носителя на Нобелова награда за физика за 1976 г. Самюел Тинг, който разкри пред студентите и преподавателите интересни факти от от необятния свят на науката. Самюел Тинг е китайско-американски физик, завършил Мичиганския университет, а от 1969 г. е професор в Масачузетския технологичен институт. Тинг получава Нобеловата награда за откриването на J/ψ частицата, която той открива независимо от Бъртън Рихтер в националната лаборатория Брукхейвън. След решение на Конгреса на САЩ да се замрази проектът за колайдера SSC (Свръхпроводящия суперколайдър), той предлага проект за построяване на обсерватория за космически лъчи – магнитният спектрометър Алфа. Уредът, на стойност 1.5 милиарда долара, е монтиран на Международната космическа станция на 19 май 2011 г.", "date": "2019.05.02", "title": "Варна: Студенти от Медицинския университет в града се срещнаха в Церн с носител на Нобелова награда за физика"}
{"url": "http://www.focus-news.net/news/2019/05/02/2653005/burgas-parkiraneto-v-zelenata-zona-na-grada-dnes-se-zaplashta.html", "text": "От днес влизат сила правилата за платено паркиране в „зелената зона“ на Бургас. Това съобщиха от пресцентъра на  Община Бургас . Работното ѝ време обхваща периода от 11.00 до 20.00 часа от понеделник до неделя, а цена за 1 час престой е 1.00 лев с включен ДДС. Клиентите на българските мобилни оператори могат да заплатят престоя си в зелената зона чрез изпращане на SMS, съдържащ държавния регистрационен номер на автомобила, на кратък номер 1357. В извънработно време на зоната таксуването се осъществява, като пред номера на МПС се изписва „+“, при което времето се натрупва за следващия работен ден. С един SMS се заплаща 1 (един) час престой в „зелена зона\". Всеки гражданин или гост на Бургас може да закупи талони за паркиране от служител на ОП „Транспорт“ – Бургас. \r\nПрестоят на автомобила може да бъде заплатен чрез закупуването на талон от паркинг автомат Presto 600, като в извънработно време изтегления талон важи за следващия работен ден. Паркинг автоматите са разположени на удобни за целта места в конкретния район. \r\nОбхватът на зелената зона включва: \r\nПодзона „Зелена – 1“ с граници: от „24-ти черноморски пехотен полк“ до ул. „Велико Търново“; Зоната заключена между ул. „Георги Баев“, ул. „Поморие“, ул. „Велико Търново“, ул. „24- ти черноморски полк“ и ул. „Адам Мицкевич“. \r\nПодзона „Зелена – 2″ с граници: 1. ул. „24- и черноморски пехотен полк“ от ул. „Велико Търново“, до ул. „Поморийска“; 2. ул. „Поморийска“; 3. паркинг „Северен плаж“ \r\nПодзона „Зелена – 3“ с граници: 1. бул. „Демокрация“ от ул. „Адам Митцевич“ до ул. „Константин Величков“; ул. „Константин Величков“, ул. „24- ти черноморски пехотен полк“, ул. „Велико Търново“ и ул. „Поморийска“.", "date": "2019.05.02", "title": "Бургас: Паркирането в „зелената зона“ на града днес се заплаща"}
{"url": "http://www.focus-news.net/news/2019/05/02/2653004/sport-iker-kasiyas-nyama-da-igrae-poveche-futbol.html", "text": "Икер Касияс няма да може да играе повече футбол професионално. Такова мнение изрази бившият баскетболист на Реал Мадрид и настоящ кардиолог Хуан Антонио Корбалан, който коментира състоянието на вратаря на Порто. Испанската легенда получи инфаркт по време на вчерашната сутрешна тренировка на своя отбор, а малко по-късно му бе поставен стент на сърцето. \r\nКасияс вече е стабилизиран и дори намери сили на напише съобщение в “Туитър”, за да успокои всички, които се притесняват за него. 37-годишният страж обаче няма да може да практикува повече любимия си спорт. \r\n\"Не може да се играе футбол със стент на коронарните артерии, дори и да говорим за вратар. Икер отново ще има нормален живот, но няма да може да играе професионално\", обясни специалистът пред националната испанска телевизия \"TVE\". \r\nВенцислав ДРАГОМАНОВ", "date": "2019.05.02", "title": "Спорт: Икер Касияс няма да играе повече футбол"}
{"url": "http://www.focus-news.net/news/2019/05/02/2653006/veliko-tarnovo-nad-850-leva-sa-sabrani-na-blagotvoritelnata-horoteka-v-podkrepa-na-18-godishnata-nikol-vladkova.html", "text": "Над 850 лева са събрани на благотворителната хоротека в подкрепа на 18-годишната Никол Владкова, която страда от Синовиален сарком на меките тъкани, предаде репортер на  Радио „Фокус“ – Велико Търново . Парк „Дружба“ събра над 300 любители на фолклорните танци от различни клубове в града. Съученици на Никол от ПМГ „Васил Друмев“ поставиха кутия за дарения „Всички заедно за Никол“. Първото хоро бе поведено от момиче от ФТК „Плетеници“, които заедно с групата за здравословен начин на живот „Tarnovo Runs“ организираха събитието. По подобие на булчинското хоро всеки, хванал се на него, трябваше да остави пари в кутията. Със събраната вчера сума средствата за лечението на младото момиче вече са почти 25 000 лева. През месец януари и март тази година на Никол са извършени оперативни интервенции в град София,след които спешно се наложи заминаване за Турция, където се провежда лъчетерапия. \r\nНадежда КРЪСТЕВА", "date": "2019.05.02", "title": "Велико Търново: Над 850 лева са събрани на благотворителната хоротека в подкрепа на 18-годишната Никол Владкова"}
{"url": "http://www.focus-news.net/news/2019/05/02/2652971/hashim-tachi-za-sreshtata-v-berlin-nito-merkel-nito-makron-prizovaha-vuchich-da-priznae-kosovo.html", "text": "Коментирайки резултатите от срещата за Западните Балкани в Берлин, в рамките на пресконференция президентът на Косово Хашим Тачи подчерта, че на форума нито канцлерът на ФРГ Ангела Меркел, нито държавният глава на Франция Еманюел Макрон са отправили призив към сръбския лидер Александър Вучич да признае независимостта на най-младата държава на Балканите, отбелязва електронното издание на водещия белградски ежедневник  „Политика“ . \r\nРъководителят на Прищина в Прищина Хасим Тачи заяви, че Берлинската конференция не е довела до нови идеи и че организаторите на митинга Ангела Меркел и Емануел Макрон не са изпратили обаждане до сръбския президент Александър Вучич за признаване на Косово, предаде Танюг. \r\n„Някои смятаха, че всичко може да се случи и да свърши там. Но не е така. Не видях призив за признаване на Косово нито от Меркел, нито от Макрон, адресиран до сръбския президент Вучич, но не видях и готовност и от останалите пет държави в ЕС, непризнали Косово, да направят това. Не случайно казах, че в Берлин не бяха представени нови идеи“, подчерта Тачи на пресконференция в Прищина, втората, организирана  по-малко от 24 часа след завръщането му от Берлин. \r\nТачи разкритикува ролята на международните фактори, защото, съгласно думите му, те не показват единство и подкрепа за окончателното споразумение с Белград. Тереза Герова", "date": "2019.05.02", "title": "Хашим Тачи за срещата в Берлин: Нито Меркел, нито Макрон призоваха Вучич да признае Косово"}
{"url": "http://www.focus-news.net/news/2019/05/02/2653009/burgas-tantsovi-dvoyki-ot-tsyala-balgariya-shte-se-sastezavat-za-kupata-na-pomorie.html", "text": "Община Поморие и Клуб по спортни танци „Поморие“ организират Държавно първенство „Купа България – 2019” – Открит национален турнир по спортни танци. Това съобщиха от пресцентъра на  Община Поморие . Танцовата надпревара ще се проведе в залата на хотел „Сънсет Ризорт“ - Поморие. На 4 май от 12.30 часа ще се проведе Национален турнир, а от 16.30 часа ще се състоят Купа Поморие и Купа България. \r\nНа 5 май от 12.30 часа ще се проведе турнир „Изгряващи звезди“, както и Състезание по шоу програми. Организаторите канят в залата всички жители и гости на Поморие да се насладят на изящните танци и да подкрепят любимите си танцови двойки.", "date": "2019.05.02", "title": "Бургас: Танцови двойки от цяла България ще се състезават за Купата на Поморие"}
{"url": "http://www.focus-news.net/news/2019/05/02/2653010/dobrich-v-ofisa-na-nap-v-grada-sa-postapili-12-565-godishni-danachni-deklaratsii-do-30-april.html", "text": "В офиса на НАП в Добрич са постъпили 12 565 годишни декларации към края на работния ден на 30 април, сочат данните на Агенцията. Това съобщи Красимир Павлов, главен експерт в звено „Комуникации“ в ТД на НАП – Варна, офис - Добрич, предаде кореспондент на  Радио „Фокус” – Варна . 6 757 добруджанци са декларирали доходите си за изминалата година по интернет с електронен подпис или персонален код. Последният добруджанец, подал декларацията си по електронен път, е декларирал доход от над 300 хиляди лева и е регистриран като земеделски стопанин. 677 физически лица са ползвали услугите на „Български пощи“, за да декларират доходите си за изминалата година, като се очаква по пощата да пристигнат и формулярите, изпратени в последния ден на кампанията. От приходната агенция съобщават още, че през 2020 г. декларирането на доходите ще бъде значително по-лесно за хората, които имат ПИК или електронен подпис. Тогава всички доходи от трудов договор, както и хонорарите и възнагражденията по граждански договори, ще бъдат предварително попълнени от НАП в данъчните декларации на гражданите и те ще имат възможност да ги прегледат, коригират и допълнят при нужда. „Все повече добруджанци се възползват от електронните услуги, предоставени от приходната агенция. През тази година всеки втори от тях е спестил от своето време и разходи и е предпочел дистанционната връзка с Агенцията. Нараства и броят на клиентите, ползващи физическите POS терминали, разположени в офиса, като от началото на година чрез тях са платени над 1.2 млн. лв. данъци и осигуровки без такси“, коментира директорът на местния офис на НАП Димитър Димитров. \r\nЖулиета НИКОЛОВА", "date": "2019.05.02", "title": "Добрич: В офиса на НАП в града са постъпили 12 565 годишни данъчни декларации до 30 април"}
{"url": "http://www.focus-news.net/news/2019/05/02/2653003/premierat-na-bavariya-markus-zyoder-balgariya-tryabva-da-poluchi-poveche-finansirane-ot-bryuksel-za-zashtita-na-granitsata.html", "text": "България трябва да получи повече финансиране от Брюксел за защита на границата. Това каза премиерът на Бавария Маркус Зьодер по време на кръгла маса на тема \"Защита на външната граница на ЕС и миграционни политики на Република България\", предаде репортер на  Агенция \"Фокус\" . „Важно e постижението на България и огромният й принос за защитата на външната граница на ЕС да получи признание и на европейско ниво“, каза Зьодер. Според него страната ни трябва да получи повече финансиране от Брюксел за защитата на границата. „Много е важно да има партньор, на който можем да разчитаме и който знаем, че е проевропейски ориентиран. Изборите за ЕП, които предстоят след няколко седмици са изключително важни. Изключително е важно да се срещаме в Брюксел на големите конференции и да правим такива срещи на място“, каза още Зьодер.  \r\nПо думите му в Брюксел е много лесно от дистанцията да гледаш нещата без да си наясно с големите предизвикателства. „Когато човек дойде на място, вижда нещата от правилната гледна точка“, допълни още премиерът Зьодер.  \r\nДеница КИТАНОВА", "date": "2019.05.02", "title": "Премиерът на Бавария Маркус Зьодер: България трябва да получи повече финансиране от Брюксел за защита на границата"}
{"url": "http://www.focus-news.net/news/2019/05/02/2653011/yoana-hristova-zam-kmet-na-sofiya-sanktsiite-za-zabavyane-na-rekonstruktsiyata-na-zapaden-park-sa-42-hil-lv-na-den-a-za-nekachestveno-izpalnenie-mogat-da-stignat-do-16-mln-lv.html", "text": "Санкциите, които са предвидени по договор за забава на реконструкцията на Западен парк, са 42 хил. лв. на ден и съответно за некачествено изпълнение те са 20% и могат да стигнат до 1, 6 млн. лв. Това каза заместник-кметът по околна среда на Столична община Йоана Христова при проверка на реконструкцията на Западен парк, предаде репортер на  Агенция „Фокус“ . „В момента, в който се установи необезопасено съоръжение, веднага се прави предписание и се дава срок, в който да се отстрани и той е почти незабавен“, подчерта тя. \r\nПо повод сигналите за необезопасените изкопи, Христова коментира, че имат поредица от срещи. „На оперативките, които правим всяка седмица, този въпрос е повдиган многократно. Работи се и се обезопасяват навсякъде местата, по които се осъществяват строително-монтажни дейности. Факт е, че трябва да подсигурим и преминаването на гражданите, тъй като времето се стопля и съответно има доста повече хора в парка“, каза Христова. Тя подчерта, че се работи постоянно по този въпрос и за това надзорът е на терен, а контролът е постоянен. „Надзорът предписва, когато има необходимост да се изпълнят допълнително обезопасяващи действия“, посочи тя. \r\nХристова подчерта, че отговорността за реконструкцията е споделена между всички участници в инвестиционния процес. „Има експерти, както на надзора, така и експерти на строителя, разбира се и на възложителя. Всички заедно трябва да положим усилия. Имахме сигнали от граждани и реагирахме. Случва се понякога вечер, когато се мине да се размести нещо, но на следващия ден се отстранява своевременно“, каза още тя. \r\nНевена Станоева, изпълнител от „Галчев инженеринг“, призова от своя страна: „Изкопите се обезопасяват непрекъснато и за това имаме апел и към гражданите. Молбата ни е, в момента, в който вечер ние напускаме обекта, нека и те пазят тези заграждения, които правим, а не сутрин да ги намираме всичките разградени“. \r\nИрина ИВАНОВА", "date": "2019.05.02", "title": "Йоана Христова, зам.-кмет на София: Санкциите за забавяне на реконструкцията на Западен парк са 42 хил. лв. на ден, а за некачествено изпълнение могат да стигнат до 1,6 млн. лв."}
{"url": "http://www.focus-news.net/news/2019/05/02/2653007/premierat-boyko-borisov-133-litsa-sa-osadeni-za-kanaldzhiystvo-samo-za-2018-g-a-za-parvite-3-mesetsa-na-tazi-godina-imame-30-osadeni.html", "text": "Само за 2018 г. са осъдени 133 лица за каналджийство, 30 са за първите 3 месеца на тази година. Това каза министър-председателят на България Бойко Борисов по време на кръгла маса на тема \"Защита на външната граница на ЕС и миграционни политики на Република България\", предаде репортер на  Агенция \"Фокус\" . „Само за 2018 г. са осъдени 133 лица за каналждийство. През първите три месеца на тази година имаме 30 осъдени. От 6904 нарушения на турската граница сме задържали сме 761 лица, а 5492 лица самостоятелно са се завърнали във вътрешността на Република Турция след като са установили наличието на български патрули по линията на границата. През 2018 г. са регистрирани 5311 граждани на трети страни, което е намаление с 23%\", каза още министър-председателят.  \r\nДеница КИТАНОВА", "date": "2019.05.02", "title": "Премиерът Бойко Борисов: 133 лица са осъдени за каналджийство само за 2018 г., а за първите 3 месеца на тази година имаме 30 осъдени"}
{"url": "http://www.focus-news.net/news/2019/05/02/2653015/orkestarat-na-kamerna-opera-blagoevgrad-shte-iznese-savmesten-kontsert-v-skopie-s-muzikanti-i-artisti-ot-severna-makedoniya.html", "text": "Оркестърът на Камерна опера – Благоевград ще изнесе съвместен концерт с музиканти и артисти от Северна Македония. Това съобщиха от пресцентъра на  Община Благоевград . Музикалното събитие ще се проведе на 4 май от 19.00 часа в най-голямата концертна зала в Скопие. Концертът е по повод 116 години от смъртта на революционера Гоце Делчев. Участието на Камерна опера – Благоевград е по покана на Международна фондация за сътрудничество и културно съревнование Гоце Делчев, с председател Христо Христов. На концерта се очаква да присъстват официални представителни лица от  двете страни.  \r\nСъвместният концерт в Скопие е своеобразно доказателство за добрите отношения между България и Македония. През 2017 година двете страни подписаха договор за добросъседство, приятелство и сътрудничество.", "date": "2019.05.02", "title": "Оркестърът на Камерна опера – Благоевград ще изнесе съвместен концерт в Скопие с музиканти и артисти от Северна Македония"}
{"url": "http://www.focus-news.net/news/2019/05/02/2653016/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. Пътищата са сухи. \r\nДеница ДИМИТРОВА", "date": "2019.05.02", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/05/02/2653014/mon-novi-testove-shte-izmervat-fizicheskata-deesposobnost-na-uchenitsite.html", "text": "Физическата дееспособност на учениците от I до XII клас по учебния предмет „Физическо възпитание и спорт” ще може да се оценява по съвременна система, която включва тестове, нормативи, оценъчна скала, методика за измерване и оценяване на физическите качества и електронни таблици за автоматично изчисляване на оценките по отделните тестове и на общата оценка. Това съобщиха от пресцентъра на  Министерството на образованието и науката . Системата е разработена от Националната спортна академия „Васил Левски“ след проведено изследване сред 9050 ученици на възраст от 6 до 18 години в 27 средни училища в 22 града, предложени от Център за оценяване в предучилищното и училищното образование и със съдействие на учители, директори и експерти в системата на училищното образование.  \r\nЗа оценка на основните физически качества  учениците ще изпълняват 5 контролни упражнения (тестове) – за бързина, взривна сила на долните крайници и на горните крайници и торса, издръжливост и ловкост. Тестовете са: бягане на 30 м, скок на дължина от място, хвърляне на плътна топка с две ръце над глава, бягане на 200 м и тест за ловкост.  \r\nСистемата за оценката на резултатите от отделните тестове е изработена в зависимост от пола и възрастта на учениците. Отчитат се навършените години към датата на провеждане на тестовете в началото на учебната година (месец октомври). Възрастовият диапазон на нормативната база е от 6 до 18 години, включително. \r\nОкончателната оценка на физическата дееспособност на учениците се изчислява само при наличие на оценки по всичките 5 теста. В системата не са включени тестове и нормативи за учениците със специални образователни потребности. Няма да се оценяват и тези ученици, които са освободени дълготрайно от часовете по физическо. \r\nНовата система ще замени прилагането на въведените през 1992 г. и 1995 г. подобни методики за оценяване. Използваните в момента тестове за измерване на физическите качества на учениците „Бягане на 300 м“ за момичета, „Бягане на 600 м“ за момчета, “Изправяне от тилен лег (коремни преси)” за момичета, тестовете за пъргавина и за двата пола няма да се включват в новата система.", "date": "2019.05.02", "title": "МОН: Нови тестове ще измерват физическата дееспособност на учениците"}
{"url": "http://www.focus-news.net/news/2019/05/02/2653017/the-new-york-times-tramp-pokani-orban-vav-vashington.html", "text": "Държавният глава на САЩ Доналд Тръмп покани министър-председателя на Унгария Виктор Орбан на посещение във Вашингтон. Съответното обяви говорителят на правителството в Будапеща Золтан Ковач в социалната мрежа „Туитър“, съобщава популярният американски вестник  The New York Times . \r\nСъгласно представената от него информация, Орбан трябва да пътува до САЩ на 13 май. „В дневния ред на визитата са енергийната сигурност, сътрудничеството в областта на отбраната, двустранните отношения и регионалната сигурност“, пояснява Ковач. \r\nПо-рано американският посланик в Унгария Дейвид Корнщайн разкри, че Тръмп иска да развива отношения с Орбан, тъй като го възприема като „силен лидер“.  \r\nПрез юли 2016 г. Орбан стана първият лидер от Европейския съюз, който подкрепи Тръмп в предизборната кампания за президентския пост в САЩ. \r\nСлед като се върна на власт през 2010 г., Орбан се сблъска с остри критики от страна на администрацията на Барак Обама за отслабването на демократичните механизми за контрол и върховенство на закона, включително по време на посещението през юни 2011 г. в Будапеща на държавния секретар на САЩ Хилари Клинтън. \r\nПрез последните месеци имаше възход в отношенията между САЩ и Унгария, въплътени например в двустранното споразумение за сътрудничество в областта на отбраната, подписано в началото на април. Появиха се и съобщения за планове на Будапеща за закупуване на ракети със среден обсег от САЩ.  \r\nВъпреки това държавният секретар на САЩ Майк Помпео предупреди по време на посещението си в Унгария през февруари, че „авторитарната Русия никога няма да бъде приятел на свободата и суверенитета на по-малките държави\". Думите му бяха насочени към Орбан, който е считан за един от основните съюзници в Европейския съюз на руския президент Владимир Путин. \r\nОрбан, който спечели трети поредни избори през април 2018 г., се противопостави на политиката на Брюксел спрямо миграцията и се превърна в модел за подражание на много от европейските националистически и крайнодесни партии. Тереза Герова Тереза Герова", "date": "2019.05.02", "title": "The New York Times: Тръмп покани Орбан във Вашингтон"}
{"url": "http://www.focus-news.net/news/2019/05/02/2653018/varna-tsarkvata-sveti-atanasiy-shte-otbelezhi-hramoviya-si-praznik-na-gergyovden.html", "text": "Църквата „Св. Атанасий” чества Гергьовден като свой втори храмов празник. Това съобщават от  Варненската и Великопреславска митрополия . Южният престол в олтара е посветен на свети великомъченик Георги Победоносец. Той е пренесен от едноименната църква, намирала се на територията на римските терми във Варна и разрушена през 1948 година. От 2014 година в „Свети Атанасий” се намира още една голяма светиня – копие на чудотворната икона на Свети Георги от Зографския манастир на Света Гора, която привлича много богомолци. Празничните богослужения във варненския храм ще започнат още на 5 май от 18.00 часа с вечерня, а след нея ще се отслужи акатист към св. Георги пред копието на чудотворната му икона.  \r\nНа 6 май от 9.00 часа е началото на светата Литургия, а веднага след края ѝ ще се отслужи водосвет. Църковното настоятелство е подготвило над 400 порции агнешко, които ще бъдат осветени и раздадени на миряните.", "date": "2019.05.02", "title": "Варна: Църквата „Свети Атанасий” ще отбележи храмовия си празник на Гергьовден"}
{"url": "http://www.focus-news.net/news/2019/05/02/2653008/the-washington-post-pregovorite-mezhdu-opozitsiya-i-predstaviteli-na-pravitelstvoto-v-karakas-e-mozhelo-da-zavarshat-s-uspeh.html", "text": "Тайните преговори на венецуелската опозиция с правителството на президента Николас Мадуро, които започнаха преди два месеца, е можело да се увенчаят с успех, съобщава американският вестник  The Washington Post , позовавайки се на източници в Белия дом. \r\nСъгласно представената от тях информацията, опозицията в Каракас „е разработила доста амбициозен план\" за отстраняване на държавния глава от власт. По-специално, твърдят източниците на изданието, тя води тайни преговори с представители на правителството. В тях обаче не участват САЩ. „Запознати сме с усилията, които започнаха преди около два месеца. Имаше моменти, в които те изглеждаха сериозни и други, в които не чак толкова“, цитира вестникът думите на източника от Белия дом. Според него „през последните няколко седмици стана ясно, че те постигат споразумение\" с министъра на отбраната на Венецуела Владимир Падрино Лопес, както и с ръководителя на Върховния съд и ръководителя на президентската охрана.  \r\nЛидерът на опозицията Хуан Гвайдо, Падрино и други – според редакцията – са били готови да подпишат документи, „потвърждаващи лоялността им към венецуелската конституция, съгласно която контролираното от опозицията Национално събрание да обяви преизбирането на Мадуро за нелегитимно\". В замяна е обещано на преминалите на страната на Гуайдо да бъдат запазени постовете им в новото правителство. На онези, които биха искали да напуснат страната, САЩ е трябвало да дадат „гаранции“, че не само нямат нищо против, а „дори вероятно“ биха им даи достъп до активите им в чужбина.  \r\nВъв вторник обаче Падрино потвърди предаността си към Въоръжените сили на Венецуела и към Николас Мадуро, срещу когото бе предприет опит за сваляне от властта.  В Каракас и няколко други градове в страната се проведоха антиправителствени демонстрации. Те започнаха, след като групата военни потвърди, че е подкрепила лидера на опозицията Хуан Гуайдо.  Тереза Герова", "date": "2019.05.02", "title": "Тhe Washington Post: Преговорите между опозиция и представители на правителството в Каракас е можело да завършат с успех"}
{"url": "http://www.focus-news.net/news/2019/05/02/2653002/premierat-boyko-borisov-imame-nad-100-kontrol-na-akvatoriyata-na-cherno-more-vrabche-da-mine-radarite-go-zasichat.html", "text": "Имаме над 100% контрол на акваторията на Черно море – врабче да мине, радарите го засичат. Това каза министър-председателят на България Бойко Борисов по време на кръгла маса на тема \"Защита на външната граница на ЕС и миграционни политики на Република Бълагрия\", предаде репортер на  Агенция \"Фокус\" . Премиерът подчерта, че имаме най-съвременния флот. Според него имаме над 100 % контрол на аквакорията на Черно море. „Врабче да мине, радарите го засичат. Неслучайно само преди седмица над 200 кг кокаин бяха задържани от граничните ни служби в Черно море. Над 300 кг хероин миналата седмица, но мисля, че по задържани количества наркотици и то кокаин, хероин, тонове канабис, българските служби са на първо място или от първата тройка в Европа“, коментира министър-председателят.  \r\nДеница КИТАНОВА", "date": "2019.05.02", "title": "Премиерът Бойко Борисов: Имаме над 100% контрол на акваторията на Черно море – врабче да мине, радарите го засичат"}
{"url": "http://www.focus-news.net/news/2019/05/02/2653012/plovdiv-rayonnata-prokuratura-vnese-iskane-za-postoyanen-arest-na-trima-ot-zadarzhanite-za-huliganski-deystviya-v-kuklen.html", "text": "Районната прокуратура внесе искане за постоянен арест на трима от задържаните за хулигански действия в Куклен. Това съобщиха от пресцентъра на  Апелативна прокуратура - Пловдив . Днес Районна прокуратура - Пловдив внесе искане в съда за определяне на мярка за неотклонение „Задържане под стража“ спрямо лице с инициали Р.К., на 22 г., привлечен като обвиняем за хулиганство, причиняване на лека телесна повреда на полицейски служител при изпълнение на служебните задължения и за унищожаване на чужди движими вещи – предно обзорно стъкло на патрулен автомобил на ОД на МВР - Пловдив, извършени на 28 април 2019 г. в гр. Куклен, обл. Пловдив.  \r\nОбвинение е повдигнато \r\nи спрямо лице с инициали В.К., на 25 г., привлечен като обвиняем за хулиганство и за унищожаване на чужди движими вещи – предно обзорно стъкло на патрулен автомобил на ОД на МВР - Пловдив, извършени на 28 април 2019 г. в гр. Куклен.  \r\nТретият обвинен е лице с инициали И.А., на 21 г., за това, че на 28 април 2019 г., причинил лека телесна повреда на втори полицейски служител при изпълнение на служебните задължения.  \r\nСпрямо 40-годишната З.К., привлечена като обвиняема за извършени хулигански действия на 28 април 2019 г., в гр. Куклен, обл. Пловдив, е определена мярка за неотклонение „Подписка“, а спрямо непълнолетния К.К., на 16 г.,  привлечен като обвиняем за това, че на същата дата и място, извършил хулигански действия и унищожил чужда движима вещ – задно обзорно стъкло на патрулен автомобил на ОД на МВР-Пловдив, е определена мярка за неотклонени „Под надзора на родител“.  \r\nРайонен съд - Пловдив ще заседава днес 14.00 часа в зала №10 на Районен съд по искането на прокуратурата за определяне на мярка за неотклонение „Задържане под стража“ спрямо тримата обвиняеми.", "date": "2019.05.02", "title": "Пловдив: Районната прокуратура внесе искане за постоянен арест на трима от задържаните за хулигански действия в Куклен"}
{"url": "http://www.focus-news.net/news/2019/05/02/2653000/premierat-boyko-borisov-sigurno-nad-100-kanaldzhii-sme-arestuvali-po-granitsata.html", "text": "Сигурно над 100 каналджии сме арестували по границата. Това каза министър-председателят на България Бойко Борисов по време на кръгла маса на тема \"Защита на външната граница на ЕС и миграционни политики на Република Бълагрия\", предаде репортер на  Агенция \"Фокус\" . Той отчете, че страната ни е върнала и хиляди афганистанци със самолет, преминали нелегално в България.  По думите му вече има и много каналджии, които са били изправени пред съда и са получили присъди. \"Сиреч едновременно с охраната, правораздавателните институции в България работят изключително добре и бързо по тази тема\", каза министър-председателят. \"По границата с Гърция имаме съществени проблеми. Там нямаме заграждения и като шенгенска граница тя е дълга над 800 км\", допълни премиерът и отчете, че тя се охранява трудно, тъй като е планинска.  \r\nДеница КИТАНОВА", "date": "2019.05.02", "title": "Премиерът Бойко Борисов: Сигурно над 100 каналджии сме арестували по границата"}
{"url": "http://www.focus-news.net/news/2019/05/02/2653020/smolyan-vavezhda-se-vremenna-organizatsiya-na-dvizhenieto-v-zlatograd-za-praznika-na-zlatogradskoto-cheverme.html", "text": "Въвежда се временна организация на движението в Златоград за Празника на златоградското чеверме. Това съобщиха от  Община Златоград . Във връзка с нормалното протичане на празника на 4 май от 08.00 часа до приключване на мероприятието се затваря за движение на моторни превозни средства ул. „Беловидово” в гр. Златоград, в участъка от кръстовището при сградата на „Стария съвет” до Ресторант „Кристал”, пътната отсечка от кръстовището на ул. „България”, по новия пътен мост, до кръстовището с ул. „Ахрида” и ул. „Крайречна” и пътния мост между посочените участъци.  \r\nЩе се осигури безопасност на движението по ул. „България” в Златоград на 04 май 2019 г. за времето, през което се извършва ритуала по пренасяне на чеверметата от Градски парк към Централен площад от 10.45 часа до 11.30 часа. В случай на необходимост ще се затвори за движение ул. „Стефан Стамболов” от кръстовището с ул. „Тракия” до кръстовището с ул. „Ахрида”, като движението се регулира от служители на Районно управление - Златоград към Областна дирекция на МВР – Смолян. \r\nОт Община Златоград призовават в деня на празника жителите на града да не използват личните си автомобили за придвижване до централната градска част с цел облекчаване на натовареността от МПС по време на провеждане на мероприятието.", "date": "2019.05.02", "title": "Смолян: Въвежда се временна организация на движението в Златоград за Празника на златоградското чеверме"}
{"url": "http://www.focus-news.net/news/2019/05/02/2653013/premierat-boyko-borisov-politicheskata-volya-sporazumenieto-s-treti-strani-i-pomoshtta-ot-es-sa-trite-merki-koito-garantirat-na-100-sigurnost-na-vanshnite-granitsi.html", "text": "Политическата воля, споразумението с трети страни и помощта от ЕС са трите мерки, които гарантират на 100% сигурност на външните граници. Това каза министър-председателят на България Бойко Борисов по време на кръгла маса на тема \"Защита на външната граница на ЕС и миграционни политики на Република България\", предаде репортер на  Агенция \"Фокус\" . Той посочи, че това е най-приятелският му съвет към всяка държава с външна граница на ЕС. „България е приложила трите мерки, които според мен гарантират на всяка една държава в ЕС сигурност на външните граници. Първо – политическата воля на правителството да се справя с този проблем. Това е изключително важно, затова го слагам на първо място. Второ, споразумението с трети страни. Тук благодаря на ЕС, че срещата ЕС – Турция беше проведена в България“, каза премиерът. По думите му споразумението с Турция работи изключително добре на българо-турската граница. „Трето, помощта, която оказва ЕК или европейските данъкоплатци с тези 150 млн. евро, които бяха отпуснати за външната граница. Сиреч приложим ли тези три мерки, те дават на 100 % резултат“, допълни още Борисов.  \r\nДеница КИТАНОВА", "date": "2019.05.02", "title": "Премиерът Бойко Борисов: Политическата воля, споразумението с трети страни и помощта от ЕС са трите мерки, които гарантират на 100% сигурност на външните граници"}
{"url": "http://www.focus-news.net/news/2019/05/02/2653022/bbc-britanskite-vlasti-zadarzhaha-zapodozryan-za-ubiystvoto-na-izcheznal-balgarin.html", "text": "Властите във Великобритания задържаха 22-годишен мъж, заподозрян за убийството на изчезнал гражданин на България, предава  BBC , като уточнява, че той ще остане в ареста до 23 май. \r\nВалентин Качанов е видян за последно на 8 февруари в близост до търговски център в град Есекс. В същия ден той е разговарял със семейството си в България.  \r\nПолицията в Есекс заяви, че остава „отворена\" за всички възможни тези по случая, но третира изчезването на 27-годишният българин като разследване за убийство. \r\nТой каза: „Ние продължаваме да се опитваме да изградим картина на обстоятелствата и причините за неговото изчезване, провеждаме обширни разследвания, за да ни помогнат да разберем какво се е случило с него. Ясно е, че ние и неговото семейство сме изключително обезпокоени и продължаваме да призоваваме всеки, който има информация, да се свърже с нас, тъй като най-малката информация може да бъде от жизненоважно значение\", подчертава правоохранителните органи.  Тереза Герова", "date": "2019.05.02", "title": "BBC: Британските власти задържаха заподозрян за убийството на изчезнал българин"}
{"url": "http://www.focus-news.net/news/2019/05/02/2653021/evropeyski-izbori-bezpretsedenten-broy-gledaniya-na-filma-ot-kampaniyata-na-parlamenta.html", "text": "С над 75 милиона гледания в рамките на една седмица, филмът „Изберете своето бъдеще“, част от информационната кампания на ЕП базирана на чувството за съпричастност, е имал изключително въздействие, се казва в съобщение от  пресслужбата на ЕП .  \r\nОт пускането му в четвъртък, 25 април, триминутният филм е бил гледан над 75 милиона пъти, безпрецедентни стойности за институционална кампания (данните са актуализирани в четвъртък в 10.00 ч. българско време).  \r\nФилмът има субтитри на всички официални 24 езика на ЕС, има и различни национални версии на същия език (общо 32), плюс пет основни световни езика (арабски, китайски, руски, хинди и турски). Филмът също така е реализиран на 31 жестомимични езика, с помощта на Европейския съюз на глухите (ЕСГ).  \r\nРежисиран от печелилия награди Фредерик Планшон и разработен от „European Broadcast Partners“ и техният подизпълнител „& Co./NoA“, филмът документира интензивните, красиви и крехки моменти от пристигането на новородените в този свят из цяла Европа и има за цел да ни кара да се замислим защо гласуваме. Всички мигове от раждания от филма са истински документални кадри. Като водеща част от кампанията за европейските избори през 2019 г., филмът има за цел да осведоми европейците относно техните общи ценности, емоции и отговорности. По думите на малкото момиче, което води разказа във филма, „всеки един от нас може да остави следа, но всички заедно можем да постигнем реална промяна“.  \r\nКампанията на Европейския парламент също включва платформата thistimeimvoting.bg, която позволява на хората да участват в европейските избори. Към момента 270 000 души са се регистрирали в нея.  \r\nЕвропейските избори ще се състоят във всички държави членки между 23 и 26 май.", "date": "2019.05.02", "title": "Европейски избори: безпрецедентен брой гледания на филма от кампанията на Парламента"}
{"url": "http://www.focus-news.net/news/2019/05/02/2653023/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще поставим акцент върху дейността на екипа по приемна грижа и необходимите приемни семейства за територията на община Дупница. Събеседник по темата ще бъде Радостина Ночева, координатор на проект „Приеми ме“ за област Кюстендил.  \r\nОт няколко месеца на територията на общината работи приют за безстопанствени коне и други животни. Съоръжението се намира над жилищен комплекс „Бистрица“ и е изградено след множеството сигнали и проблеми със свободно движещи се коне в жилищните квартали и по пътищата, както и унищожаващи реколтата на земеделските производители. Какво се случва след заработването на приюта ще научим от Христо Апостолов, пресаташе на Община Дупница.  \r\nВ предаването ще ви срещнем и с изследователя Явор Тодоров, с когото ще разговаряме за направеното проучване за историята на първото спортно дружество в града – „Македонски юнак“. \r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.05.02", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/05/02/2653025/adelina-stefanova-hram-vavedenie-bogorodichno-blagoevgrad-golyamo-vliyanie-varhu-tsar-boris-i-i-negovoto-hristiyanstvo-e-okazala-sestra-mu-chieto-ime-ostava-neizvestno.html", "text": "Върху цар Борис I и неговото християнство голямо влияние е оказала неговата сестра, чието име остава неизвестно. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. По думите ѝ същата тази жена прекарала дълго време в Цариград като заложница и там е приела кръщението си. „Също такова влияние е оказал и известният пленник в българската столица Теодор Косара, който често е правел услуги на Борис със своите съвети и незабелязано го подготвял за приемане на християнската вяра. Чрез покръстването на българския народ и учредяването на Българската църква цар Борис духовно обединява двете части на населението в българската държава – славяните, които били болшинство и принадлежали към християнството; и прабългарите, които били езичници и се притеснявали чрез християнството да не попаднат в зависимост от съседната Византия“, каза още Аделина Стефанова. Тя добави, че удовлетворявайки първите, той въвел християнската вяра, удовлетворявайки вторите – той настойчиво се борил с Цариград и с Рим, докато най-после извоювал пълна църковна независимост през 870 година на Цариградския Вселенски събор, който се смята в Католическата църква за осмия Вселенския събор. Аделина Стефанова отбеляза, че като се възползва от апостолското дело на светите брат Кирил и Методий, цар Борис утвърдил българската църква окончателно и още със славянския език в богословието и богослужението – език, на който се служи и до днес. \r\nЛивия НИНОВА", "date": "2019.05.02", "title": "Аделина Стефанова, храм „Въведение Богородично“ – Благоевград: Голямо влияние върху цар Борис I и неговото християнство е оказала сестра му, чието име остава неизвестно"}
{"url": "http://www.focus-news.net/news/2019/05/02/2653030/mls24de-germanskata-politsiya-sprya-balgarski-mikrobus-dvizhesht-se-bez-izpravni-spirachki-po-magistralata.html", "text": "Микробус с българска регистрация, превозващ хора по магистралата в района на германския град Дармщат, провинция Хесен, е бил спрян от полицията за проверка, при която е установено, че спирачките на превозното средство са в неизправност, предава новинарският портал  Mls.24.de . \r\nУточнява се, че микробусът е превозвал хора. Освен импровизираната спирачна система, монтирана с медна тръба, превозното средство е било с ремарке, за което е липсвало съответното разрешение.  \r\nПорталът подчертава, че проверката в Дармщат е част от международна кампания за повишаване на безопасността на движението, на която присъстваха служители от Южен Хесен, както и техните колеги от съседните германски провинции Баден-Вюртемберг, Райнланд-Пфалц, Северен Рейн-Вестфалия и Бавария.  Тереза Герова", "date": "2019.05.02", "title": "Mls.24.de: Германската полиция спря български микробус, движещ се без изправни спирачки по магистралата"}
{"url": "http://www.focus-news.net/news/2019/05/02/2653029/sport-mariya-sharapova-se-otkaza-ot-uchastie-v-rim.html", "text": "Мария Шарапова се отказа от участие на турнира от категория „Премиер 5“ в Рим, който ще се проведе от 13 до 19 май, обявиха организаторите в италианската столица. Причината е контузията в рамото, която бившата № 1 лекува още от участието си в Санкт Петербург този януари. \r\nШарапова, която е шампионка в Рим през 2011, 2012 и 2015 година, ще загуби точки на клей, тъй като миналия сезон стигна полуфиналите, където отстъпи пред Симона Халеп. Така рускинята ще падне близо до 50-ата позиция в ранглистата, а след това има да защитава точки от четвъртфинала си на „Ролан Гарос“ през 2018 година. \r\nВенцислав ДРАГОМАНОВ", "date": "2019.05.02", "title": "Спорт: Мария Шарапова се отказа от участие в Рим"}
{"url": "http://www.focus-news.net/news/2019/05/02/2653027/veliko-tarnovo-uchenitsi-organizirat-blagotvoritelen-kontsert-pod-nadslov-zaedno-za-nikol.html", "text": "Благотворителен концерт „Заедно за Никол“ организират съучениците на 18-годишната Никол Владкова във Велико Търново. Събитието ще се проведе на 22 май от 18.30 часа в МДТ „Константин Кисимов“. Това съобщи Лидия Георгиева, възпитаничка на ПМГ „Васил Друмев“, предаде репортер на  Радио „Фокус“ – Велико Търново . Участие в концерта ще вземат Орлин Горанов, Руслан Мъйнов, Искрен Пецов, поп фолк изпълнителят Галин, хип-хоп групата „БНР – бандата на ръба“, духовият оркестър при НВУ „Васил Левски“, както и местни изпълнители СК „Зоки“, „Търновска царица“, Лилия Ангеличева, Гергана Стоянова и Александър Момински от Горна Оряховица. Достъпът до събитието се осъществява чрез предварително закупени покани на стойност 20 лева, които от днес вече са в продажба на касите на театъра. Събраните средства от поканите ще бъдат преведени по сметката на Никол от театъра до обяд на 22 май. Лидия Георгиева посочи, че се очаква събраната сума да е около 12 400 лева. „Надяваме се да съберем възможно най-много средства, с което да подпомогнем втория етап от лечението на Никол“, посочи тя. „Нека подкрепим Никол. Всеки може да изпадне в такава ситуация. Нека да сме единни в този момент и да покажем за пореден път, че общество в България има. Ние сме хората, които можем да променим всяко едно нещо към по-добро. Това общество е силно, единно и можещо и ние младите го доказваме и ще продължим да го правим“, заяви Мартин Мартинов, възпитаник на ПМГ „Васил Друмев“. \r\n18-годишната Никол страда от Синовиален сарком на меките тъкани. През месец януари и март тази година са извършени оперативни интервенции в град София,след които спешно се наложи заминаване за Турция, където се провежда скъпоструващо лечение. \r\nНадежда КРЪСТЕВА", "date": "2019.05.02", "title": "Велико Търново: Ученици организират благотворителен концерт под надслов „Заедно за Никол“"}
{"url": "http://www.focus-news.net/news/2019/05/02/2653028/yoana-hristova-zam-kmet-na-sofiya-na-100-sa-izpalneni-podzemnite-infrastrukturi-na-teritoriya-na-nad-500-dekara-ot-zapaden-park.html", "text": "На 100% са изпълнени подземните инфраструктури на територия на над 500 декара от Западен парк. Това каза заместник-кметът по околна среда на Столична община Йоана Христова при проверка на реконструкцията на Западен парк, предаде репортер на  Агенция „Фокус“ . „За нас е много важно да нямаме подмяна на материали и за това лично следим много стриктно“, заяви Йоана Христова. Тя обясни, че хората не забелязват положителното от ремонта, защото все още не е завършен. „В момента, в който видите един разграден двор, който в момента при изпълнена подземна инфраструктура, която е зарита на територия над 500 декара, няма как да видите нищо, освен повърхността, по която се работи. Мисля, че на всички нас ще ни хареса Западен парк тогава, когато обектът бъде завършен. Той е направен по начин, по който да удовлетвори много потребности на различни възрастови групи, за това аз вярвам, че ще стане един добър парк“, отбеляза Христова. Относно закъснението на проектите в София, Христова коментира, че един проектант дава най-доброто от себе си, за да направи проекта, който му е възложен. „В същото време, обаче, когато стъпите на терен и започнете да осъществявате някакъв вид СМР, изникват неща, които понякога не сте могли да предвидите, понякога просто обемът е бил достатъчно голям и не сте могли да съобразите. И за това се налагат различни проектантски решения, допълнителни детайли, които трябва да бъдат оформени в движение. Аз лично имам мнение по въпроса и смятам, че инженерингът е правилната форма, по която трябва да се работят подобен тип обекти“, подчерта заместник-кметът по околна среда на Столичната община. Тя обясни още, че пейките в Западен парк ще струват от 200 за малките до 700, които са най-големите от излят материал. Христова посочи още и че глобите за неизпълнение на ремонтните дейности ще бъдат налагани, съобразно условията на договора. „За  момента нямаме ситуация, в която да се налага да глобяваме която и да е било от страните“, отбеляза Христова.  \r\nИрина ИВАНОВА", "date": "2019.05.02", "title": "Йоана Христова, зам.-кмет на София: На 100% са изпълнени подземните инфраструктури на територия на над 500 декара от Западен парк"}
{"url": "http://www.focus-news.net/news/2019/05/02/2653019/burgas-35-oto-izdanie-na-natsionalnata-izlozhba-za-tsvetya-flora-burgas-prodalzhava-s-prezentatsiya-na-tsvetnite-rasteniya-na-balgariya.html", "text": "35-ото издание на Националната изложба за цветя „Флора – Бургас“ продължава с интересни събития. На 3 май от 11.00 часа ще се състои Презентация на цветните растения на България, представена от ботаника Росен Василев от Българска Фондация „Биоранообразие“. Това съобщиха от пресцентъра на  Община Бургас . Ще бъде представена и изложбата  „Поляна от кръпки“. \r\nНа 4 май от 11.00 часа ще се проведе демонстрация на „Кене“ – най-старата дантела изработвана от българката. Ще бъде представена Калоферска дантела и плъсти – обработка на вълна. Демонстрацията е подготвена от Капка Стоичкова, основател на „Седянка Българка“. \r\nНа 5 май от 11.00 часа ще се проведе демонстрация по грънчарство – „Майсторите АА“.", "date": "2019.05.02", "title": "Бургас: 35-ото издание на Националната изложба за цветя „Флора – Бургас“ продължава с Презентация на цветните растения на България"}
{"url": "http://www.focus-news.net/news/2019/05/02/2653033/pregled-na-mezhdunarodnite-novini-do-13-chasa-agentsiya-fokus.html", "text": "Министерството на отбраната на Руската федерация опровергаха разпространената в медиите информация за четирима загинали военнослужещи на Москва в Сирия, като уточни, че в последно време няма подобни регистрирани случаи, предава  TACC . \r\n„В последно време на територията на Сирийската арабска република не е загинал нито един руски военнослужещ. Всички представители на Въоръжените сили на Руската федерация, разположени в Сирия, са живи и здрави и изпълняват своите задачи Информация, публикувана от медиите, е фалшива. За съжаление, някои руски медии възпроизвеждат неточна информация, която се разпространява от бойци от терористични организации в социалните мрежи“, се казва в съобщението на МО в Москва.  \r\nВ сряда, 1 май, Виктор Купчишин, ръководител на Руския център за помирение на враждуващите страни в Сирия, заяви пред репортери, че от началото на април бунтовници са напрaвили 12 опита за обстрел на базата Хмеймим в провинция Латакия, използвайки безпилотни летателни апарати и множество ракетни установки. Той отбеляза, че всички атаки са отблъснати, и че обектите на руската база не са засегнати. \r\n***  Държавният глава на Венецуела Николас Мадуро заплаши преминалите на страната на опозиционния лидер Хуан Гуайдо военнослужещи с тежки последствия за опита им да го свалят от власт. „Всички сили за сигурност търсят тези пучисти, които са изолирани, самотни и победени. Рано или късно те ще отидат в затвора и ще платят за предателството си“, цитира думите му германският национален ежедневник  Die Welt . \r\nВъв вторник временно изпълняващият президентският пост Хуан Гуайдо привлече войници на своя страна и освободи задържания лидер на опозицията Леополдо Лопес от домашен арест. Те обаче не успяха да преодолеят Въоръжените сили и да свалят Мадуро от власт.  \r\n„Всеки, който иска да отиде в президентския дворец, трябва просто да изпълни едно изискване: да спечели избори\", заяви Мадуро пред своите поддръжници. „Пушките и куршумите никога няма да диктуват президента\", увери той.  \r\nДен след неуспешния бунт, Гуайдо обяви, че ще постави Мадуро на колене с поредица от стачки. „Утре ще започнем с разпръснати действия до обща стачка\", заяви лидерът на опозицията на митинг в Каракас. „Краят на незаконната власт е близо\", категоричен бе опозиционният лидер. \r\nГуайдо призова своите поддръжници да не губят присъствие заради антиправителствените протести. „Ако режимът смята, че сме достигнали максималния натиск, се лъже. Нашите жертви не бяха напразни. Ще останем на улицата, докато не извоюваме свободата на Венецуела\", категоричен бе лидерът на опозицията в латиноамериканската страна. \r\n***  Държавният глава на САЩ Доналд Тръмп покани министър-председателя на Унгария Виктор Орбан на посещение във Вашингтон. Съответното обяви говорителят на правителството в Будапеща Золтан Ковач в социалната мрежа „Туитър“, съобщава популярният американски вестник  The New York Times . \r\nСъгласно представената от него информация, Орбан трябва да пътува до САЩ на 13 май. „В дневния ред на визитата са енергийната сигурност, сътрудничеството в областта на отбраната, двустранните отношения и регионалната сигурност“, пояснява Ковач. \r\nПо-рано американският посланик в Унгария Дейвид Корнщайн разкри, че Тръмп иска да развива отношения с Орбан, тъй като го възприема като „силен лидер“.  \r\nПрез юли 2016 г. Орбан стана първият лидер от Европейския съюз, който подкрепи Тръмп в предизборната кампания за президентския пост в САЩ. \r\nСлед като се върна на власт през 2010 г., Орбан се сблъска с остри критики от страна на администрацията на Барак Обама за отслабването на демократичните механизми за контрол и върховенство на закона, включително по време на посещението през юни 2011 г. в Будапеща на държавния секретар на САЩ Хилари Клинтън. \r\nПрез последните месеци имаше възход в отношенията между САЩ и Унгария, въплътени например в двустранното споразумение за сътрудничество в областта на отбраната, подписано в началото на април. Появиха се и съобщения за планове на Будапеща за закупуване на ракети със среден обсег от САЩ.  \r\nВъпреки това държавният секретар на САЩ Майк Помпео предупреди по време на посещението си в Унгария през февруари, че „авторитарната Русия никога няма да бъде приятел на свободата и суверенитета на по-малките държави\". Думите му бяха насочени към Орбан, който е считан за един от основните съюзници в Европейския съюз на руския президент Владимир Путин. \r\nОрбан, който спечели трети поредни избори през април 2018 г., се противопостави на политиката на Брюксел спрямо миграцията и се превърна в модел за подражание на много от европейските националистически и крайнодесни партии. \r\n***  Колективизирайте BMW, ограничете собствеността върху недвижими имоти: тези призиви на лидера на младежката организация на германските социалдемократи („Юсос“) Кевин Кюнерт се превърнаха в нов източник на напрежение в управляващата в Берлин голяма коалиция, отбелязва националният ежедневник  Die Zeit . \r\nПреди отпътуването си за София председателят на Християнсоциалния съюз (ХСС) и министър-председател на Бавария Маркус Шьодер призова ръководството на ГСПД и по-специално федералния министър на финансите Олаф Шолц да противодействат на социалистическите тези на Кюнерт - например при подготовката на реформата на данъка върху недвижимите имоти. Шолц би могъл да изпрати ясен сигнал срещу социализма, категоричен бе Зьодер. „ГСДП се нуждае от разумно предложение от Шолц, за да докаже, че не мисли социалистически. Сега ГСДП ще е под още по-зорко наблюдение“, предупреди Зьодер.  \r\nГенералният секретар на ХСС Маркус Блуме направи подобно изявление: „Ръководството на ГСПД трябва да направи ясно разграничение от подобни фантазии“. Той препоръча на Кюнерт да се присъедини към редиците на партията „Левица“, защото „с такива хора правителството не може да работи“.  \r\nПо-рано Кюнерт заяви в интервю за  Die Zeit , че иска да колективизира големи компании като BMW  - „чрез демократични средства\". Без колективизация „преодоляването на капитализма е немислимо\". Използвайки примера на автомобилния производител, той продължи: „За мен е по-малко важно дали на вратата на BMW пише държавна автомобилна компания “или„ кооперативна“. Решаващият фактор е разпределението на печалбите да се контролира демократично. „Това изключва капиталистически собственик на този вид бизнес\", поясни Кюнерт. \r\n***  Европейският съюз обеща „мерки\", за да отговори на пълното прилагане на Закона „Хелмс-Бъртън“ в САЩ, което ще отвори пътя за дела в американските съдилища за конфискувана от Куба собственост, предава  AFP . \r\nЕС смята, че ходът на САЩ „противоречи на международното право\" и обеща, „ще използва всички подходящи мерки за справяне с последиците от закона, включително с оглед правата си в рамките на Световната търговска организация\", става ясно от изявление от Върховния представител на ЕС по външните въпроси и политиката за сигурност Федерика Могерини. \r\nАдминистрацията на президента Доналд Тръмп обяви през април, че ще разреши съдебни дела в американските съдилища за имущество, конфискувано от комунистическото правителство на Куба, като приложи по-рано отменена разпоредба от Закона „Хелмс-Бъртън“ от 1996 г. \r\n***  Католическата църква в Шри Ланка се отказа от плановете за възобновяване на неделните литургии заради опасения от нови бомбени атентати в страната, предава  AFP . \r\nГоворител на кардинал Малкълм Ранджит поясни, че Църквата е получила „конкретна информация за две възможни нападения\", поради което е взето решение да се отмени месата за 5 май. \r\n„По съвет на силите за сигурност решихме да отменим месите в неделя във всички църкви\", заяви Ранджит за агенцията. Църквата планираше да възобнови обществените услуги за първи път след нападенията за Великден, в които загинаха 257 души, припомня AFP. \r\n***  В интервю за авторитетното германско издание  Der Spiegel  държавният глава на Косово Хашим Тачи подчерта, че възможността за присъединяване на Прешевската долина към най-младата държава на Балканите никога не е била разглеждана като опция на масата за преговори. \r\n„Бих подкрепил обаче свързването на населените предимно с албанци области в Прешевската долина – Прешево, Буяновац и Медвежда – с Косово чрез отваряне на границите, а не чрез промяната им. Там албанците са дискриминирани от сърбите“, подчерта президентът на Косово. \r\nНа въпрос дали вярва, че Сърбия би отстъпила на Косово тези области, Тачи поясни: „Говоря от европейска перспектива. Ако Сърбия и Косово станат членове на ЕС, такава връзка би била възможна. Сърбия най-накрая трябва да признае Косово. И искам от Сърбия да признае геноцида на албанците в Косово като такъв“.  \r\nТачи бе категоричен: Прищина е готова единствено на „нула“ отстъпки за северната част на Косово. „Защо трябва да го правим? Сърбите на север са граждани на Косово с всички произтичащи от това права“.  \r\nКосовският президент коментира и причините за настояването на Прищина за включване на САЩ в диалога за нормализиране на двустранните отношения с Белград. „САЩ, Германия, Франция, Великобритания и Италия винаги са били единни в позицията, че не трябва да има нови разграничения между страните от Западните Балкани. Сега те очевидно вече не говорят с един глас. Това е лошо. Дълготрайното споразумение ще има стабилна основа, ако всички, включително САЩ, стоят зад него“.  \r\nНа въпрос дали смята, че нов дебат за преначертаване на границите по етнически принцип е по-скоро вреден за мира между албанците и сърбите, Тачи отбеляза: „Историческата омраза е много дълбока. Направихме много, имаше комисия за помирение, посетих сръбски църкви. Но през последните месеци много страни подкопаха тези усилия - включително чрез дебата за размяна на територии“. \r\n***  В интервю за скопския вестник  „Независен“  кандидатът на СДСМ за президентския пост в югозападната ни съседка Стево Пендаровски изрази увереност, че той е единствен претендент, който представлява всички граждани на страната. \r\nПендаровски определи и първите стъпки, които ще направи в случай на победа в гласуването на 5 май. „Първо, ще подпиша всички закони, които (настоящият държавен глава Георги) Иванов игнорира, а са в интерес на гражданите. Недопустимо е да се постъпва така, както направи той. Второ, веднага ще създам експертен екип, който ще ми помогне по-специално в областта на европейските интеграции и външната политика. Искам да дам максимална подкрепа в тези процеси, които ни предстоят, и да помогна за подготовката и реформите навреме и качествено. Това практически е нещо, което ще правя целия си мандат, но ще започна веднага след встъпването си в длъжност. Трето, ще разработя стратегия за национално обединение около ключови стратегически решения. В продължение на години не сме имали национална стратегия по важни въпроси, които представляват интерес за гражданите. Моят ангажимент е най-накрая да променя това и като президент ще бъда този, който ще започне диалог между всички заинтересовани страни, ще ги обединя във връзка с тези въпроси. Всички сериозни държави имат консенсус по някои въпроси, така че и ние трябва да го постигнем“, категоричен бе Пендаровски.  \r\nКандидатът на СДСМ за президентския пост изрази увереност, че на 5 май ще бъде регистрирана необходимата избирателна активност – 40%. „Убедени, че ще има цензус. Във всички предишни президентски избори във втория кръг гласуваха по-голям брой граждани, така ще се случи и сега. Вярвам, че тези, които са останали у дома по-рано, ще участват във втория кръг на изборите, защото знаят колко е важно да направят това. Очаквам, че всички етнически общности ще гласуват, както и че избирателите на Блерим Река ще ме подкрепят. В първия тур те гласуваха за Река, с когото имаме практически еднакви цели, интеграция в НАТО и ЕС и равно третиране и права на всички граждани. Аз съм единственият кандидат, който обединява всички граждани, независимо от тяхната етническа принадлежност, и насърчавам този искрен ангажимент от години. Това ми дава право да вярвам в успеха на изборите и в убедителната победа“, подчерта Пендаровски. \r\n***", "date": "2019.05.02", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/05/02/2653032/vyara-tserovska-kmet-na-pernik-otpusnati-sa-sredstva-za-remont-i-rekonstruktsiya-na-paten-nadlez-ivan-vazov.html", "text": "„Отпуснати са средства за ремонт и реконструкция на пътен надлез „Иван Вазов“. Решението е взето с постановление на Министерски съвет“. Това каза кметът на Община Перник Вяра Церовска, съобщиха от пресцентъра на  Общината . „Процесът беше дълъг, още миналата година през обществена поръчка се извърши избор на фирма, която да направи проектиране. От този момент не сме спирали да търсим средства за реконструкция на надлеза. Ремонтът трябва да бъде извършен много професионално и с голяма отговорност. Надлезът поема голяма тежест на пътникопотока за центъра на града, разполага се над жп линията, така че е едно от основните съоръжения в община Перник. Има забрана и за товарни автомобили, които са над определен тонаж“, обясни кметът Вяра Церовска. \r\nНадлезът е строен преди повече от 30 години и по него не са извършвани никакви конструктивни ремонти.", "date": "2019.05.02", "title": "Вяра Церовска, кмет на Перник: Отпуснати са средства за ремонт и реконструкция на пътен надлез „Иван Вазов“"}
{"url": "http://www.focus-news.net/news/2019/05/02/2653034/veliko-tarnovo-v-svishtov-se-provede-58-mi-turnir-po-futbol-na-malki-vrati.html", "text": "От 8 до 24 април в Свищов се проведе 58-ми пореден турнир по футбол на малки врати. Турнирът се състоя на откритата площадка в спортен комплекс „Свищов“, а в него участваха 9 отбора от град Свищов, населените места от общината и населени места от област Русе, съобщиха от пресцентъра на  Общината . Турнирът се проведе в две групи, съответно от 4 и 5 отбора в тях. До полуфинал стигнаха отборите на: „Комита – Кемапул“, „Адмирал“, „Армейци“ и „Посока Ком“, като на първо място на финала се класира „Комита – Кемапул“, на второ място – „Адмирал“, на трето място – „Посока Ком“, а на четвърто място – „Армейци“. \r\nИ четирите отбора стигнали до призовите места са от община Свищов. \r\nНаградите бяха връчени от ресорния зам.-кмет Борислав Замфиров и председателя на ОбС – Свищов д-р Кристиян Кирилов. Отборите победители получиха купи и медали, а за отличилите се участници имаше специално изработени статуетки. Награда за „Най-добър вратар“взе  Борислав Костадинов от „Комита – Кемапул“,за „Голмайстор на турнира“, с отбелязани 14 гола – Димитър Каравелев  от „Комита – Кемапул“, за „Най-полезен състезател“ – Иван Ганев, също от „Комита – Кемапул“, а за „Най-красив гол“ бе избран голът на Янислав Янчев от „Армейци“.", "date": "2019.05.02", "title": "Велико Търново: В Свищов се проведе 58-ми турнир по футбол на малки врати"}
{"url": "http://www.focus-news.net/news/2019/05/02/2653036/kyustendil-v-grada-shte-se-provede-uchilishtna-panorama-na-profesionalnoto-obrazovanie.html", "text": "Училищна панорама на професионалното образование ще се проведе в Кюстендил. Това съобщиха за  Радио „Фокус” – Кюстендил  от Регионално управление на образованието – Кюстендил. Инициативата ще се проведе на 7 май от 14.00 часа в залата на читалище „Братство” в Кюстендил. На нея са поканени ученици, родители, представители на образователните институции, представители на бизнеса и обществеността. Самата инициатива е в изпълнение на комуникационните дейности съгласно правилата за планиране и реализиране на държавния план-прием в осми клас в неспециализираните профилирани и професионални гимназии, средните и обединените училища и дейности по реализиране на държавния план-прием за новата учебна година. Целта е информиране на учениците от седми клас и техните родители с предлаганите профили и професии в профилираните, професионалните гимназии и средни училища от община Кюстендил. \r\nВенцеслав ИЛЧЕВ", "date": "2019.05.02", "title": "Кюстендил: В града ще се проведе училищна панорама на професионалното образование"}
{"url": "http://www.focus-news.net/news/2019/05/02/2653024/premierat-boyko-borisov-raztrevozheni-sme-ot-podgotovkata-na-taka-narecheniya-pohod-na-nadezhdata-koyto-se-organizira-v-lagerite-v-turtsiya.html", "text": "Разтревожени сме от подготовката на така наречения \"поход на надеждата\", който се организира в лагерите в Турция. Това каза министър-председателят на България Бойко Борисов по време на кръгла маса на тема \"Защита на външната граница на ЕС и миграционни политики на Република България\", предаде репортер на  Агенция \"Фокус\" . “Бих искал баварският колега да знае, че ние сме разтревожени от подготовката на така наречения поход на надеждата, който се организира в лагерите в Турция“, допълни Бойко Борисов. Той посочи, че понеже през България не е лесно да се премине, в момента има над 30 хил. души, които сe организират да тръгнат по Балканския път, през Гърция, Македония, Сърбия, Хърватия, Австрия и Германия. Според него това е много силна организация и, ако тръгнат жени и деца и с тях се атакуват границите, ще стане голям проблем. „Такава организация тече“, допълни Бойко Борисов. \r\nДеница КИТАНОВА", "date": "2019.05.02", "title": "Премиерът Бойко Борисов: Разтревожени сме от подготовката на така наречения \"поход на надеждата\", който се организира в лагерите в Турция"}
{"url": "http://www.focus-news.net/news/2019/05/02/2653038/uchenitsi-i-grazhdani-otdadoha-pochit-kam-geroite-ot-aprilskoto-vastanie-pred-pametnata-plocha-na-vastannika-stefan-pochekov-v-kazanlak.html", "text": "Ученици и граждани отдасоха почит към героите от Априлското въстание пред паметната плоча на Стефан Почеков, единственият казанлъчанин участвал във въстанието, предаде кореспондент на  Радио „Фокус“ . Слово по повод честването изнесе Недялко Пъков, председател на Инициативния комитет за поставяне на паметна плоча на Почеков. \r\n Недялко Пъков припомни моменти от живота на Почеков и подчерта, че това е единствената плоча в Казанлък на участници в Априлското въстание: „Всяка година се увеличават хората, които идват, за да отдадат почет към героите, идват и все повече млади хора”, каза Пъков. Той подчерта, че амбицията на организаторите на това събитие е на честването през 2020 година да бъдат поканени всички училища от града да присъстват. \r\nОт 2018 година паметната плоча на въстаника е под шествието на ученици от Основно училище „Паисий Хилендарски”, правоприемник на някогашното Новенско училище, чийто ученик е бил Стефан Почеков, а по-късно и учител. \r\nПред паметната плоча венци положиха представители на Община Казанлък, ИМ „Искра”, на тракийски дружества и пенсионерски клубове, на ТД „Орлово гнездо”, граждани. \r\nЧаст от бъдещите планове на Инициативния комитет е да бъде направен портрет на Стефан Почеков, който да бъде подарен на всяко училище в община Казанлък, заедно с книга, която ще бъде издадена за живота на героя от Априлското въстание. Ще бъде организиран и конкурс за есе „Аз познавам героите от Априлското въстание и искам да бъда един от тях”. На 2 май 2020 година по време на честването, отличените в конкурса ще прочетат своите творби, а също така и ще бъдат включени в поход „По стъпките на Стефан Почеков”. \r\nПаметната плоча на Стефан Почеков бе открита на 1 ноември 2016 г., недалеч от родната къща на патриота. Той е бил учител в Казанлък, съосновател е на Ученолюбива дружина \"Искра\" и председател на настоятелството на дружината през 1874 г. Другарува с Петю Ганин - зограф, сподвижник на Левски, подбужда младежите към революционна дейност. Когато апостолите на Априлското въстание Панайот Волов и Тодор Каблешков са в село Шипка, той се среща с тях и благодарение на Каблешков става учител в Клисура. През учебната 1875/1876 г. заедно с колегите си Христо Труфчев и Христо Попов и с други будни клисурци поставят началото на комитета \"Братя Самуилови“. В списъка с участниците във въстанието в Клисура е посочено, че Стефан Почеков се е сражавал на позицията \"Зли дол\" под ръководството на Петър Павурджиев и е убит на 26 години в Троянския балкан. \r\nСлавяна ГАЙДАРОВА", "date": "2019.05.02", "title": "Ученици и граждани отдадоха почит към героите от Априлското въстание пред паметната плоча на въстанника Стефан Почеков в Казанлък"}
{"url": "http://www.focus-news.net/news/2019/05/02/2653031/premierat-boyko-borisov-balgariya-makar-i-da-pokazva-dobri-rezultati-sama-ne-mozhe-da-se-spravya-sreshtu-serioznite-problemi-s-migratsiyata-tryabva-da-y-se-pomaga.html", "text": "България, макар и да показва добри резултати, сама не може да се справя срещу сериозните проблеми с миграцията, трябва да й се помага. Това каза министър-председателят на България Бойко Борисов по време на кръгла маса на тема \"Защита на външната граница на ЕС и миграционни политики на Република България\", предаде репортер на  Агенция \"Фокус\" . „Мигрантите в Турция са близо вече 4 млн. В Крим - знаете проблемите. В Косово - знаете проблемите. България сама срещу толкова сериозни проблеми не може да се справи. Трябва да й се помага. Показваме, че го правим, но дето се вика – издъхваме. Това са години наред. Няма никакъв шанс това да приключи, то ще става по-тежко. Европа е най-хубавото място в света. Най-хубавото място за живеене. Вие баварците сте допринесли изключително много за това“, допълни още министър-председателят. По думите му всички искат да дойдат в Европа на готово. „Някои дори без да се трудят. Така че пак казвам – аз бях единственият, който подкрепи канцлера Меркел, когато пропуснахме голямата вълна с мигранти. Да бъдем справедливи. Тогава какво имахме – много мощна медийна атака“, посочи още министър-председателят. „Най-хуманното място е Европа, най-хуманната държава е Германия. Тогава може би чисто по европейски и по женски канцлера Меркел каза: „Елате ще ви спасим, няма да ви оставим да се давите“, което впоследствие донесе многото проблеми. Чисто хуманно, ако днес върнем времето назад и изведнъж медиите показват как се давят деца, каква ще е нашата реакция?“, попита премиерът. Според него се е допуснало лавината от мигранти да уплаши европейските граждани. „Когато имаме възможност да си кажем всичко като приятели в очите, тогава има и ефект. Безгрешни хора няма, всеки може да сгреши, но ако повториш грешката, ако потретиш, значи си глупав. Това не искам да го правим“, заяви Борисов. Той посочи, че хиляди момчета и момичета са по границата и слушат тези неща. „Ние все пак като политически лица сме чували и хубаво и лошо, но за тях това е изключително важна оценка. Ще кажат в края на краищата заслужавало си е да се трудим така всеотдайно“, допълни още министър-председателят. \r\nДеница КИТАНОВА", "date": "2019.05.02", "title": "Премиерът Бойко Борисов: България, макар и да показва добри резултати, сама не може да се справя срещу сериозните проблеми с миграцията, трябва да й се помага"}
{"url": "http://www.focus-news.net/news/2019/05/02/2653039/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.02", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/02/2653041/do-20-may-ministerstvoto-na-kulturata-priema-predlozheniya-za-natsionalnata-nagrada-hristo-g-danov-koyato-se-vrachva-za-prinos-v-balgarskata-knizhovna-kultura.html", "text": "До 20 май се приемат предложения за Националната награда „Христо Г. Данов“, която се връчва за принос в българската книжовна култура през предходната година. Това съобщиха от пресцентъра на  Министерството на културата . Наградата е учредена през 1999 г. от Министерството на културата, Националния център за книгата и Община Пловдив. Тя се присъжда по случай 24 май – Денят на славянската писменост и българската просвета и култура.  \r\nОфициалното връчване на наградата през настоящата година е на 14 юни в рамките на инициативата „Пловдив чете”.  \r\nСтатутът на наградата и заявка за участие можете да видите  .", "date": "2019.05.02", "title": "До 20 май Министерството на културата приема предложения за Националната награда „Христо Г. Данов“, която се връчва за принос в българската книжовна култура"}
{"url": "http://www.focus-news.net/news/2019/05/02/2653044/veliko-tarnovo-zadarzhana-e-25-godishna-dzhebchiyka-opitala-da-ograbi-kitayska-turistka.html", "text": "Задържана е 25-годишна джебчийка, опитала да ограби китайска туристка във Велико Търново, съобщиха от  ОДМВР – Велико Търново . В 16.13 часа вчера в управлението е получен сигнал за опит за кражба от дамска чанта на китайска туристка. Деянието е извършено пред хотел в областния град. Изпратеният на мястото полицейски екип е установил, че група китайски туристи са се намирали пред хотела, когато към тях се приближила млада жена и направила опит за кражба от чантата на жена от групата. Сънародниците ѝ обаче реагирали светкавично и задържали непознатата до пристигането на униформените. Тя е на 25 години от село Самоводене. Задържана е с полицейска мярка до 24 часа. Срещу нея е започнато бързо производство.", "date": "2019.05.02", "title": "Велико Търново: Задържана е 25-годишна джебчийка, опитала да ограби китайска туристка"}
{"url": "http://www.focus-news.net/news/2019/05/02/2653045/glavna-direktsiya-granichna-politsiya-na-gkpp-makaza-trafikat-e-intenziven-za-leki-avtomobili-v-dvete-posoki.html", "text": "На ГКПП „Маказа“ трафикът е интензивен за леки автомобили в двете посоки към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. През гранични пунктове на българо-гръцката граница „Златоград“ и „Капитан Петко войвода“ движението се осъществява нормално и няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.02", "title": "Главна дирекция „Гранична полиция“: На ГКПП „Маказа“ трафикът е интензивен за леки автомобили в двете посоки"}
{"url": "http://www.focus-news.net/news/2019/05/02/2653046/kyustendil-ekspertna-komisiya-shte-izvarshi-proverka-na-srutila-se-chast-ot-rimskite-termi-v-grada.html", "text": "Експертна комисия ще извърши проверка на срутила се част от Римските терми в Кюстендил. Това каза пред  Радио „Фокус” – Кюстендил  Валентин Дебочички, директор на Регионален исторически музей – Кюстендил. Заради лошите метеорологични условия малка част от експонираните терми в центъра на града се е срутила. Мястото е оградено със сигнални ленти, поставени са и табели с надписи, предупреждаващи за наличието на опасност. „Предстои експертна комисия да направи оглед и да се излезе със становище. Като цяло за термите е необходим цялостен подход”, каза Валентин Дебочички. По думите му последните консервации са правени преди 10 години. Според проучванията Римските терми –публична баня, са изградени през ІІ-ІІІ век. Вероятно те са част от голям комплекс-асклепион. От познатите до момента римски терми на територията на България, пауталийските са втори по големина след термите на Одесос. Термите са паметник на културата с категория “национално значение”. \r\nВенцеслав ИЛЧЕВ", "date": "2019.05.02", "title": "Кюстендил: Експертна комисия ще извърши проверка на срутила се част от Римските терми в града"}
{"url": "http://www.focus-news.net/news/2019/05/02/2653042/kathimerini-pravosadniyat-ministar-na-kipar-podade-ostavka-zaradi-skandala-sas-seriyniya-ubiets.html", "text": "Министърът на правосъдието на Република Кипър Йонас Николау подаде оставка заради скандала около случая със серийния убиец, който шокира гражданите на острова, съобщава електронното издание на гръцкия вестник  Kathimerini . \r\nРазследването показа сериозни пропуски в разследването на случаите с изчезнали лица. Николау поясни, че оттеглянето му от поста е въпрос на „съвест и принципи\", но подчерта категорично, че не носи отговорност за „очевидните пропуски“ на полицията. Президентът на Кипър Никос Анастасиадес е приел оставката му, пояснява изданието.  \r\nСкандалът избухна след признания на капитан от армията на Кипър, че е убил седем жени и момичета, всички до една – чужденки. Полицията продължава да издирва телата на три от жертвите. Тереза Герова", "date": "2019.05.02", "title": "Kathimerini: Правосъдният министър на Кипър подаде оставка заради скандала със серийния убиец"}
{"url": "http://www.focus-news.net/news/2019/05/02/2653048/sofiya-kola-se-e-obarnala-po-tavan-v-dere-na-bul-simeonovsko-shose-nyama-postradali.html", "text": "Кола се е обърнала по таван в дере на бул. „Симеоновско шосе” в близост до Столичния зоопарк, няма пострадали. Това съобщиха от пресцентъра на  МВР . Инцидентът е регистриран към 10.00 часа. В инцидента не са участвали други превозни средства.", "date": "2019.05.02", "title": "София: Кола се е обърнала по таван в дере на бул. „Симеоновско шосе”, няма пострадали"}
{"url": "http://www.focus-news.net/news/2019/05/02/2653047/pazardzhik-s-praznichen-vodosvet-i-litiyno-shestvie-se-otbelyazva-hramoviyat-praznik-na-tsarkvata-sveti-tsar-boris-mihail-v-grad-septemvri.html", "text": "Църквата „Свети цар Борис-Михаил“ в град Септември отбелязва храмовия си празник днес, предаде репортер на  Радио „Фокус“ – Пазарджик . Началото на празника бе поставено в храма „Св. Харалампий”, откъдето след утринната служба тръгна и литийното шествие. То премина по цялата главна улица на град Септември, достигайки до храм „Св. цар Борис-Михаил“. Църквата е кръстокуполна трикорабна базилика с обща площ 300 кв. м. В притвора са разположени помещения за продажба на свещи, канцелария и отделение за св. Кръщение. На нивото на хорбалкона има стаи за репетиция на църковния хор и канцелария. Под храма има крипта с площ 300 кв. м, в която е предвиден да се създаде и работи просветен Енорийски център. Височината на купола е 13 метра. Камбанарията е долепена до храма с височина 18 метра с пет камбани от 40 кг до 280 кг. Храмът е разположен в двор с площ 2.4 дка. Първата копка на храма е направена през 1998 г., но поради липса на финансови средства той все още не е напълно завършен. \r\nАлбена ЖИЛЕКОВА", "date": "2019.05.02", "title": "Пазарджик: С празничен водосвет и литийно шествие се отбелязва храмовият празник на църквата „Свети цар Борис-Михаил“ в град Септември"}
{"url": "http://www.focus-news.net/news/2019/05/02/2653049/sport-ayntraht-frankfurt-priema-chelsi-v-parvi-polufinal-na-liga-evropa.html", "text": "Айнтрахт Франкфурт приема довечера Челси в интригуващ първи полуфинал в Лига Европа. Германско-английското футболно съперничество винаги е било гаранция за зрелище и сблъсъкът между четвъртия в Първа Бундеслига срещу четвъртия във Висшата лига категорично изключа всякакво съмнение за евентуално разочарование. Още повече че двата тима се отнасят съвсем сериозно към ангажиментите си в Европа. Освен престиж евентуалното спечелване на трофея гарантира и участие в Шампионската лига. \r\nВ досегашните си 12 мача в кампанията Айнтрахт е записал 9 победи и 2 равенства. Единствената загуба бе в четвъртфиналната визита на Бенфика (2:4), когато тимът остана с 10 души заради червен картон на Еван Ндика. Орлите превърнаха Франкфурт в своя крепост, като серията без поражение в турнира стигна до 11, при 9 успеха. През този сезон хората на Ади Хютер са вкарали 28 гола, докато Челси е с два повече. Това превръща съперниците в безпощадни голови хищници - никой в сегашния турнир не е вкарал повече! \r\n\"Челси може да е фаворит, но на нас не ни пука\", демонстрира самочувствие на пресконференцията треньорът на домакините Хютер. Проблемите пред австриеца са най-вече в атаката, където Себастиен Але е контузен, а Анте Ребич е наказан. Мият Гачинович, който е позициониран зад нападателите, ще трябва да стисне зъби, тъй като не е в най-добрата си кондиция. \r\nЗа разлика от Хютер, който е печелил титлата и купата на Австрия със Залцбург, визитката на Маурицио Сари е празна. Дори и да спечели Лига Европа, няма гаранции, че италианецът ще остане начело на Челси. Според \"Гадзета дело спорт\" Сари е отказал да поеме Милан от новия сезон, надявайки се да продължи на \"Стамфорд Бридж\". Бившият банков чиновник изчетка съперника, като обяви Лука Йович за фантастичен нападател, а Айнтрахт за страхотен отбор. \r\nМеждувременно реклама възроди надеждите на феновете на Челси, че звездата Еден Азар ще остане в тима въпреки спекулациите за трансфер в Реал М. Белгиецът се снима заедно със съотборниците си Сесар Аспиликуета и Ийтън Ампададу при представянето на екипа за новия сезон. \r\nВенцислав ДРАГОМАНОВ", "date": "2019.05.02", "title": "Спорт: Айнтрахт Франкфурт приема Челси в първи полуфинал на Лига Европа"}
{"url": "http://www.focus-news.net/news/2019/05/02/2653050/tsgm-horata-koito-zhiveyat-v-zonite-zatvoreni-za-poseshtenieto-na-papata-shte-imat-pravo-da-parkirat-v-sasedni.html", "text": "Хората, които живеят в зоните, затворени за посещението на папата, ще имат право да паркират в съседни. Това съобщиха от  Центъра за градска мобилност . Живущите в 4-та и 5-а подзони на „синя зона“, които имат винетни стикери, могат да паркират в съседните в периода от 2 до 7 май. По това време част от улиците в този район ще бъдат затворени заради официалното посещение на папа Франциск в България. Живущите в 4-та подзона ще могат да паркират в първа и във втора подзона на „синя зона“, както и в 11-та „зелена“ подзона. Тези, които имат винетни стикери за 5-та, могат да ползват местата в „зелените“ 12-та, 13-та, 15-та и 16-та подзони. Промяната на начина на паркиране ще важи до 07 май 2019 г. включително.", "date": "2019.05.02", "title": "ЦГМ: Хората, които живеят в зоните, затворени за посещението на папата, ще имат право да паркират в съседни"}
{"url": "http://www.focus-news.net/news/2019/05/02/2653026/", "text": "Предстои да се установи дали Иванка Багдатова- Мизова има съпричастност към казуса с къщата за гости. Това каза в интервю за  Радио „Фокус“  министърът на земеделието, храните и горите Румен Порожанов по повод оставката на зам.-изпълнителния директор на ДФ „Земеделие“ Иванка Багдатова- Мизова. По думите му Разплащателната агенция ще направи необходимата проверка, за да се установят детайлите около казуса с къщата за гости. Министър Порожанов добави, че самият обект е структуриран и функционира по предназначение, остава обаче да се изясни защо телефонният номер на Мизова е оставен като контакт в къщата за гости във велинградското село Юндола. „По самия проект се изговори доста. Той е реализиран от първия прием, предполагам, че е договорен през 2010 година, а искането за плащане е представено в началото на 2011 година. Видно е, че въпросният обект е типичен обект за къща за гости, така е структуриран и работи по предназначение. Единственият проблем е, че трябва да проверим дали има някаква свързаност, тъй като не е обичайно да има мобилен телефон на сайта“, обясни Порожанов.Министър Румен Порожанов коментира още, че Иванка Багдатова- Мизова по никакъв начин, дори и в предишните си функции и като зам.-директор не се е била ангажирана с Програмата за развитие на селските райони.  \r\nВиктория МЕСРОБОВИЧ-КУВЕНДЖИЕВА", "date": "2019.05.02", "title": "Министър Румен Порожанов: Предстои да се установи дали Иванка Багдатова- Мизова има съпричастност към казуса с къщата за гости"}
{"url": "http://www.focus-news.net/news/2019/05/02/2653037/ministar-mladen-marinov-na-natsionalno-nivo-za-balgariya-granichnata-sigurnost-e-postoyanen-prioritet.html", "text": "На национално ниво за България граничната сигурност е постоянен приоритет. Това каза министърът на вътрешните работи Младен Маринов по време на кръгла маса на тема \"Защита на външната граница на ЕС и миграционни политики на Република България\", предаде репортер на  Агенция \"Фокус\" . „През последните години продължаваме да бъдем изправени пред множество предизвикателства, свързани със сигурността и миграцията. Затова въпросът за укрепването на граничната сигурност е водещ приоритет в европейския дневен ред в областта на вътрешните работи. Поредица ротационни председателства, в това число и българското, работиха активно и с високо ниво на амбиция за усъвършенстване на законодателството и инструментариума за защита на външните граници. Подкрепен бе мандатът на европейската гранична и брегова охрана, създадени бяха нови системи за гранична сигурност, вход, изход, с които се улеснява граничният контрол“, допълни министърът. По думите му са разширени функционалностите на Шенгенската информационна система и са се създали основи за постигане на оперативна съвместимост като инструмент, който да улесни информационния обмен между правоохранителните органи. Той уточни, че сега предстои приетото законодателство да бъде приложено на практика. „На национално ниво за България граничната сигурност е постоянен приоритет. България охранява една от най-чувствителните сухопътни граници на ЕС – тази с Турция. Първата миграционна вълна по източносредиземноморския маршрут достигна страната ни през август 2013 г., когато за няколко дни опитите за незаконно преминаване на българската граница се увеличиха седем пъти. През 2015 г., когато беше пикът за България, на българо-турската граница са задържани над 10 хил. граждани на трети страни, а над 74 хил. самостоятелно са се завърнали във вътрешността на Турция след като са установили присъствието на български патрули по границата. България бързо предприе мерки за укрепване на граничната сигурност“, отчете министърът на вътрешните работи. Той допълни, че най-критичните 30 км от границата с Турция са охранявани от над 1500 полицаи. „Пренасочването на такъв полицейски ресурс от вътрешността естествено доведе до затруднения в обществения ред във вътрешността на страната. Затова беше взето решение за изграждане на преградно съоръжение“, допълни Маринов.  Той отчете, че за няколко години съоръжението е изградено и в края на 2017 г. е завършен последният участък. Министърът обясни, че страната ни използва в пълна степен възможностите на „Европол“ и обмена на информацията на двустранно ниво с отделни държави за незаконно привеждане на хора през границите. „През 2018 г. са осъдени, както казахте г-н премиер, 133 лица, а през първите три месеца на тази година – 30 лица. Високо ценим значителната техническа оперативна подкрепа, която получаваме от „Фронтекс“ в съвместните операции“, допълни още Маринов. Той допълни, че 80% от отпуснатите от ЕК средства от 160 млн. евро са усвоени.   \r\nДеница КИТАНОВА", "date": "2019.05.02", "title": "Министър Младен Маринов: На национално ниво за България граничната сигурност е постоянен приоритет"}
{"url": "http://www.focus-news.net/news/2019/05/02/2653040/ministar-mladen-marinov-migratsionnata-obstanovka-e-spokoyna-i-predvidima-balgarskite-vlasti-napalno-kontrolirat-situatsiyata-po-granitsata.html", "text": "Миграционната обстановка е спокойна и предвидима, българските власти напълно контролират ситуацията по границата. Това каза министърът на вътрешните работи Младен Маринов по време на кръгла маса на тема \"Защита на външната граница на ЕС и миграционни политики на Република България\", предаде репортер на  Агенция \"Фокус\" . „Независимо от това проявяваме мнителност и работим активно за недопускане на вторични миграционни движения. Продължаваме да отчитаме като потенциален риск присъствието на големи групи от хора в съседните страни, особено в Турция, а през последните месеци и в Северна Гърция. Поддържаме готовност за бърза реакция при необходимост, включително използване на армията, ако ситуацията го налага“, зави Маринов. Според него е много важно да се запази постигнатото по отношение на опазване на границите и да се гарантира неговото надграждане. „Една от стъпките в тази посока е изграждане на европейско интегрирано управление на външните граници. Всички държави в ЕС трябва да работим съвместно за постигане на тази цел. Двустранните и многостранните партньорства, мрежата на миграционните офицери за връзка, сътрудничеството с „Фронтекс“ и Европол  са необходими условия за по-добра гранична сигурност и управление на миграцията“, заяви Маринов. Той допълни, че акцентите ще продължат да бъдат превенция на миграцията, борба с каналджийството и трафикът на хора, както и европейската система за убежище, основана на баланса между отговорност и солидарност.  \r\nДеница КИТАНОВА", "date": "2019.05.02", "title": "Министър Младен Маринов: Миграционната обстановка е спокойна и предвидима, българските власти напълно контролират ситуацията по границата"}
{"url": "http://www.focus-news.net/news/2019/05/02/2653055/ruse-dvama-dushi-sa-postradali-pri-katastrofa-mezhdu-lek-avtomobil-i-avtobus-na-gradskiya-transport.html", "text": "Двама души са пострадали при катастрофа между лек автомобил и автобус на градския транспорт. Това съобщиха за  Агенция „Фокус“  от пресцентъра на  ОДМВР -Русе . Инцидентът е регистриран тази сутрин малко преди 10.00 часа. Пострадалите са пътували в автобуса, те са откарани в болница и след това са освободени за домашно лечение.", "date": "2019.05.02", "title": "Русе: Двама души са пострадали при катастрофа между лек автомобил и автобус на градския транспорт"}
{"url": "http://www.focus-news.net/news/2019/05/02/2653054/burgas-ekspozitsiyata-italiya-za-men-shte-bade-otkrita-v-galeriya-georgi-baev-na-9-may.html", "text": "Експозицията „Италия за мен“ ще бъде открита в Галерия „Георги Баев“ на 9 май. Това съобщиха от пресцентъра на  Община Бургас . Тя е посветена на най-интересните кътчета в красива Италия. Изложбата ще бъде открита на 9 май от 17.00 часа. Над 30 младежи от бургаските училища – СУ „Св. св. Кирил и Методий“, Профилирана гимназия за романски езици „Г. С. Раковски“ и Националното училище за музикално и сценично изкуство „Проф. Панчо Владигеров“ ще представят своя поглед и усещане за наситената с история дестинация. Изложбата „Италия за мен“ ще отбележи 140 години от установяването на дипломатически отношения между България и Италия. Събитието се организира от Сдружение Българо-италиански център „Да Винчи“ в подкрепа с Община Бургас при вход свободен.", "date": "2019.05.02", "title": "Бургас: Експозицията „Италия за мен“ ще бъде открита в Галерия „Георги Баев“ на 9 май"}
{"url": "http://www.focus-news.net/news/2019/05/02/2653053/press-24-makedoniya-turisti-izbraha-top-10-na-gradovete-v-balgariya.html", "text": "„Има хора, които използват всяко свободно време за разходка до някои от световните туристически дестинации. Някои се наслаждават на море или езеро, други обичат естествената красота на планината, а трети са очаровани от уникалната архитектура на градове с вековни традиции. Такива интересни места за разходка предлага и съседна България“, отбелязва македонската електронна медия  Press 24  в статия, в която представя „Топ 10“ на „най-хубавите градове“ в страната ни:  \r\n„Пловдив е най-предпочитаният за посещение от чуждестранни туристи. Градът е уникален благодарение на архитектурните си съкровища, ресторантите и модерната пешеходна зона“. \r\nСофия е столица на България от 1879 година. Двумилионен град, който предлагат големи възможности за забавление. Изключително привлекателна за туристите поради ниските цени, които се предлагат в сравнение с други европейски метрополиси. \r\nВелико Търново е старата столица на България. Този град е особено привлекателен за българите, но и за чуждестранните туристи. Градът има автентична архитектура, която го прави привлекателен за туристите. \r\nВарна се нарича още и морската столица на България. През летния сезон този град има хиляди туристи, както местни, така и голям брой посетители от цял свят. Варна има голямо икономическо и културно значение за Република България. \r\nБургас - този град е като магнит за чуждестранни туристи. Това вероятно се дължи на положителния дух, който има града. Но и новооткритата туристическа дестинация в Бургас, остров Анастасия допринася за присъствието на голям брой туристи. \r\nНесебър - градът е разположен на брега на Черно море. И е под закрилата на ЮНЕСКО. \r\nСозопол - този град е наследник на гръцката колония Аполония и заедно с Несебър са едни от най-старите български градове. Със своето историческо и културно минало, със запазената си архитектура от XVIII и XIX век и с красивите си плажове, Созопол привлича туристи от цял свят. \r\nБалчик - един много впечатляващ и романтичен град. Особено известен с дворцовия комплекс, построен за лятна резиденция на румънската кралица Мария. Създаден е от академик Даки Йорданов и е известен като Ботаническата градина. \r\nКазанлък - градът е световно известен с тракийските си гробници от IV до III в. Пр. Хр. Единствените стенописи са едни от най-устойчивите, останали от древни времена. Казанлък е известен и с фестивала на розите си, по време на който туристите в града се удвояват. \r\nРусе - този град се нарича още „Малката Виена\" заради красивата си архитектура и сградите, проектирани от италиански, австрийски, немски и български архитекти\". Тереза Герова", "date": "2019.05.02", "title": "Press 24 (Македония): Туристи избраха „Топ 10“ на градовете в България"}
{"url": "http://www.focus-news.net/news/2019/05/02/2653056/natsionalnata-gvardeyska-chast-organizira-muzikalen-parad-na-voennite-duhovi-orkestri-i-tarzhestven-kontsert-po-povod-denya-na-hrabrostta-i-praznik-na-balgarskata-armiya.html", "text": "На 3 май 2019 г. от 20.00 часа пред Билетния център на Националния дворец на културата в столицата ще започне музикалният парад на военните духови оркестри, в който ще участват Гвардейският представителен духов оркестър, Фестивалният оркестър и представителните военни духови оркестри на Сухопътните войски, Военновъздушните и Военноморските сили, както и изпълнители от Представителния ансамбъл на въоръжените сили. Това съобщиха от пресцентъра на  Министерство на отбраната . Освен известни български маршове, военните духови оркестри ще представят музикални творби от богатия си жанров репертоар.  \r\nНа 5 май 2019 г. от 19.00 часа в зала 1 на НДК в гр. София Гвардейският представителен духов оркестър и Представителният ансамбъл на Въоръжените сили ще изнесат тържествен концерт за жителите и гостите на столицата. Той е под патронажа на президента и върховен главнокомандващ въоръжените сили, министъра на отбраната и началника на отбраната.  \r\nВ концерта по повод Деня на Храбростта и празника на Българската армия ще участват Орлин Горанов, Маргарита Хранова, Росица Кирилова, Райко Кирилов, Бойка Дангова, Емилия Валенти, фолклорно трио „Ладена“, квартет „Армейска песен“, детска вокална група „Пим-пам“, мажоретен състав от Ботевград, клуб по спортни танци „Гранд“ към Военния клуб в гр. Хасково,  танцова формация „Алгара“ и др.  Тържественият концерт е с вход свободен. \r\nФлотският военен духов оркестър е създаден през 1881 година. Още през 19 век се поставя традицията музикантите да дават безплатни концерти за гражданството в  Морската градина и на централния площад в гр. Варна. Диригент на Представителния духов оркестър на Военноморските сили е капитан III ранг Мирослав Трифонов.  Оркестърът е участвал в международни фестивали на военните оркестри и прави концертни турнета в Белгия, Франция, Италия, Швейцария, Турция и Германия. \r\nПредставителният духов оркестър на Сухопътните войски е наследник на оркестъра на 4-ти Пехотен Плевенски полк и е с над 100- годишна история. През 2008 г. оркестърът участва в Международния фестивал на военните духови оркестри в Букурещ, Румъния, през 2009 година изнася спектакли в различни градове на Германия в рамките на Международния фестивал на военните духови оркестри, а през 2014 година с успех участва във фестивала на военните оркестри в Санкт Гален, Швейцария.  Диригент на оркестъра е старши лейтенант Тодор Пенков. \r\nПредставителният духов оркестър на Военновъздушните сили е създаден през 2000 г. С концертната си дейност сред военнослужещите от Българската армия и гражданството оркестърът спомага за патриотичното възпитание, съхраняване и развитие на традициите и ценностите в българските Военновъздушни сили. Диригент на оркестъра е майор Михаил Младенов. \r\nФестивалният военен духов оркестър е съставен от военните духови оркестри на Националния военен университет „Васил Левски” и Втора тунджанска механизирана бригада – Стара Загора с диригенти майор Николай Косев и капитан Цветомир Василев. Създаден е в края на 2006 г. и е домакин на Международния фестивал на военните духови оркестри, който ежегодно е част от културния живот на гр. Велико Търново. \r\nГвардейският представителен духов оркестър е наследник на първия военен духов оркестър, създаден през 1879 г. в гр. Велико Търново, с диригент Йозеф Хохола.  От 1 януари 1893 г. оркестърът на 6-ти пехотен Търновски полк се привежда в „Лейбгвардейския на Негово Царско Височество ескадрон“. Първият гвардейски оркестър включва както духови инструменти, така и струнна група.  \r\nДнес наред с церемониалните функции, Гвардейският представителен духов оркестър развива активна концертна дейност и има успешни участия в международни фестивали на военните духови оркестри в Германия, Франция, Турция, Италия, Унгария, Израел и Русия. Носител е на многобройни български и чуждестранни отличия, между които  „Златна лира” от Съюза на музикалните и танцови дейци в България. \r\nНачалник на оркестъра е подполковник Ради Радев – главен диригент на Българската армия. \r\nПредставителният ансамбъл на Въоръжените сили е създаден на 1 октомври 1944 г., когато по инициатива на учителя по музика от Първа мъжка гимназия Драган Прокопиев се взема решение към Министерството на войната да се създаде Представителен хор. През  годините Военнопредставителният хор увеличава състава си, към него се  включва и танцов  състав.  \r\nПрез 1962 г. е създаден Армейският естраден ансамбъл. В състава на ансамбъла се изявяват едни най-видните български дейци на изкуството и културата – Филип Кутев, Жул Лев, Алипи Найденов, Петър Ступел, Кирил Дончев, Емил Георгиев, Иван Стайков, Ангел Заберски, Димитър Гетов, Петър Петров, Николай Гаубич, Никола Николов, Никола Гюзелев, Боян Лечев, Ана Томова-Синтова, Румяна Барева, Маргрет Николова, Ирина Чмихова, Георги Кордов, Емилия Маркова, Кирил Семов, Стефка Оникян, Кичка Бодурова, Христо Кидиков, Нели Рангелова, Георги Христов, Михаил Белчев, Симеон Щерев и много други.  \r\nОт март 2009 г. Ансамбълът на Българската армия е в състава на Националната гвардейска част. Днес той се нарича Представителен ансамбъл на въоръжените сили. Част от афиша на Ансамбъла са известни и любими български изпълнители – Орлин Горанов, Маргарита Хранова, Росица Кирилова, Гуна Иванова, Райко Кирилов, Бойка Дангова, Сунай Чалъков, Антония Маркова, Емилия Валенти, Станислава Димитрова – Съни, Вили Станева, Соня Иванова, Таня Дупаринова, Надя Казакова, фолклорна формация „Ладена”, танцов състав „Алгара”, оперният певец Стоян Бончев и емблематичният квартет „Армейска песен”. Началник на Ансамбъла и сценарист на концертите е Снежина Темелкова.", "date": "2019.05.02", "title": "Националната гвардейска част организира музикален парад на военните духови оркестри и тържествен концерт по повод Деня на храбростта и празник на Българската армия"}
{"url": "http://www.focus-news.net/news/2019/05/02/2653051/ministar-rumen-porozhanov-do-kraya-na-minalata-godina-sa-nalozheni-finansovi-korektsii-na-62-obekta-za-32-ot-tyah-e-poiskano-palno-vazstanovyavane-na-sredstvata.html", "text": "До края на миналата година са наложени финансови корекции на 62 обекта, за 32 от тях е поискано пълно възстановяване на средствата след проверките по Програмата за развитие на селските райони. Това каза в интервю за  Радио „Фокус“  министърът на земеделието, храните и горите Румен Порожанов. По думите му 746 са подписаните и разплатени договори за къщи за гости по тази програма. Първоначално бройката на проектите е била над 1000, но на повече от 300 от тях е било отказано или не са били разплатени сумите, обясни министър Порожанов. „Туристическият елемент е разписан ясно в Програмата за развитие на селските райони, одобрена през 2008 година от ЕК. Правилата, заложени в двете наредби по мерки 311 и 312, са одобрени през 2008 година и там ясно е казано в кои населени места с активен туризъм не може да се изграждат подобни къщи за гости или туристически обекти. Във всички останали селски райони те са допустими. И затова кандидатстването е съгласно правилата, разписани в наредбите. Имало е два приема - първият в началото на 2009-та година, а вторият - през 2013 година. Искам да подчертая, че по стечение на обстоятелствата и двата приема са договаряни в период, в който аз не съм бил директор. Не казвам, че има нарушение при договарянето“, заяви министър Румен Порожанов. Общата стойност на договорената субсидия е 200 милиона лв. или 265 хиляди лв. средна субсидия за къща за гости при таван от 398 хиляди лв. каза още министър Румен Порожанов. Той добави, че основните нарушения са свързани с неизползване по предназначение на обектите, предстои да стане ясно след проверките дали има нарушения и от друго естество.  \r\nВиктория МЕСРОБОВИЧ-КУВЕНДЖИЕВА", "date": "2019.05.02", "title": "Министър Румен Порожанов: До края на миналата година са наложени финансови корекции на 62 обекта, за 32 от тях е поискано пълно възстановяване на средствата"}
{"url": "http://www.focus-news.net/news/2019/05/02/2653059/dobrich-zaradi-razprasnat-lyutiv-sprey-zanyatiyata-v-ezikova-gimnaziya-geo-milev-sa-bili-preustanoveni-za-okolo-dva-chasa.html", "text": "Заради разпръснат лютив спрей тази сутрин занятията в Езикова гимназия „Гео Милев“ в Добрич са били преустановени за около два часа. Това съобщи началникът на Регионалното управление по образование в Добрич Жоро Тошков, предаде кореспондент на  Радио „Фокус” – Варна . По-рано днес той е получил обаждане по телефона от директора на гимназията. Информиран е за случая. „Децата са били изведени извън сградата, помещенията са били проветрени и в следобедните часове учебните занятия са възстановени и протичат нормално\", посочи Жоро Тошков. Подаден е сигнал и до полицията в Добрич. Стоян Стоянов, говорител на ОДМВР, потвърди за случая и добави, че на този етап не може да даде повече подробности, тъй като полицаи изясняват на място какво се е случило. \r\nЖулиета НИКОЛОВА", "date": "2019.05.02", "title": "Добрич: Заради разпръснат лютив спрей занятията в Езикова гимназия „Гео Милев“ са били преустановени за около два часа"}
{"url": "http://www.focus-news.net/news/2019/05/02/2653060/ministar-rumen-porozhanov-parvite-izmeneniya-v-naredbata-za-bioproizvodstvoto-shte-badat-obnarodvani-utre.html", "text": "Първите изменения в Наредба номер 5 за биопроизводството ще бъдат обнародвани утре. Това каза в интервю за  Радио „Фокус“  министърът на земеделието, храните и горите Румен Порожанов. По думите му те са синхронизирани с бранша и касаят броя на пробите и санкциите. „Когато има установяване на различни пестициди и други вредни препарати, които не са допустими в биологичното производство, да може да се обследва източникът, а не веднага да се налага санкция. Така че тези две бързи промени са съгласувани с тях, те са подписани от мен като изменение в наредбата. Очаквахме вторник, но нямаше Държавен вестник, трябва да излезе утре“, поясни министър Румен Порожанов. Той  коментира още, че за останалите изменения ще бъде създадена работна група от експерти, която ще се ангажира с тях.  \r\nВиктория МЕСРОБОВИЧ", "date": "2019.05.02", "title": "Министър Румен Порожанов: Първите изменения в наредбата за биопроизводството ще бъдат обнародвани утре"}
{"url": "http://www.focus-news.net/news/2019/05/02/2653062/tsveta-karayancheva-zavetite-na-oborishte-priobshtiha-balgarskiya-narod-kam-golyamoto-evropeysko-semeystvo.html", "text": "Заветите на Оборище приобщиха българския народ към голямото европейско семейство. Длъжни сме да съхраним духа на съгласието, на държавността, на градивната обществена енергия, да се осланяме винаги първо на съвестта си и заедно да решаваме общонародните работи. Това заяви председателят на Народното събрание Цвета Караянчева на събора поклонение на историческата местност Оборище по повод 143-годишнината от Априлското въстание, съобщиха от пресцентъра на  Народното събрание .   \r\nКато председател на парламента изпитвам особено вълнение да съм днес тук, защото на това място преди 143 години е свикано първото българско народно събрание, отбеляза Цвета Караянчева. Тук са положени основите на парламентарната демокрация, тук нашите духовни първенци приемат, че занапред съдбините народни ще бъдат решавани с вишегласие, посочи тя. Тия неустрашими първостроители на българската държавност пишат една от най-славните страници в историята ни, заяви председателят на Народното събрание.  \r\nОт Оборище българските апостоли си тръгват с ясното съзнание, че ги чака гибел, посочи Цвета Караянчева. Тук те начертават пътя на Освобождението през въоръжено въстание, тук те ни дават пример да се осланяме винаги първо на съвестта си и заедно да решаваме общонародните работи, заяви тя.  \r\nПоднесени бяха венци и цветя пред паметника в местността „Оборище“. Отслужен беше и тържествен молебен – водосвет.", "date": "2019.05.02", "title": "Цвета Караянчева: Заветите на Оборище приобщиха българския народ към голямото европейско семейство"}
{"url": "http://www.focus-news.net/news/2019/05/02/2653063/v-mvr-shte-se-provede-brifing-za-predprietite-merki-vav-vrazka-s-poseshtenieto-na-negovo-sveteyshestvo-papa-frantsisk.html", "text": "В МВР ще се проведе брифинг за предприетите мерки във връзка с посещението на Негово Светейшество папа Франциск в периода 5 - 7 май. Това съобщиха от пресцентъра на  МВР . Брифингът ще се състои на 3 май от 10.00 часа в сградата на Министерството. Ще участват заместник-директорът на ГД „Национална полиция“ старши комисар Тодор Гребенаров, заместник-директорът на СДВР старши комисар Антон Златанов, директорът на ОДМВР – Пловдив старши комисар Атанас Илков, полк. Росен Тодоров – заместник-директор на НСО, и Кристина Лазарова – директор „Сигурност“ в Столичната община.", "date": "2019.05.02", "title": "В МВР ще се проведе брифинг за предприетите мерки във връзка с посещението на Негово Светейшество папа Франциск"}
{"url": "http://www.focus-news.net/news/2019/05/02/2653035/makfaks-makedoniya-albanskata-opozitsiya-obeshta-radikalizatsiya-na-protestite.html", "text": "Председателят на опозиционната Демократическа партия на Албания Лулзим Баша проведе среща с лидера на Социалистическото движение за интеграция Моника Круемади, след която бе обещана радикализация на антиправителствените протести в страната, предава македонската информационна агенция  „Макфакс“ . \r\nБаша обяви, че около 18:00 часа тази вечер всички основни пътища към Тирана ще бъдат блокирани. Очаква се да бъдат определени и задачите на „временното правителство“, което той обяви,  \r\n„Намираме се в дълбока политическа, конституционна, икономическа и социална криза, а през последните 24 часа стана ясно, че страната е в пълна криза в най-важния процес за Албания – за европейската интеграция. Причината за това са избраните престъпници. Ще продължим действията си“, увери Баша, обявявайки блокадата на пътищата и споразумението на опозицията относно задачите на преходното правителство, което трябва да гарантира свободни и честни избори. Тереза Герова", "date": "2019.05.02", "title": "„Макфакс“ (Македония): Албанската опозиция обеща радикализация на протестите"}
{"url": "http://www.focus-news.net/news/2019/05/02/2653065/sport-grigor-dimitrov-provede-parva-trenirovka-v-madrid.html", "text": "Григор Димитров проведе първа тренировка на кортовете на „Каха Магика“ в Мадрид. Първата ни ракета загря на клея в испанската столица пред погледа на Дани Валверду, докато очаква жребия за „Мастърс“ турнира, който ще се проведе на 4 май от 10:00 часа. Българинът ще опита да подобри представянето си в испанската столица, където миналия сезон отпадна на старта от Милош Раонич. \r\nМеждувременно организаторите обявиха, че Димитров ще играе и в турнира на двойки, където ще си партнира с руснака Карен Хачанов. Двамата получиха „уайлд кард“ за основната схема. \r\nВенцислав ДРАГОМАНОВ", "date": "2019.05.02", "title": "Спорт: Григор Димитров проведе първа тренировка в Мадрид"}
{"url": "http://www.focus-news.net/news/2019/05/02/2653061/prof-plamen-pavlov-tsar-boris-i-e-opredelyan-kato-nay-velikiya-balgarski-vladetel-pri-nego-balgariya-e-tretata-velika-sila-v-evropa.html", "text": "Цар Борис I е определян като най-великия български владетел, при него България е третата велика сила в Европа. Това каза проф. Пламен Павлов в интервю за  Агенция „Фокус“  по повод навършването на 1 112 години от смъртта на княз Борис I.  Според историка има колебание каква е била титлата му, но църквата традиционно го нарича цар. „Трябва да знаем, че в средновековните български текстове той е определян категорично като най-великия български владетел. Обяснението затова е приемането на християнството. Нормално е християнски автори да смятат Борис за най-великия владетел“, посочи той. По думите му обаче е редно да се анализира политиката му, а не да се правят класации на владетелите. „Често се казва, че неговата политика е изключително далновидна, сама по себе си - тривиална. Смята се, че той е бил слаб военноначалник, губел е войните, като е печелил големите битки на полето на дипломатите. Това не е съвсем вярно, тъй като воините, който води Борис са срещу много сериозни противници, каквато е Германската империя, Византия по това време“, допълни проф. Павлов. „Не можем да му отречем качеството на пълководец. Във войната срещу Великоморавия той определено има надмощие. Това води и до промени в Централна Европа. По същия начин във войната със Сърбия, която е най-вероятно около 880 г. победата пак е българска. Ние не бива да се предоверяваме на византийските автори, които много често пишат малко или много тенденциозно, с оглед на самите интереси на Византия. При него България е във възход, териториалното разширение е факт“, добави историкът. Той отбеляза, че тогава част от България е била разположена в Мизия, Тракия, Македония,  Албания, включително и територии в Централна Европа. „Става дума за третата велика сила в тогавашния европейски свят. Цялата политика на Борис е в унисон, че България е една от трите велики сили в тогавашна Европа, заедно с Франкската империя и Византия“, подчерта проф. Пламен Павлов.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.05.02", "title": "Проф. Пламен Павлов: Цар Борис I е определян като най-великия български владетел, при него България е третата велика сила в Европа"}
{"url": "http://www.focus-news.net/news/2019/05/02/2653052/gl-komisar-svetlan-kichikov-gd-granichna-politsiya-za-parvite-3-mesetsa-na-2019-g-85-litsa-sa-se-opitali-da-preminat-nezakonno-granitsata-ni-sas-sarbiya-370-dushi-s-turtsiya-i-305-s-gartsiya.html", "text": "За първите 3 месеца на 2019 г. 85 лица са се опитали да преминат незаконно границата ни със Сърбия,  370 души с Турция и 305 с Гърция. Това каза главен комисар Светлан Кичиков, директор на ГД „Гранична полиция“ по време на кръгла маса на тема „Защита на външната граница на ЕС и миграционни политики на Република България\", предаде репортер на  Агенция „Фокус\" . „Броят на регистрираните опити за нарушение на вход на българо-турска граница през 2017 г. е 6904. Българските гранични власти са задържали 651 лица, на съседна територия турските гранични власти са задържали 761 лица след подадени от нас сигнали и 5492 лица самостоятелно са се завърнали във вътрешността на Република Турция, след като са установили наличието на български патрули по линията на границата“, уточни гл. комисар Кичиков. По думите му през 2018 г. е  регистрирано намаление с 23% спрямо 2017 г. „Общите опити са 5311. През 2019 са регистрирани опити на 370 граждани на трети страни да преминат на българо-турска граница, което е намаление с 23% спрямо същия период на миналата година.  \r\nНа българо-гръцката граница през 2017 г. са регистрирани опити на 803 граждани да преминат на вход, което е намаление с 50% спрямо 2016 г. През 2018 г. са регистрирани опити на 4662 гражданина на трети страни, което е 6 пъти повече в сравнение с 2017 г. За началото на тази година се забелязва устойчиво повишаване на опитите за пресичане на българо-гръцката граница, което е със 78% повече. 305 граждани на трети страни са направили опит да преминат тази граница“, каза още гл. комисар Кичиков. Той добави, че България полага грижи по опазването и контрола на така наречения вторичен поток, който се насочва към Централна и Западна Европа. „Затова сме засилили наблюдението на българо-сръбска граница. През 2017 г. имаме регистрирани опити на 2017 лица за незаконно преминаване, което представлява намаление с около 85% спрямо 2016 г. През 2018 г. 393 лица са направили опит за незаконно преминаване на държавната граница, което е с 80% по-малко спрямо 2017 г., а от 1 януари до 31 март 2019 г. на изход на българо-сръбската граница са регистрирани опити на 85 лица за незаконно преминаване, което е със 102% повече спрямо същия период на 2018 г.“, каза още гл. комисар Кичиков. \r\nДеница КИТАНОВА", "date": "2019.05.02", "title": "Гл. комисар Светлан Кичиков, ГД „Гранична полиция“: За първите 3 месеца на 2019 г. 85 лица са се опитали да преминат незаконно границата ни със Сърбия,  370 души с Турция и 305 с Гърция"}
{"url": "http://www.focus-news.net/news/2019/05/02/2653066/veliko-tarnovo-obshtinata-se-vklyuchva-v-kampaniyata-knigi-za-smet.html", "text": "Общината отново се включва в националната кампания „Книги за смет“, която ще се проведе за 7-а поредна година в пет български града, съобщиха от пресцентъра на  Общината . Инициативата ще бъде на 11 и 12 май, а срещу 1 килограм предадена пластмаса всеки ще може да получи книга по избор и отстъпка за други устойчиви продукти. \r\nКампанията ще се състои на 11 и 12 май и обединява София, Пловдив, Велико Търново, Стара Загора и Бургас. Във всеки град събитието ще започне в 10.00 часа и ще продължи до 13.00 часа. \r\nДва ще бъдат пунктовете в града – пред Mall Veliko Tarnovo и пред хипермаркета „Кауфланд“ – ул. „Краков“ 2Б. \r\nЖелаещите да се включат в „Книги за смет“ трябва да носят пластмасови предмети, които са опразнени от съдържание, почистени и смачкани, за да заемат по-малко място. Сред отпадъците, които няма да бъдат приемани, са блистери от лекарства, туби от масла, домакински електроуреди, авточасти. \r\nЗа всеки килограм пластмаса участниците ще получават талон за една хартиена или две електронни книги, които могат да бъдат изтеглени от сайта на „Книги за смет“. С цел включването на повече хора в кампанията, всеки участник може да получи максимум два талона за книги и един талон за отстъпка на продукти независимо от предаденото количество пластмаса. \r\nКампанията „Книги за смет“ е една от най-мащабните в подкрепа на рециклирането и същевременно поощрява четенето. Инициативата е дело на фондация Credo Bonum Foundation и на издателство Smart Books. Партньори са общините София, Пловдив, Велико Търново, Стара Загора и Бургас.", "date": "2019.05.02", "title": "Велико Търново: Общината се включва в кампанията „Книги за смет“"}
{"url": "http://www.focus-news.net/news/2019/05/02/2653069/evropeyski-izbori-2019-g-gerb-i-sds-otkrivat-predizbornata-si-kampaniya-v-oblast-vratsa-na-3-may.html", "text": "ГЕРБ и СДС откриват предизборната си кампания в област Враца на 3 май от 18.00 часа в Градската концертна зала на Община Враца. Това съобщиха от пресцентъра на  ПП ГЕРБ . По традиция по-рано през деня от 16.00 часа в Църквата „Св. Константин и Елена“ ще бъде отслужен Църковен молебен за здравето на всички българи. \r\nВ програмата на 2 и 3 май са включени предизборни срещи на кандидатите за евродепутати Андрей Новаков и Иво Ралчовски с членове и симпатизанти. На 2 май от 17.30 часа в Кино „Роял“ в Мездра е първата от поредицата срещи. В същия ден в залата на Общински съвет – Враца от 19.00 часа ще се проведе среща с представители на превозвачите от областта. \r\nНа 3 май от 10.00 часа в Галерия „Проф. Марин Върбанов“ в Оряхово, от 12.00 часа в Читалище „Христо Ботев“ в Козлодуй“ и от 14.30 часа в залата на Общински съвет – Бяла Слатина също ще се проведат срещи с избиратели.", "date": "2019.05.02", "title": "Европейски избори 2019 г.: ГЕРБ и СДС откриват предизборната си кампания в област Враца на 3 май"}
{"url": "http://www.focus-news.net/news/2019/05/02/2653068/afp-evropeyski-alians-shte-investira-shest-miliarda-evro-v-razvitieto-na-baterii-za-elektricheski-avtomobili.html", "text": "Европейски правителства и компании ще формират алианс за развитието на следващо поколение батерии за електрически превозни средства, инвестирайки от пет до шест милиарда евро в проекта. Съответното обяви министърът на финансите на Франция Бруно Льо Мер след среща с германския министър на икономиката Петер Алтмайер, предава  AFP . \r\nНа пресконференция в Париж Льо Мер поясни, че на алианса ще бъде предоставен максимум 1,2 млрд. евро публични субсидии. Тереза Герова", "date": "2019.05.02", "title": "AFP: Европейски алианс ще инвестира шест милиарда евро в развитието на батерии за електрически автомобили"}
{"url": "http://www.focus-news.net/news/2019/05/02/2653064/varna-okrazhnata-prokuratura-predade-na-sad-37-godishen-mazh-podsadim-za-ubiystvo.html", "text": "На съд с обвинителен акт на Окръжната прокуратура във Варна е предаден 37-годишният Венцислав А. за убийство, извършено по особено мъчителен начин и с особена жестокост, както и за действия на полово удовлетворение чрез употреба на сила. Това съобщиха от пресцентъра на  Апелативна прокуратура - Варна . Разпоредителното заседание по наказателното дело срещу подсъдимия е насрочено във Варненския окръжен съд на 29 май тази година.  \r\nПодсъдимият Венцислав и жертвата му – 35-годишният Явор С., били съседи преди години. След смъртта на майка му банката отнела имота и Явор започнал да води скитнически живот. От декември 2017 г. той заживял в дома на Венцислав.  \r\nНа 13 февруари вечерта възникнал конфликт в апартамента на Венцислав. Поводът за скарването между него и приятелката му станало присъствието на Явор. Разбрал за това, подсъдимият започнал да нанасял удари с ритници и юмруци и с дървена тояга по цялото тяло на Явор, които се отличавали с  особена жестокост и бруталност. Венцислав се възползвал от безпомощното състояние на жертвата си след побоя и извършил действия на полово удовлетворение с употреба на сила. След това изхвърлил Явор от дома си. Захвърлил тялото му в тревна площ до блока.    \r\nОколо 10.00 часа на 14 февруари 2018 г. случаен минувач забелязал легнал мъж. Разпознал Явор и се обадил на тел. 112. Дошъл екип на бърза помощ. Докато медиците преглеждали пребития Явор, на паркинга пристигнал и Венцислав. Той разказал, че пребитият живеел при него, но не се прибрал предната вечер.  \r\nВеднага след това Венцислав се обадил на своя познат Руси Д., познат като Руси Полковника. Явор починал на път за болницата, а за смъртта му подсъдимият научил от полицейски служител от Трето РУ на МВР. За да не падне подозрение за причинената смърт върху него, той си осигурил алиби. \r\nАко бъде признат за виновен за тези престъпления, Венцислав А. може да получи наказание лишаване от свобода от 15 до 20 години, доживотен затвор или доживотен затвор без замяна.", "date": "2019.05.02", "title": "Варна: Окръжната прокуратура предаде на съд 37-годишен мъж, подсъдим за убийство"}
{"url": "http://www.focus-news.net/news/2019/05/02/2653058/tiroler-tageszeitung-sofiya-e-parva-spirka-ot-obikolkata-na-markus-zyoder-v-yugoiztochna-evropa.html", "text": "Българската столица София е първа спирка от обиколката на баварския министър-председател Маркус Зьодер в страните от Югоизточна Европа, отбелязва германският вестник   Tiroler Tageszeitung . След това политикът от ХСС ще посети Хърватия и Австрия, допълва изданието. \r\nОт редакцията подчертават, че в рамките на посещението си в София Зьодер е разкритикувал срещата между унгарския премиер Виктор Орбан и министъра на вътрешните работи Матео Салвини, която ще се състои по-късно през деня. Будапеща не присъства в програмата от обиколката на баварския политик в региона, допълва изданието. \r\nМинистър-председателят на Бавария се дистанцира ясно от политиката на унгарския премиер, като подчерта: „За нас е ясно, че не може да има сътрудничество с десните популисти в Европа... Унгария се превръща в трудна тема. Все още съжаляваме за това”. \r\n„Надявахме се, че почивката, която ЕНП даде на унгарския народ, ще бъде използвана положително. Срещата със Салвини обаче е погрешен сигнал“, категоричен бе Зьодер от София. Тереза Герова", "date": "2019.05.02", "title": "Tiroler Tageszeitung: София е първа спирка от обиколката на Маркус Зьодер в Югоизточна Европа"}
{"url": "http://www.focus-news.net/news/2019/05/02/2653070/prof-plamen-pavlov-priemaneto-na-hristiyanstvoto-vodi-do-konsolidatsiya-na-naroda-i-solidarnost-kam-balgariya-ot-vladetelite-na-tsyala-evropa.html", "text": "Приемането на християнството води до консолидация на народа и солидарност към България от владетелите на цяла Европа. Това каза проф. Пламен Павлов  в интервю за  Агенция „Фокус“  по повод навършването на 1 112 години от смъртта на княз Борис I. По думите му покръстването на населението има изключително глобална, дългосрочна и далновидна роля. Според проф. Павлов това решение прави оценката на Борис-Михаил за най-великия владетел напълно заслужена. „На първо място във вътрешен план това действие води до консолидация на българския народ - на потомците на българи, славяни, останалото малко антично население. На практика се създава български народ, чийто наследници сме ние. По този начин е направена реформата, предприета още от Крум и Омуртаг“, посочи той.  „От друга страна в международен план отзвукът е доста силен. Християнска солидарност към България изявяват владетелите на цяла Европа тогава, затова и Борис е една от най-известните средновековни личности. Неговите действия и личност са коментирани в цяла християнска Европа и Византия“, добави проф. Павлов. Той припомни, че когато е направен този избор за приемане на християнството е имало съпротива срещу цар Борис. „Консервативните слоеве казват, че Борис е приел лош закон, дори вдигат бунтове срещу него. Той ги потушава със съответните войски и от тук нататък вече нямаме особени проблеми“, добави проф. Павлов. „Когато за втори път се получава такава ситуация, може би и пресилена при неговия син Владимир Расате, виждаме, че владетелят не се поколебава да свали и да ослепи собствения си син, тъй като е изменил на неговия курс, одобряван на голяма част от българската аристокрация“, уточни още историкът. Според него често се дава грешна оценка за потушаването на бунта през 865 г., като се твърди, че Борис е изтребил българските родове и е дал широк път на славянската аристокрация. „Това не е вярно, защото ако погледнем личностите, които подкрепят Борис, всички те са с прабългарски имена. Абсурдно е да мислим, че Борис е ликвидирал българския елит с помощта на самия български елит“, изтъкна проф. Павлов. По думите му такава разправа е имало, но тя е била срещу държавата.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.05.02", "title": "Проф. Пламен Павлов: Приемането на християнството води до консолидация на народа и солидарност към България от владетелите на цяла Европа"}
{"url": "http://www.focus-news.net/news/2019/05/02/2653071/blagoevgrad-bez-zabavyaniya-se-izvarshva-preminavaneto-prez-granichnite-punktove-s-gartsiya-i-severna-makedoniya.html", "text": "Без забавяния се извършва преминаването през граничните пунктове с Гърция и Северна Македония, намиращи се в Благоевградска област. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на пунктовете „Кулата“, „Илинден“, „Златарево“ и „Станке Лисичково“ е обичайно натоварен за делничен ден. \r\nЛивия НИНОВА", "date": "2019.05.02", "title": "Благоевград: Без забавяния се извършва преминаването през граничните пунктове с Гърция и Северна Македония"}
{"url": "http://www.focus-news.net/news/2019/05/02/2653043/gl-komisar-svetlan-kichikov-gd-granichna-politsiya-v-momenta-ne-se-zabelyazva-ryazko-uvelichenie-na-migratsionniya-natisk.html", "text": "В момента не се забелязва рязко увеличение на миграционния натиск. Това каза главен комисар Светлан Кичиков, директор на ГД „Гранична полиция“, по време на кръгла маса на тема \"Защита на външната граница на ЕС и миграционни политики на Република България\", предаде репортер на  Агенция \"Фокус\" . Той посочи, че страната ни се намира на източносредиземноморския маршрут и заплахата от миграционен натиск се обуславя от ситуацията в Гърция и Турция. „Към момента не се забелязва рязко увеличение на миграционния натиск след затваряне на Балканския маршрут, но все пак страната остава в готовност да реагира своевременно при установяване на нови тенденции или при промяна на маршрута през България“, допълни главен комисар Кичиков. \r\nТой отчете, че общата дължина на българските граници е 2368 км, от тях 1225 км са външна граница, като 412 км е морската ни граница. „Отговорността за граничния контрол се носи от централизирана и ясно структурирана държавна служба ГД „Гранична полиция“. Тя осъществява общото ръководство и координация между структурните звена на национално, регионално и местно ниво“, допълни гл. комисар Кичиков.  \r\nДеница КИТАНОВА", "date": "2019.05.02", "title": "Гл. комисар Светлан Кичиков, ГД „Гранична полиция“: В момента не се забелязва рязко увеличение на миграционния натиск"}
{"url": "http://www.focus-news.net/news/2019/05/02/2653072/hristo-daskalov-obshtina-grad-dobrich-na-myastoto-na-proletno-tsaftyashtite-vidove-shte-badat-zatsveteni-okolo-20-000-letni-tsvetya.html", "text": "На мястото на пролетно цъфтящите видове ще бъдат зацветени около 20 000 летни цветя, които са стандартни както всяка година – бегонии, тагетиси, салви, всички с различни багри. Това каза в предаването „Добрич - Блян вихрен, понесен над степ ековита...“ на  Радио „Фокус“  Христо Даскалов, младши експерт в Дирекция „Инфраструктура и околна среда“ в Община град Добрич. „С настъпването на пролетта започва интензивното поддържане на парка, което не е лесна задача. Розариумът в парка е голям и изисква огромни грижи. Двама души целогодишно се грижат за него. Освен есенното и пролетното подрязване на розовите храсти, има постоянно и периодично обгрижване на самите храсти, като плевене, прекопаване, отстраняване на изсъхналите цветове и съответно периодично подрязване. Има различни видове рози – чаено-хибридни, полиантови и катерливи, които се увиват около парковите архитектурни елементи. Поддържането на розите е доста специфично и по-сложно от обикновеното поддържане на цветните композиции“, каза специалистът. По думите му розите цъфтят, когато времето е топло - от юни месец до октомври, когато са последните топли дни през годината. Христо Даскалов добави, че след края на пролетния сезон ще бъдат зацветени пролетните композиции с летни цветя. „Процесът на сезонно зацветяване е също много важен, когато градинките се изпразват, почистват и попълват с нови цветя\", посочи специалистът. Според него тази година предстои есенно залесяване, което включва засаждане основно на широколистни дървесни видове в междублокови пространства, покрай улици, в паркове и градинки. „Когато езерото в парк „Свети Георги“ бъде въведено в експлоатация, тогава ще са готови и всички фонтани и шадравани в града\", посочи Христо Даскалов. По думите му всички мероприятия, свързани с подготовката им за функциониране, ще бъдат извършвани по съвсем безопасен начин и при тяхната експлоатация няма опасност за гражданите. Христо Даскалов подчерта, че влизането във фонтани и водни площи от граждани не е разрешено, водните площи са единствено за красота, фонтанките - за пиене на вода. Специалистът каза още, че редовно се извършва сметосъбиране и почистване на кошчетата за отпадъци в градския парк и не само там. Апелът към гражданите е да изхвърлят отпадъци в отредените за това места и да пазят околната среда чиста. През есента на миналата година общинското предприятие е засадило около 20 000 пролетно цъфтящи цветя, които в момента радват гражданите и гостите на Добрич. В този период на годината за пореден път Общината организира конкурс за най-красиво междублоково пространство с мотото: „Добри примери има“. Снимките на обектите, за които гражданите се грижат, могат да бъдат публикувани в коментарите на Фейсбук – страницата на Община град Добрич. Трябва да се посочи точния адрес на участъка, името на участника и по желание телефон за контакт. Всеки има възможност да предложи за участие и свои съседи, които полагат грижи за своя район и заслужават да бъдат похвалени. Отличените междублокови пространства ще получат разсад за летни цветя и компост. Победителите в конкурса ще получат градински инструменти. Периодът, през който гражданите могат да участват в предизвикателството, е до 23 май включително. \r\nЖулиета НИКОЛОВА", "date": "2019.05.02", "title": "Христо Даскалов, Община град Добрич: На мястото на пролетно цъфтящите видове ще бъдат зацветени около 20 000 летни цветя"}
{"url": "http://www.focus-news.net/news/2019/05/02/2653067/pazardzhik-vremenno-dvizhenieto-se-osashtestvyava-v-izprevarvashtata-lenta-pri-km-74-na-avtomagistrala-trakiya-v-posoka-sofiya-poradi-avariral-tovaren-kamion.html", "text": "Временно движението се осъществява в изпреварващата лента при км 74 на автомагистрала „Тракия“ в посока София поради аварирал товарен камион в активната и аварийната лента. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.05.02", "title": "Пазарджик: Временно движението се осъществява в изпреварващата лента при км 74 на автомагистрала „Тракия“ в посока София поради аварирал товарен камион"}
{"url": "http://www.focus-news.net/news/2019/05/02/2653074/anadolu-agency-donald-tramp-mozhe-da-poseti-turtsiya-prez-yuni-razkri-mevlyut-chavushoglu.html", "text": "Министърът на външните работи на Турция Мевлют Чавушоглу загатна за възможна визита на държавния глава на САЩ Доналд Тръмп в страната, като поясни, че тя може да се състои през юли, предава държавната информационна агенция  Anadolu Agency . \r\n„През юни президентът на САЩ ще посети Европа, той също така изрази желание месец по-късно да посети Турция. Точна дата не е определена“, заяви първият дипломат на Анкара. \r\nСъгласно думите му, в последните си телефонни разговори Тръмп и турският му колега Реджеп Тайип Ердоган са „обсъдили различни теми с позитивен тон“. \r\nКоментирайки резултатите от визитата на специалния представител на САЩ за Сирия Джеймс Джефри, бивш посланик в Турция, Чавушоглу заяви, че Анкара и Вашингтон „не постигнаха разбиране по всички теми“, които са били обсъдени в рамките на срещата.  Тереза Герова", "date": "2019.05.02", "title": "Anadolu Agency: Доналд Тръмп може да посети Турция през юни, разкри Мевлют Чавушоглу"}
{"url": "http://www.focus-news.net/news/2019/05/02/2653073/vyara-tserovska-kmet-na-pernik-napalno-gotov-e-proektat-za-izgrazhdaneto-na-nova-otbivka-po-skorostnata-magistrala-pri-paten-vazel-marina-bara.html", "text": "„Напълно готов е проектът за изграждането на нова отбивка по скоростната магистрала при пътен възел „Марина бара“ и ще бъде връчен официално на министъра на регионалното развитие Петя Аврамова и директора на АПИ. Това съобщи кметът на Община Перник Вяра Церовска, съобщиха от пресцентъра на  Общината . Според нея са направени всички съгласувателни процедури и проектът е в абсолютно завършен вид. „Това е един чакан проект от 20 години. С него ще бъде направена трета отбивка от външноградската магистрала, която ще даде възможност да влиза пътникопотока в Община Перник. Досега това става само на две места – в началото на кв. „Изток“ и при кв. „Димова махала“, коментира кметът.  \r\n„Трябваше да минем доста сериозни процедури. Това е една кратка, но много трудно изпълнима отсечка, тъй като се предвижда разширяване на жп линията и тя ще стане двойна“, допълни Вяра Церовска. \r\nПри последното си посещение в Перник министър Аврамова увери, че в мига, в който проектът бъде готов, Министерството ще направи всичко възможно и финансирането да дойде скоро.", "date": "2019.05.02", "title": "Вяра Церовска, кмет на Перник: Напълно готов е проектът за изграждането на нова отбивка по скоростната магистрала при пътен възел „Марина бара“"}
{"url": "http://www.focus-news.net/news/2019/05/02/2653077/plovdiv-v-grad-rakovski-papa-frantsisk-shte-se-dvizhi-po-opredelen-marshrut-sas-svoya-papamobil-i-vsichki-shte-mogat-da-go-vidyat.html", "text": "В град Раковски папа Франциск ще се движи по определен маршрут със своя папамобил и всички ще могат да го видят. Това съобщи на брифинг кметът на Раковски Павел Гуджеров, предаде репортер на  Радио „Фокус”- Пловдив.  Очаква се папата да е на площада пред църквата „Пресвето сърце Исусово“ в град Раковски около 10.30 часа, но хората трябва да заемат местата си от автогарата на квартал „Генерал Николаево“ до площада пред църквата не по-късно от 9.00 часа. Големи видеостени ще излъчват първото причастие в църквата за тези, които не са успели да влязат вътре. Причастието ще започне около 11.15 часа. Самият храм може да побере около 750 души, които вече са получили своите пропуски. В 14.30 часа ще започне придвижването на папата до другия квартал в Раковски – „Секирово“ и до църквата „Архангел Михаил“.  Той ще се движи с папамобила си по бул. „Раковски“ и всички ще могат да го зърнат. Маршрутът му минава през площад „Европа“ в кв. „Секирово“ до църквата там. Голяма видеостена също ще предава това, което се случва в самата църква. \r\n„Улиците, по които ще мине папата в Раковски, ще бъдат затворени още в 9.00. Затова се препоръчва хората, които ще пътуват до града с коли, да са там преди това време“, каза още кметът Гуджеров. Ще има затворени улици още на 5 май, както и в самия ден на посещението – 6 май. \r\nВажно е да се каже, че на самия 6 май ще бъде затворен и главният път от село Стряма за Раковски. За града ще може да се влиза и излиза през Шишманци и през град Брезово. \r\nДвижението в самия град Раковски в този ден ще е пешеходно. За целта ще има изградени два буферни паркинга – в кв. „Николаево“ и в кв. „Секирово“. Стюарди ще насочват движението към тях. \r\n„Важно е да уточним още, че мерките за сигурност съвсем не са толкова драконовски, не се очаква да бъде спиран интернет, или телефони“, посочи кметът Павел Гуджеров. По думите му това е едно изключително радостно събитие за Раковски, за областта и за цяла България, и всички са добре дошли. \r\nИ днес в Раковски, който е наричан българската „столица на католицизма“ тече трескава подготовка за важното събитие. Всички хора там очакват с нетърпение папа Франциск. \r\nЦветана ТОНЧЕВА", "date": "2019.05.02", "title": "Пловдив: В град Раковски папа Франциск ще се движи по определен маршрут със своя папамобил и всички ще могат да го видят"}
{"url": "http://www.focus-news.net/news/2019/05/02/2653076/dobrich-ustanovena-e-prichinata-za-intsidenta-s-lyutiviya-sprey-v-ezikovata-gimnaziya.html", "text": "Установена е причината за инцидента с лютивия спрей в Езиковата гимназия. Това каза директорът на училището Милена Иванова, предаде кореспондент на  Радио „Фокус” – Варна . Около 8.30 часа днес един от коридорите в гимназията е бил обгазен с лютив спрей. Заради остра, задушлива миризма учениците са почувствали дискомфорт в очите, гърлото и са кашляли. Изведени са извън сградата. Веднага са били уведомени Регионалното управление по образование и ОДМВР - Добрич. Според Милена Иванова полицаите са се отзовали незабавно. Според директора по-късно ученик е намерил спрей, изхвърлен в училищния двор. Именно този спрей е бил причина за инцидента. Според служителите на реда подобен спрей се разсейва за кратко, но въпреки това учебните занятия от първа смяна са били отменени. Впоследствие ученичка от 12-ти клас си е признала, че спреят е неин, повредил се е и в състояние на уплаха тя го е изхвърлила навън след като е започнало обгазяването. По-късно сама си е признала, отбеляза Милена Иванова. Спреят е бил използван от девойката за самозащита, тъй като живее в краен квартал на града, допълни директорът.  \r\nЖулиета НИКОЛОВА", "date": "2019.05.02", "title": "Добрич: Установена е причината за инцидента с лютивия спрей в Езиковата гимназия"}
{"url": "http://www.focus-news.net/news/2019/05/02/2653078/faz-rakovodstvoto-na-gsdp-se-distantsira-ot-izyavleniyata-na-lidera-na-mladezhkata-organizatsiya-na-partiyata.html", "text": "Ръководството на Германската социалдемократическа партия (ГСДП) се дистанцира от изявленията на лидера на младежката организация на партията „Юсос“ – Кевин Кюнерт, отбелязват в редакцията на националния ежедневник  Die Frankfurter Allgemeine Zeitung . \r\n„Той описва социална утопия \", заяви генералният секретар на ГСПД Ларс Клингбил. „Това не е моя позиция, нито на ГСПД\", увери Клингбил.  \r\nПо-рано Кюнерт заяви в интервю за  Die Zeit , че иска да колективизира големи компании като BMW  - „чрез демократични средства\". Без колективизация „преодоляването на капитализма е немислимо\". Използвайки примера на автомобилния производител, той продължи: „За мен е по-малко важно дали на вратата на BMW пише държавна автомобилна компания “или„ кооперативна“. Решаващият фактор е разпределението на печалбите да се контролира демократично. „Това изключва капиталистически собственик на този вид бизнес\", поясни Кюнерт. \r\nВ тази връзка преди отпътуването си за София председателят на Християнсоциалния съюз (ХСС) и министър-председател на Бавария Маркус Шьодер призова ръководството на ГСПД и по-специално федералния министър на финансите Олаф Шолц да противодействат на социалистическите тези на Кюнерт - например при подготовката на реформата на данъка върху недвижимите имоти. Шолц би могъл да изпрати ясен сигнал срещу социализма, категоричен бе Зьодер. „ГСДП се нуждае от разумно предложение от Шолц, за да докаже, че не мисли социалистически. Сега ГСДП ще е под още по-зорко наблюдение“, предупреди Зьодер.  \r\nГенералният секретар на ХСС Маркус Блуме направи подобно изявление: „Ръководството на ГСПД трябва да направи ясно разграничение от подобни фантазии“. Той препоръча на Кюнерт да се присъедини към редиците на партията „Левица“, защото „с такива хора правителството не може да работи“.  Тереза Герова", "date": "2019.05.02", "title": "FAZ: Ръководството на ГСДП се дистанцира от изявленията на лидера на младежката организация на партията"}
{"url": "http://www.focus-news.net/news/2019/05/02/2653079/d-r-krasimir-kosev-botanicheskite-gradini-sa-institutsii-koito-sluzhat-na-obshtestvoto.html", "text": "Ботаническите градини са институции, които служат на обществото. Това каза в интервю за предаването  „Екологичен резонанс“  на  Радио „Фокус“  директорът на университетските ботанически градини на Софийския университет „Св. Климент Охридски“ в София, Варна и Балчик д-р Красимир Косев. Той обясни, че ботаническата градина е институция, която се занимава с отглеждането на документирани живи растителни колекции за нуждите на науката, образованието, опазване на биоразнообразието и социална дейност. „Това се добавя към най-новото определение на Световния съвет на ботаническите градини, т.е. ботаническите градини са едни институции, които служат на обществото, това е най-новата роля на ботаническите градини“, заяви д-р Косев. По думите му опазването на световния растителен и генетичен ресурс е една от стратегически цели на ботаническите градини. „Бидейки на хубави места от гледна точка на екологични, природни и други условия, ботаническите градини винаги са събуждали инвеститорски интерес, а той в България в повечето случаи е свързан със застрояване, а не с паркоустрояване. Това, като оставим постоянната ни задача за опазване на градините, ние сме свързани напоследък с една тенденция сред всички ботанически градини за повишаване и издигане на тяхната социална роля. Тоест ботаническите градини не са вече едно затворено пространство, където се разхождат хора с бели престилки, ние сме отворени за хората и работим с местните общности. Това, което е важно, ние правим достъпни нашите научни достижения, превеждаме ботаниката за обикновените хора“, обясни експертът. Д-р Красимир Косев каза още, че всяка една от ботаническите градини в страната има своята характеристика. „Софийската градина, тя е историческа за нас градина, създадена през 1892 година. Тя е с много малка площ независимо, че хората трябва да знаят, че навремето нашите прадеди са имали предвид градината да е много по-голяма и тя е обхващала терена и на Докторката градина, някой ако може да си го представи. Но финансови проблеми са довели до нейното смаляване, както и архитектурни решения. Тя представя главно тревисти многогодишни растения, исторически  дървета. Тук е дъбът на Фердинанд, засаден през годината на откриване на градината. Ботаническата градина във Варна например, която е определена като екопарк, е решена като дендрариум. Дендрариум означава ботаническа градина за дървета и храсти. Хората, които посещават Ботаническата градина във Варна, имат възможност да се запознаят с многообразието на дървета и храсти, които се отглеждат на открито. В Балчик, на базата на един исторически парк, 1995 година е осъществена рефункционализация, създадена е ботаническа градина, където дадеността, която е била заварена, е била свързана с развитие на тревисти растения – едногодишни, многогодишни. Естествено там е колекцията и от едроразмерни кактуси и сукуленти“, добави д-р Косев. Той подчерта, че всички ботанически градини в страната имат различен облик три пъти в годината. \r\nЙоланда ПЕЛОВА", "date": "2019.05.02", "title": "Д-р Красимир Косев: Ботаническите градини са институции, които служат на обществото"}
{"url": "http://www.focus-news.net/news/2019/05/02/2653084/burgas-okrazhnata-prokuratura-vnese-iskane-za-postoyanen-arest-na-mazh-obvinen-v-izvarshvane-na-grabezh.html", "text": "Окръжна прокуратура – Бургас внесе в съда искане за определяне на мярка за неотклонение „Задържане под стража“ спрямо Ради К. Това съобщиха от пресцентъра на  Окръжна прокуратура – Бургас . Той е обвинен за това, че на 11 октомври 2017 г. в апартамент в гр.Бургас отнел чужди движими вещи – сумата от 1500 лв. от възрастна жена, с намерение противозаконно да ги присвои, като употребил за това заплашване – заплаха с убийство и престъплението е било извършено в условията на опасен рецидив. Обвиняемото лице е бил обявен за общодържавно издирване, като след установяването му е бил задържан за срок от 72 ч. с постановление на ОП - Бургас. \r\nОкръжен съд – Бургас е насрочил заседанието си за днес от 16.00 ч.", "date": "2019.05.02", "title": "Бургас: Окръжната прокуратура внесе искане за постоянен арест на мъж, обвинен в извършване на грабеж"}
{"url": "http://www.focus-news.net/news/2019/05/02/2653083/varna-zhena-e-zaginala-pri-katastrofa-mezhdu-selo-sava-i-selo-tsonevo.html", "text": "Жена е загинала при катастрофа между село Сава и село Цонево. Това съобщиха от  ОДМВР - Варна . Инцидентът е станал около 13.15 часа в района на преливника на язовир \"Цонево\". Според първоначалната информация, водачът на лек автомобил „БМВ” (на 39 г. от с. Чернево) по време на движение е загубил контрол над автомобила и това е довело до възникване на произшествие. Вследствие на инцидента мъжът е пострадал сериозно, а жена на 66 години, пътуваща в „БМВ”, е загинала на място.  \r\nКъм момента текат действия по разследване на причините и обстоятелствата.", "date": "2019.05.02", "title": "Варна: Жена е загинала при катастрофа между село Сава и село Цонево"}
{"url": "http://www.focus-news.net/news/2019/05/02/2653075/veliko-tarnovo-okrazhnata-prokuratura-povdigna-obvinenie-i-zadarzha-dvama-mazhe-za-izvarsheno-ubiystvo-v-grad-gorna-oryahovitsa.html", "text": "Окръжна прокуратура - Велико Търново повдигна обвинение и задържа двама мъже за извършено убийство в град Горна Оряховица. Това съобщиха от пресцентъра на  Апелативна прокуратура - Велико Търново . Единият от мъжете е с инициали Д.И.Д. и е обвинен за това, че за периода от 26 април 2019 г. до 30 април 2019 г. в гр. Горна Оряховица в необитаема административна сграда на ул. „Отец Паисий Хилендарски“ 61 чрез нанасяне на удар с камък в областта на главата умишлено умъртвил пострадалия с инициали Д.Д.Й. от гр. Левски.  \r\nОбвинение е повдигнато и на мъж с инициали А.Х.Х. за това, че за периода от 26 април 2019 г. до 30 април 2019 г. в гр. Горна Оряховица в необитаема административна сграда на ул. „Отец Паисийй Хилендарски“ 61 чрез нанасяне на удар с камък в областта на главата умишлено умъртвил пострадалия Д.Д.Й. \r\nС постановление на наблюдаващия прокурор Д.И.Д и А.Х.Х са задържани за срок до 72 часа. Предстои разглеждане на искането за вземане на постоянна мярка за неотклонение „Задържане под стража“ от Окръжен съд Велико Търново.", "date": "2019.05.02", "title": "Велико Търново: Окръжната прокуратура повдигна обвинение и задържа двама мъже за извършено убийство в град Горна Оряховица"}
{"url": "http://www.focus-news.net/news/2019/05/02/2653082/veliko-tarnovo-zapochna-pochistvane-na-patya-svishtov-oresh-po-nastoyavane-na-kmeta-gencho-genchev.html", "text": "АПИ започна почистване на пътя Свищов – Ореш, който е част от Републиканската пътна мрежа, на територията на община Свищов, съобщиха от пресцентъра на  Общината  . Премахване на храстова растителност и косене по пътните банкети, са основните дейности, които започнаха в тази отсечка от пътя. Кметът Генчо Генчев настоя пред Агенция „Пътна инфраструктура“ за намесата им, тъй като почистването на крайпътната обстановка е от изключителна важност за безопасността на участниците в движението. Въпреки, че пътят е отговорност на АПИ, градоначалникът предприе мерки за запълването на четири големи дупки на пътното платно, които създаваха реална предпоставка за инциденти на пътя. Асфалтирането им се извърши от община Свищов с цел превенция срещу нежеланите пътнотранспортни произшествия. „Въпреки, че това не е наш ангажимент, би било безотговорно да оставим тази отсечка в състояние, което застрашава живота на пътуващите.“, категоричен е кметът на Свищов.", "date": "2019.05.02", "title": "Велико Търново: Започна почистване на пътя Свищов – Ореш, по настояване на кмета Генчо Генчев"}
{"url": "http://www.focus-news.net/news/2019/05/02/2653080/api-na-3-i-6-may-v-pikovite-chasove-se-spira-dvizhenieto-na-kamionite-nad-12-t-po-avtomagistralite.html", "text": "На 3 и 6 май в пиковите часове се спира движението на камионите над 12 т по автомагистралите. Това съобщиха от пресцентъра на  Агенция „Пътна инфраструктура“ . За улеснение на трафика ще има две ленти за Бургас и за Варна и една за София в участъците с ремонт на АМ „Тракия“ и АМ „Хемус“. На 3 май - последният работен ден преди трите почивни дни за Гергоьовден, от 16.00 часа до 20.00 часа ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nТежкотоварните превозни средства ще бъдат спрени и в последния почивен ден 6 май от 14.00 ч. до 20.00 ч. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика и повишаване безопасността на движение от 10.00 ч. на 3 май до 10.00 ч. на 5 май ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“. От 10.00 ч. на 5 май до 10.00 часа на 7 май, когато много хора ще пътуват към столицата, в същите участъци ще има по две ленти за София и една за Бургас или Варна. Целта е по-лесно предвижване в пиковите дни и часове в участъците с ремонт на двете магистрали. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.  \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.  \r\nЗа да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: \r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“; \r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“; \r\n- пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“. \r\nНа АМ „Хемус“ на територията на Софийска област се ремонтират виадуктите  при 19-ти, 36-ти, 37-ми и 51-ви километър и тръбата за София на тунел „Витиня“. \r\nВ участъците при 19-ти км (виадукт „Потоп“) и при 36-ти и 37-ми км (виадукт „Коренишки дол“) от 10.00 ч. на 3 май до 10.00 ч. на 5 май, ще има две ленти в посока Варна и една за София, а от 10.00 ч. на 5 май до 10.00 ч. на 7 май съответно две ленти за София и една за Варна.  \r\nНа виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението за превозните средства до 12 тона се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. \r\nВ участъците с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.  \r\nЗа улеснение на трафика през Владая и повишаване на пътната безопасност на 6 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища . \r\nКарта с временната организация на движението по участъците от републиканската пътна мрежа в празничните дни през 2019 г. e publikuwan  .", "date": "2019.05.02", "title": "АПИ: На 3 и 6 май в пиковите часове се спира движението на камионите над 12 т по автомагистралите"}
{"url": "http://www.focus-news.net/news/2019/05/02/2653085/st-komisar-atanas-ilkov-odmvr-plovdiv-mvr-shte-opovesti-utre-merkite-za-sigurnost-i-razreshenite-chasove-i-marshruti-za-pridvizhvane-na-papa-frantsisk-do-grad-rakovski.html", "text": "Мерките за сигурност и разрешените часове и маршрути за придвижване на папа Франциск до град Раковски ще бъдат оповестени утре, от 10.00 часа в МВР. Това съобщи пред журналисти в Раковски старши комисар Атанас Илков, директор на ОДМВР-Пловдив, предаде репортер на  Радио „Фокус”- Пловдив . В детайли ще бъдат сведени мерките за сигурност за обезпечаване на мероприятието, ще се кажат и ограниченията по пътищата с часове, за да може хората да си направят плановете как ще пътуват”, каза Илков. „На помощ на ОДМВР-Пловдив за обезпечаването на реда ще бъдат изпратени и полицейски сили от други райони”, добави Илков. \r\nПо думите му, всичко свързано с гарантирането на сигурността и обществения ред ще бъде изнесено утре от Министерството.  \r\nЦветана ТОНЧЕВА", "date": "2019.05.02", "title": "Ст. комисар Атанас Илков, ОДМВР-Пловдив: МВР ще оповести утре мерките за сигурност и разрешените часове и маршрути за придвижване на папа Франциск до град Раковски"}
{"url": "http://www.focus-news.net/news/2019/05/02/2653081/evropeyski-izbori-2019-aleksandar-andreev-tsik-dnes-shte-se-priemat-metodicheskite-ukazaniya-na-tsik-za-da-mozhe-da-zapochne-obuchenieto-na-chlenovete-na-sik-za-predstoyashtite-izbori.html", "text": "Днес ще се приемат методическите указания на ЦИК, за да може да започне обучението на членовете на СИК за предстоящите избори. Това каза говорител на ЦИК Александър Андреев по време на брифинг, предаде репортер на  Агенция „Фокус“ . „В предходната седмица ЦИК прие решението, с което утвърди техническите характеристики и защитите на за бюлетините. Днес прие решението във връзката с опаковането на изборните книжа и материали“, посочи той. По думите му тези решения имат значение за обучението на членовете на СИК. „В днешния ден би следвало да приемем окончателния варианти на методическите указания на ЦИК, за да може да започне подготовката на членовете на СИК, назначени от РИК“, уточни той. Андреев отбеляза, че в ЦИК са постъпили две жалби по отношения на назначаване на членове на СИК, като те вече са разгледани. „Тези жалби бяха свързани с осигуряване на всички парламентарно представени политически партии и коалиции да имат по един представител в СИК, като тези споразумения не са били спазени, и ЦИК отмени решенията и върна за ново произнасяне във Велико Търново в РИК решението за назначаване на СИК“, заяви говорителят на ЦИК.  Той припомни, че на 30 април е приключил срокът за подаване на заявления от български граждани, които желаят да гласуват извън страната.  \r\nДаяна ДЮЛГЕРОВА", "date": "2019.05.02", "title": "Европейски избори 2019: Александър Андреев, ЦИК: Днес ще се приемат методическите указания на ЦИК, за да може да започне обучението на членовете на СИК за предстоящите избори"}
{"url": "http://www.focus-news.net/news/2019/05/02/2653088/kardzhali-bivsh-zatvornik-e-zadarzhan-za-otglezhdane-na-marihuana-v-doma-si-v-momchilgrad.html", "text": "Бивш затворник е задържан за отглеждане на марихуана в дома си в Момчилград. Това съобщиха от  ОДМВР-Кърджали  . 28-годишният мъж е задържан от служители на полицейското управление в града при извършено претърсване в апартамент. Полицаите открили 6 саксии с растения, които при извършен тест реагирали на марихуана. Наркотиците са били иззети и са на съхранение в полицейското управление, а собственикът им, който наскоро  излязъл от затвора след изтърпяна присъда, е задържан за срок до 24 часа. Образувано е досъдебно производство по Наказателния кодекс за отглеждане на наркотични растения.", "date": "2019.05.02", "title": "Кърджали: Бивш затворник е задържан за отглеждане на марихуана в дома си в Момчилград"}
{"url": "http://www.focus-news.net/news/2019/05/02/2653087/evropeyski-izbori-2019-g-kandidatite-za-evrodeputati-ot-bsp-za-balgariya-shte-posetyat-oblastite-kardzhali-smolyan-haskovo-burgas-montana-i-plovdiv.html", "text": "На 03 май 2019 г. кандидатите за евродепутати от \"БСП за България\" ще посетят областите Кърджали, Хасково, Бургас, Монтана и Пловдив. Това съобщиха от пресцентъра на  БСП . Кърджали \r\nВ 9.00 часа в гр. Кърджали в кафе \"Елта\" Елена Йончева ще се срещне с ръководството на \"Тракийско сърце\".  Смолян \r\nВ 10.00 часа Елена Йончева ще посети центъра на града. В 11.30 часа на Кооперативния пазар в гр. Златоград Йончева ще се срещне с граждани. В 12.15 часа в конферентната зала на х-л \"Кристал\" в града Елена Йончева ще се срещне с обществеността. В 15.00 часа в читалище \"Светлина-1938\" в гр. Неделино,  тя ще се срещне с граждани. В 17.30 часа в \"Планетариума\" в гр. Смолян Елена Йончева и лидерът на БСП Корнелия Нинова ще се срещнат с обществеността.  Хасково \r\nВ 12.00 часа в читалище \"Пробуда\" в гр. Ивайловград Деница Златева ще се срещне с граждани. В 14.00 часа в центъра на гр. Любимец тя ще се срещне с граждани в центъра на града. В 15.00 часа в гр. Харманли Деница Златева ще се срещне с ръководството на СИГИ Груп. В 16.00 часа в гр. Харманли в \"Елпром Харманли\" тя ще се срещне с ръководството на предприятието и работниците. В 17.00 часа Деница Златева ще се срещне с ръководството на \"Даниел Фешън\" в гр. Харманли. В 18.00 часа в гр. Харманли тя ще се срещне с граждани.   Бургас \r\nВ 16.00 часа в клуба на БСП в гр. Бургас Иво Христов ще даде пресконференция за представителите на медиите. В 17.30 в Кукления театър в града той ще се срещне с обществеността.   \r\nВ 17.30 часа в с. Славянци, общ. Сунгурларе, Димитър Данчев ще се срещне с обществеността.   \r\nВ 18.00 часа в гр. Камено д-р Десислав Тасков ще се срещне с граждани.  Монтана \r\nВ 12.00 часа в х-л \"Сънигардън\" в гр. Вършец, Петър Витанов и Цветелина Пенкова ще се срещнат с граждани. \r\nВ 17.00 часа в ресторант-хотел \"Огоста\" в гр. Монтана, те ще се срещнат с обществеността.  Пловдив \r\nВ 17.00 часа в гр. Пловдив Сергей Станишев и Тодор Стоилов ще се срещнат с граждани на главната улица в града. В 18.00 часа те ще открият фронт офис на главната улица.", "date": "2019.05.02", "title": "Европейски избори 2019 г.: Кандидатите за евродепутати от \"БСП за България\" ще посетят областите Кърджали, Смолян, Хасково, Бургас, Монтана и Пловдив"}
{"url": "http://www.focus-news.net/news/2019/05/02/2653090/dobrich-profiliranata-gimnaziya-po-predpriemachestvo-i-turizam-rayko-tsonchev-shte-bade-domakin-na-rabotna-sreshta-po-mezhdunaroden-proekt-svarzan-s-retsikliraneto-na-materiali.html", "text": "Профилираната гимназия по предприемачество и туризъм „Райко Цончев“ в Добрич ще бъде домакин на работна среща по международен проект, свързан с рециклирането на материали. Тя ще се проведе от 6 до 12 юни. Това съобщи в предаването „Добрич - Блян вихрен, понесен над степ ековита...“ на  Радио „Фокус“  Жулияна Георгиева, преподавател по маркетинг и мениджмънт в иновативното училище. Темата на работната среща в нашата страна ще бъде „Рециклиране на декорация“. Ученици (Стефани Маринова и Станимир Василев от 12-ти клас и Дилян Раев от 10-ти клас) и учители от гимназията участваха в образователен обмен през април в чешкия град Злин в рамките на проект „Спасете бъдещето не само днес“, съфинансиран по програма „Еразъм +\", Ключова дейност „Стратегически партньорства“. Училището е изключително активно както в прилагането на съвременни методи на образование, така и в развиване на междукултурния обмен. Сред основните цели на международния проекта са повишаване на осведомеността на учениците за околната среда, природата, световните проблеми чрез запознаване с възможностите за рециклиране и ефективното използване на енергия; самоусъвършенстване на участниците, чрез работа и комуникация с техни връстници, намирайки иновативни, творчески начини за рециклиране; признаване на необходимостта от приемане, толерантност, хармония и уважение към други култури; подобряване на езиковата, дигиталната и междукултурна компетентност. Участниците в работната среща са имали възможност да се разходят в чешката столица Прага и да усетят част от нейното очарование. Домакин в град Злин е било професионално училище, което разполага с печатница. По време на визитата са били организирани работилници. Една от тях е била свързана с рециклирането на естествена кожа. Младежите са успели да изработят портмонета от този материал. Друга работилница е била насочена към изработка на аксесоари – пръстени, обеци, колиета. Третата работилница е била организирана с дейност подвързване на книги. Рециклирането на материали в Чехия се е оказало много по-разпространено, отколкото в нашата страна. Това отбеляза Севинч Ибрямова, административен сътрудник в гимназията. Тя допълни, че при посещението си ученици и учители от България са видели в страната домакин много повече примери на отговорно отношение към околната среда и нейното опазване чрез извършване на редица мероприятия свързани с рециклирането. Жулияна Георгиева допълни, че едно от първите впечатления при пристигането ѝ в Чехия е било това, че там има много повече контейнери за рециклиране на дрехи. Такива съществуват в добруджанския град от съвсем скоро. Според преподавателите в профилираната гимназия иновативните методи на обучение и специалните предмети, които се изучават там, като „Етикет и ценности“ например, дават възможност на учениците да получават знания, да изграждат умения, устойчиви във времето и да им служат за цял живот. Със задоволство Жулияна Георгиева сподели, че много често инициативите в гимназията идват от самите ученици, което е знак за тяхното желание да се развиват и да бъдат социално активни.  \r\nЖулиета НИКОЛОВА", "date": "2019.05.02", "title": "Добрич: Профилираната гимназия по предприемачество и туризъм „Райко Цончев“ ще бъде домакин на работна среща по международен проект, свързан с рециклирането на материали"}
{"url": "http://www.focus-news.net/news/2019/05/02/2653092/kyustendil-v-chitalishte-bratstvo-se-predstavya-izlozhba-ot-risunki-na-uchenitsi-ot-balgarski-nedelni-uchilishta-v-chuzhbina.html", "text": "В читалище „Братство” се представя изложба от рисунки на ученици от български неделни училища в чужбина. Това съобщи за  Радио „Фокус” – Кюстендил  Иван Андонов, председател на читалището. Изложбата е под надслов „Обич за България“. „Провеждането на инициативата е израз на дългосрочните усилия на Министерството образованието и науката и Асоциацията на българските училища в чужбина за създаване, подкрепа и популяризиране на дейността на българските неделни училища и за съхраняване на националното самосъзнание на младите българи зад граница”, каза Иван Андонов. Министерството осигурява функционирането на близо 400 български училища по света в 36 държави. Осигурява се не само реална възможност за обучението по родния език, история и география на България, а и за дейности, свързани с фолклора, музиката, изкуството и националната култура. Представените в изложбата рисунки са на ученици от българските неделни училища в Италия, Франция, Белгия, Германия, Ирландия, Великобритания, Австрия, Гърция, Молдова. Изложбата „Обич за България“ съдържа 60 картини и е пътуваща – в страната, до задгранични мисии, до организации на българите в чужбина и до православни общини, които имат училища по света. \r\nВенцеслав ИЛЧЕВ", "date": "2019.05.02", "title": "Кюстендил: В читалище „Братство” се представя изложба от рисунки на ученици от български неделни училища в чужбина"}
{"url": "http://www.focus-news.net/news/2019/05/02/2653091/pazardzhik-tsentarat-za-sotsialna-rehabilitatsiya-i-integratsiya-na-litsa-s-onkologichni-zabolyavaniya-otbelyaza-osmata-si-godishnina.html", "text": "Центърът за социална рехабилитация и интеграция на лица с онкологични заболявания в Пазарджик отбеляза осмата си годишнина, предаде репортер на  Радио „Фокус“ – Пазарджик . Събитието започна с аплодисменти в памет на един от основателите на Центъра проф. д-р Стайко Спиридонов, който почина внезапно съвсем скоро. По време на проявата бе представена и ретроспективна презентация за дейността и успехите през изминалите 8 години. В следобедните часове в Центъра ще се проведат и профилактични прегледи и здравна презентация. Прегледите ще извършва д-р Теодора Благова – рентгенолог. Тя ще преглежда с подвижния ехограф на Центъра за болестни на млечната и щитовидната жлеза, а здравната презентация ще бъде представена от проф. д-р Антоанета Томова – началник на IІ-ро химиотерапевтично отделение в Комплексен онкологичен център – гр. Пловдив. \r\nАлбена ЖИЛЕКОВА", "date": "2019.05.02", "title": "Пазарджик: Центърът за социална рехабилитация и интеграция на лица с онкологични заболявания отбеляза осмата си годишнина"}
{"url": "http://www.focus-news.net/news/2019/05/02/2653095/pavel-gudzherov-kmet-na-rakovski-predstaviteli-na-vatikana-darzhat-papa-frantsisk-da-e-sred-horata-pri-poseshtenieto-si-v-balgariya.html", "text": "Представители на Ватикана държат папа Франциск, да е сред хората при посещението си в България. Това каза на брифинг днес кметът на Раковски Павел Гуджеров, предаде репортер на  Радио „Фокус” - Пловдив . Според Гуджеров именно затова може да се очакват изненади – той да тръгне сред хората, като слезе от папамобила си. Според Гуджеров, всичките мерки за сигурност, които са създадени, няма да ограничат хората да видят папата. Община Раковски е приготвила и подарък за него, но все още не знае как точно ще му бъде поднесен. \r\n„Ние сме прекалено малка община, за да правим жестове към папата. По-скоро самото му присъствие при нас е огромен жест от негова страна, за което дори не сме се осмелявали да мечтаем”, каза Гуджеров. \r\nТой посочи, че организацията в църквите и пропуските са от компетенцията на духовниците и те не го правят. Направено е всичко възможно максимален брой хора да могат да влязат в църквите. Обядът на папата ще бъде също осигурен от духовенството и ще бъде в манастира. \r\nГоляма цветна фигура на папа Йоан Павел Втори посреща гостите на Раковски на входа му.  Градът е украсен за 6 май, когато в него ще пристигне папа Франциск, с над 700 знамена и лого на визитата, изработено от цветя. \r\nЦърквата „Свето Сърце Исусово“, където папата ще отслужи Света литургия също е украсена. Там около 200 деца ще получат от него първо причастие. \r\nЦветана ТОНЧЕВА", "date": "2019.05.02", "title": "Павел Гуджеров, кмет на Раковски: Представители на Ватикана държат папа Франциск, да е сред хората при посещението си в България"}
{"url": "http://www.focus-news.net/news/2019/05/02/2653057/gl-komisar-svetlan-kichikov-gd-granichna-politsiya-v-momenta-se-izgrazhda-treti-etap-ot-integriranata-sistema-za-granichno-nablyudenie-po-balgaro-turskata-granitsa.html", "text": "В момента се изгражда трети етап от интегрираната система за гранично наблюдение по българо-турската граница. Това каза главен комисар Светлан Кичиков, директор на ГД „Гранична полиция“ по време на кръгла маса на тема \"Защита на външната граница на ЕС и миграционни политики на Република България\", предаде репортер на  Агенция \"Фокус\" .  „Като част от мерките за ограничаване на миграционния натиск по българо-турската граница е изградена на два етапа, в момента се изгражда и трети етап - интегрираната система за гранично наблюдение“, обясни гл. комисар Кичиков. По думите му системата включва 11 стационарни поста за техническо наблюдение, 9 мобилни поста за техническо наблюдение и периметорни сигнални охранителни системи. „Интегрираната система включва 5 локални центрове и един регионален координационен център в Елхово, който предава информацията, получена чрез тази система в националния координационен център, който се намира в сградата на ГД „Гранична полиция“, допълни той. По думите му такава система има и изградена и на най-чувствителните участъци по българо-сръбската граница. „На Черно море през 2010 г. е изградена интегрирана система за наблюдение „Синя граница“, която включва 2 компонента – брегови и морски. По цялото крайбрежие са разположени 12 радиолокационни поста. Тази информация, която се придобива от тях се, предава през локалните центрове през централата в Созопол до регионалния център в Бургас и оттам се препредава в София. Като част от тази система са и корабите на „Гранична полиция“, които получават онлайн непрекъснато информация от тези брегови постове. Това ни дава възможност да бъдем изнесени по-навътре в морето и да увеличим наблюдението и контрола на всички плавателни средства. Радиолокационните постове откриват малки плавателни бързоходни съдове на дистанция до 12 морски мили, а по-големи на 24 и повече“, уточни гл. комисар Кичиков. По думите му част от това наблюдение е и въздушният компонент, който включва четири хеликоптера. Той допълни, че те са въоръжени с най-съвременната техника за наблюдение, с камери за дневно и нощно виждане и са разпределени в две бази. „Какви мерки е предприело правителството и какво сме направили, за да може да се противодейства по-ефикасно на миграционния натиск?“, обясни гл. комисар Кичиков и изброи оградата по границата, план на МВР за действия при кризисна ситуация и включване на въоръжените сили в защитата на държавната граница. „Провежда се специализирана полицейска операция на българо-турската граница и в прилежащия участък на българо-гръцката, там където е най-уязвимо. Направени са промени в законодателството. Подменена е мобилната техника, засилено е двустранното и многостраното сътрудничество и сътрудничеството и взаимодействие с „Фронтекс“, допълни още той. \r\nДеница КИТАНОВА", "date": "2019.05.02", "title": "Гл. комисар Светлан Кичиков, ГД „Гранична полиция“: В момента се изгражда трети етап от интегрираната система за гранично наблюдение по българо-турската граница"}
{"url": "http://www.focus-news.net/news/2019/05/02/2653093/kardzhali-zapochnaha-vaksinatsii-protiv-bolestite-sin-ezik-i-zarazen-nodularen-dermatit-po-ovtsete-i-govedata-v-oblastta.html", "text": "Ваксинации против болестите син език и заразен нодуларен дерматит по овцете и говедата започнаха на територията на област Кърджали. Това съобщи за  Радио „Фокус“  д-р Тодор Митков, експерт в отдел „Контрол по животните“ в Областна дирекция по безопасност на храните - Кърджали. И за двете болести ваксините са получени навреме и са започнали ваксинациите на едрите и дребни преживни животни на територията в селищата от общините на областта, обясни д-р Митков. „Болестта син език поразява дребните преживни животни овце и кози, a също и говедата. Тя се пренася с вектор, с мухи, които в момента не летят, ваксинирането е залегнало в Държавната програма и ще ги ваксинираме през цялата година“, каза още д-р Митков. Животните подлежат на задължителна ваксинация по Държавната профилактична програма, припомни той. Другото заболяване, против което се прави ваксинация от служителите на Областната дирекция по контрол на животните, е заразен нодуларен дерматит. От нея боледуват само говедата, тя също се пренася с вектори и също е част от Държавната профилактична програма, поясни експертът. „Заразният нодуларен дермати по говедата е силно вирусно заболяване по едрите преживни животни. Причинител на заболяването е вирус от семейството на шарката. Отдел „Контрол на животните“ е започнал вече с ваксинациите. Ваксинираме горе-долу от месец за нея едрите преживни животни, говеда и биволи, като има и 15 биволи в Кирково“, каза още д-р Тодор Митков. Препоръчва се стопанствата да не закупуват преживни животни с неизвестен здравен статус и произход, както и ако не са придружени с ветеринарномедицински свидетелства. Превозните средства, в които ще се транспортират животните, трябва да са третирани с позволени препарати, след почистване и дезинфекция на автомобила. Засилен е контролът по придвижването на едри и дребни преживни животни, при откриване на нерегламентирани кланици, пазари и тържища, те ще бъдат санкционирани по Закона за ветеринарната дейност, глобени  и закрити, каза в заключение д-р Тодор Митков, експерт в отдел „Контрол на животните“ в Областна дирекция по безопасност на храните.  \r\nДарина ДЕЕНИЧИНА", "date": "2019.05.02", "title": "Кърджали: Започнаха ваксинации против болестите син език и заразен нодуларен дерматит по овцете и говедата в областта"}
{"url": "http://www.focus-news.net/news/2019/05/02/2653096/stoyan-gospodinov-profesionalen-ansambal-dobrudzha-trima-tvortsi-ot-dobrich-posetiha-yaponiya-za-da-predstavyat-dobrudzhanskiya-folklor.html", "text": "Tрима творци от Добрич посетиха Япония, за да представят добруджанския фолклор. Това каза в предаването „Добрич - Блян вихрен, понесен над степ ековита...“ на  Радио „Фокус“  Стоян Господинов, главен художествен ръководител на Професионален фолклорен ансамбъл (ПФА) „Добруджа“. В продължение на 20 дни професионалните танцьори Иван Иванов, Таня Дянкова и Стоян Господинов са обучавали любители на танца в народни хора в три японски града. Своеобразните работилници са били разделени тематично-автентичен и обработен фолклор, като вторият вид, според Стоян Господинов, е предизвикал по-голям интерес. В курсовете по народни хора са се включили много японци, които не са професионални танцьори, но с изявен интерес въобще към световния фолклор. \"Сред тях е имало лекари, адвокати, архитекти и млади хора, които в момента навлизат в своите професии\", каза Стоян Господинов и допълни: „Всички участници в курсовете изучават танци от различни части на света, но основата е българският фолклор. Там се танцуват стотици хора, има индийски и румънски“. Градовете Токио и Сендай са част от местата, посетени от добруджанските творци. От години български творци гостуват на Япония, за да представят нашия фолклор и различните му етнографски области. Тази година интересът е към добруджанския фолклор. Визитата е била по покана на дългогодишен приятел на българската култура – Широ Ишизака, приятел на България и Стоян Господинов от близо 40 години. Широ Ишизака е заместник-председател на една фондация за приятелство с България. \"Неговата покойна съпруга е българка, а домът му е пълен с неща, които носят българския дух\", каза още Стоян Господинов. Широ Ишизака има над 60 - 70 оригинални български фолклорни костюма. 15 от тях са изложени в коридора в неговия дом, отбеляза Стоян Господинов. По думите му това е знак за огромния интерес на японците към нашия фолклор. В Япония на почит са много неща, свързани с България - киселото мляко, розовото масло и българското вино. Широ Ишизака е организатор на семинари по фолклорно изкуство в Япония. От години се обмисли идеята за гостуване на Професионален фолклорен ансамбъл „Добруджа“ в Япония, но както посочи Стоян Господинов, това е един много труден за осъществяване процес, тъй като е свързан с огромен финансов ресурс и изисква подкрепа и спонсори. От няколко години през летните месеци в Добрич гостуват японци, любители на българския фолклор. Те посещават добруджанския град, за да разучават български народни хора. \"През юни месец тази година в България ще гостува една японска група\", съобщи Стоян Господинов, август месец също. Една група ще гостува в градовете София Пловдив и Благоевград, другата - в София Варна и Добрич. „Всяка година идват японци, всяка година се обаждат, за да им организираме тук семинари. Така че отново ги очакваме. Те си идват редовно, те не искат да има много голяма гласност. Идват си, разучават българския фолклор. Много толерантни хора са, тяхната култура е на светлинни години напред“, каза Стоян Господинов. При своите многократни посещения в страната на изгряващото слънце той е открил и някои общи черти. Една от тях е прословутото гостоприемство. \r\nЖулиета НИКОЛОВА", "date": "2019.05.02", "title": "Стоян Господинов, Професионален ансамбъл „Добруджа“: Tрима творци от Добрич посетиха Япония, за да представят добруджанския фолклор"}
{"url": "http://www.focus-news.net/news/2019/05/02/2653099/veliko-tarnovo-stopanska-akademiya-d-a-tsenov-svishtov-osiguryava-bezplatni-obshtezhitiya-za-parvokursnitsite.html", "text": "Стопанска академия „Д. А. Ценов” – Свищов осигурява безплатни общежития за първокурсниците. Това съобщиха от пресцентъра на  учебното заведение . Висшето училище е единственото в страната, което предоставя тази възможност за своите възпитаници. От правото за безплатно настаняване в студентските общежития за първата година, могат да се възползват кандидатствалите със сертификат от Националните ученически състезания или конкурси за есе, проведени през учебната 2018/2019 година в  Стопанска академия „Димитър А. Ценов” – Свищов.  \r\nОбщежитията, в които се настаняват свищовските студенти, са в непосредствена близост до академичния кампус. Избралите тази опция получават пакет, включващ: денонощен пропускателен режим; безплатен паркинг; изцяло реновирани стаи, с всички необходими удобства за пребиваване, в т.ч. самостоятелен електромер и санитарен възел. \r\nВ общежитията има обособени перални помещения с автоматични перални и сушилни. Всички студенти могат да се хранят в студентския стол, като столовото хранене е с държавно дотиране. Осигурено е обедно и вечерно меню, в дните от понеделник до събота, включително. \r\nПри участие в различните издания на Националните ученически състезания или конкурси за есе, които провежда Стопанска академия, средношколците получават сертификат, с който придобиват право да се запишат за студенти в желана от тях специалност в редовна форма на обучение. Свищовската академия е първото висше училище, което стартира провеждането на Национални ученически състезания по икономика и вече има реализирани 33 издания в различни направления.  В рамките на учебната 2018/2019 г. са проведени шест състезания в 10 направления, участие в които взеха над 600 средношколци от цялата страна.  \r\nТри от тазгодишните издания се проведоха в свищовското висше училище и бяха организирани от съответните катедри в следните направления: „Управление на проекти”; „Счетоводство”; „Проектиране на мобилно приложение”; „Туризъм”; „Маркетинг”; „Международен бизнес”; „Банкиране, финансиране и бюджетиране”; „Икономикс”; „Предприемачество”. Състезания по „Митнически и данъчен контрол” се проведоха в Разград и Пловдив, а в Пирдоп се проведе изнесено състезание в направление „Предприемачество”. В организацията на проведените шест надпревари участваха Академичният център за кариерно консултиране и връзки с обществеността и 10 катедри. Като ментори на средношколските екипи се включиха над 100 студенти и докторанти, а в съставите на журитата, оценявали участниците, освен академични преподаватели, се изявиха и над 30 представители на практиката от публичния и корпоративния сектор.", "date": "2019.05.02", "title": "Велико Търново: Стопанска академия „Д. А. Ценов” – Свищов осигурява безплатни общежития за първокурсниците"}
{"url": "http://www.focus-news.net/news/2019/05/02/2653098/pazardzhik-vazstanoveno-e-dvizhenieto-pri-km-74-na-avtomagistrala-trakiya-v-posoka-sofiya.html", "text": "Възстановено е движението при км 74 на автомагистрала „Тракия“ в посока София. Това съобщиха от пресцентъра на  Агенция „Пътна инфраструктура“ .", "date": "2019.05.02", "title": "Пазарджик: Възстановено е движението при км 74 на автомагистрала „Тракия“ в посока София"}
{"url": "http://www.focus-news.net/news/2019/05/02/2653094/d-r-svetoslav-dimitrov-veterinaren-lekar-obezparazityavaneto-pri-kuchetata-i-kotkite-e-zadalzhitelno-vseki-mesets.html", "text": "Обезпаразитяването при нашите четириноги приятели е задължително ежемесечно профилактично мероприятие. Това каза за Радио „Фокус“ – Пирин д-р Светослав Димитров, ветеринарен лекар. По думите му то е свързано с убиването и недопускането на паразитите да инвазират домашните ни любимци. „Важно е да се знае, че тези профилактични мероприятия се извършват на месец и половина, максимум два. Това зависи от животното, начина на отглеждане, местообитанието и контакта със себеподобни други животни“, каза още д-р Светослав Димитров. Той коментира разликата между вътрешно и външно обезпаразитяване. „При вътрешно обезпаразитяване животните се третират срещу ендопаразити. Това са така наречените глисти, които са познати сред обществото. Третираните срещу външни паразити е срещу ектопаразити. Това са кърлежи, бълхи, комари, колекуиди и други преносители на векторните заболявания“, добави ветеринарят. Специалистът заяви, че е възможно да се появи устойчивост към  препаратите, чрез които се извършва обезпаразитяването. „Затова е хубаво всеки път, когато се прави обезпаразитяване да се сменят препаратите, които са с различни съставки и различно действие“, допълни д-р Димитров. Той коментира, че от вътрешните паразити най-опасни са зоонози или така наречените ехинококози. „Това е всеизвестната кучешка тения, която се предава по елементарен път и при неспазване на добра лична хигиена“, заяви ветеринарят. По думите му е възможно заразяване при неизмиване на плод, зеленчук или друга храна. „Външните паразити крият също сериозни опасности. Това са основно векторно предаваните заболявания от кърлежите, които са опасни и за човека. Това са смъртоносни заболявания, които засягат целият организъм, който реагира по различен начин. При някои реагират всички органи, докато при други има промяна само на червената кръвна картина“, посочи д-р Димитров. Той подчерта, че нещата свързани с паразитите са доста сериозни. \r\nДенис НИКИФОРОВ", "date": "2019.05.02", "title": "Д-р Светослав Димитров, ветеринарен лекар: Обезпаразитяването при кучетата и котките е задължително всеки месец"}
{"url": "http://www.focus-news.net/news/2019/05/02/2653089/a1-on-makedoniya-spored-boyko-borisov-balgariya-e-parva-v-evropa-po-broy-arestuvani-i-osadeni-kontrabandisti.html", "text": "Според премира Бойко Борисов България е първа в Европа по брой арестувани и осъдени контрабандисти. Съответното той заяви в рамките на среща с министър-председателя на Бавария Маркус Зьодер в София, на която бе обсъдено двустранното сътрудничество в областта на вътрешните работи, сигурността, икономиката и финансите, както и теми от европейския дневен ред, предава македонската електронна медия  A1 On . \r\nБорисов увери баварския си колега, че страната непрекъснато инвестира собствени средства в гарантиране на сигурността на границите – при това не само за нова техника, но и за обучение на персонал.  \r\nТой благодари за добрата оценка за борбата срещу нелегалната миграция и подкрепата, която Бавария изрази за членството на страната в Шенген, и подчерта, че „българският народ постигна с голямо усилие това, което Вие отбелязвате. Когато най-мощната икономика в Германия даде тази оценка, тя е доста различна от онова, което казват нашите политически опоненти“.  \r\nБългарският премиер също така подчерта икономическата стабилност, ниския външен дълг, ниската безработица в страната и подчерта, че България продължава да бъде добра страна за инвестиции.  \r\n„Нашата партия се нарича Граждани за европейско развитие на България. Той има само един маршрут – европейският“, подчерта Борисов. Тереза Герова", "date": "2019.05.02", "title": "A1 On (Македония): Според Бойко Борисов България е първа в Европа по брой арестувани и осъдени контрабандисти"}
{"url": "http://www.focus-news.net/news/2019/05/02/2653103/remontat-na-zapaden-park-shte-se-udalzhi-do-oktomvri-mesets-obzor.html", "text": "Ремонтът на Западен парк ще се удължи от 12 на 18 месеца - до 18 октомври 2019 година. Това стана ясно след проверка на реконструкцията на Западен парк от заместник-кметът по околна среда на Столична община Йоана Христова. Като причина за отлагането на крайния срок за завършване на обекта Христова посочи неблагоприятните метеорологични условия. Тя подчерта, че всички те са признати от надзора на базата на справки на НИМХ. А санкциите, които са предвидени по договор за забава на реконструкцията на Западен парк, са 42 хил. лв. на ден, а за некачествено изпълнение могат да стигнат до 1,6 млн. лв. В момента на 100% са изпълнени подземните инфраструктури на територия на над 500 декара от Западен парк, като това включва каналите, водопроводите и тръбните мрежи. Извършват се ремонтни дейности по езерото с алпинеума, сухия фонтан и зеленото училище. Другата седмица предстои и поставянето на осветлението. Йоана Христова подчерта, че за Столична община е много важно да няма подмяна на материалите и за това стриктно се следи за нередности по обекта.  \r\nПо повод сигналите за необезопасените изкопи, Христова коментира, че в момента, в който се установи необезопасено съоръжение, веднага се прави предписание от надзора и се дава срок, в който да се отстрани. Тя увери, че този въпрос е повдиган многократно и се работи за обезопасяването на всички места, по които се осъществяват строително-монтажни дейности. По думите ѝ надзорът е на терен и контролът е постоянен. Заместник-кметът по околна среда на Столична община подчерта, че отговорността за обезопасяването на изкопите е споделена изцяло между всички участници в инвестиционния процес. \r\nПо думите на заместник-кмета по околна среда на Столична община новите пейки в Западен парк ще струват от 200 лв. за малките до 700 лв., които са най-големите от излят материал. Христова посочи още и че глобите за неизпълнение на ремонтните дейности ще бъдат налагани, съобразно условията на договора. Тя подчерта, че за момента няма ситуация, в която да се налага глоба на която и да е било от страните.  \r\nНевена Станоева, изпълнител от „Галчев инженеринг“, призова от своя страна гражданите, в момента, в който вечер работниците напуснат обекта, те да бъдат внимателни и да пазят загражденията, защото е имало случаи сутрин да ги намират разградени.  \r\nИрина ИВАНОВА", "date": "2019.05.02", "title": "Ремонтът на Западен парк ще се удължи до октомври месец (ОБЗОР)"}
{"url": "http://www.focus-news.net/news/2019/05/02/2653086/evropeyski-izbori-2019-aleksandar-andreev-tsik-22-zhalbi-i-8-signala-sa-postapili-vav-vrazka-s-resheniya-na-komisiyata-ot-nachaloto-na-predizbornata-kampaniyata.html", "text": "22 жалби и 8 сигнала са постъпили в ЦИК във връзка с решения на комисията от началото на предизборната кампанията. Това каза говорител на ЦИК Александър Андреев по време на брифинг, предаде репортер на  Агенция „Фокус“ . Той припомни, че на 30 април е приключил срокът за подаване на заявления от български граждани, които желаят да гласуват извън страната. „Срокът за проверка на всички заявления изтича на 3 май. До днешна дата са постъпил 8 671 заявления, от които през страницата на ЦИК - 8327, а през дипломатически и консулски представителства - 344. Неуспешно подадените, такива, в които са установени грешки в попълването на данните или не са попълнени изцяло, са общо 745. Това не е окончателната бройна, тъй като проверката продължава“, добави той. „Жалби в ЦИК – до момента са постъпили 22 броя и 8 сигнала. От тези жалби 2 са висящи във ВАС, във връзка с решения на ЦИК“, заяви той.  \r\nДаяна ДЮЛГЕРОВА", "date": "2019.05.02", "title": "Европейски избори 2019: Александър Андреев, ЦИК: 22 жалби и 8 сигнала са постъпили във връзка с решения на комисията от началото на предизборната кампанията"}
{"url": "http://www.focus-news.net/news/2019/05/02/2653100/evropeyski-izbori-2019-aleksandar-andreev-tsik-do-4-may-tsik-tryabva-da-opredeli-mestata-i-broya-na-sektsiite-izvan-stranata-kadeto-shte-mozhe-da-se-glasuva-za-predstoyashtite-izbori.html", "text": "До 4 май ЦИК трябва да определи местата и броя на секциите извън страната, където ще може да се гласува за предстоящите избори. Това каза говорител на ЦИК Александър Андреев по време на брифинг, предаде репортер на  Агенция „Фокус“ . „До 4 май ЦИК трябва да приеме своето решение, с което да определи местата и броя на секциите извън страната, където може да се гласува. Да може ЦИК дори утре, ако е възможно, да приемем това решение и да бъдат обявени местата за гласуване извън страната“, заяви той. „До 11 май, може да бъдат подавани заявления за гласуване по настоящ адрес. Избирателите следва да подадат заявление, като то се подава в общинската администрация по постоянен адрес“, добави той. „До 11 май могат да подадат заявление и избирателите с увреждания, които не им позволяват да гласуват в избирателна секция и искат да подадат своя глас в подвижна секция. Към заявлението да приложат решение на ТЕЛК, НЕЛК или медицинска епикриза“, отбеляза говорителят на ЦИК, като уточни, че заявлението може да бъде подадено писмено или чрез електронен вариант. „Тези избиратели, които в този срок не са подали заявление, но е разкрита в населеното място подвижна секция,  могат 5 дни до преди изборния ден да подадат заявлението, за да бъдат включени в избирателната кутия“, уточни Андреев.    \r\nДаяна ДЮЛГЕРОВА", "date": "2019.05.02", "title": "Европейски избори 2019: Александър Андреев, ЦИК: До 4 май ЦИК трябва да определи местата и броя на секциите извън страната, където ще може да се гласува за предстоящите избори"}
{"url": "http://www.focus-news.net/news/2019/05/02/2653104/", "text": "До края на следващата седмица трябва да стане ясен новият зам.-министър с ресор „Плодове, зеленчуци и биоземеделие“. Това каза в интервю за  Радио „Фокус“  министърът на земеделието, храните и горите Румен Порожанов. По думите му темите, ангажиращи производителите в бранша са от различни естествено, като основен проблем е конкуренцията на родния пазар и злоупотребите при кандидатстване по различни субсидии. Порожанов добави, че очаква от бранша да направят конкретни предложения за човек с необходимия административен капацитет, който да заеме поста. „Основно това е голямата конкуренция, която нашите производители имат в рамките на нашия пазар, от една страна и тя е от вътрешнообщностните доставки на плодове, на месо, разбира се и на вноса, който има от Македония, от Турция. Основният акцент с колегите биопроизводители беше по отношение на контрола и по отношение на плащането на субсидиите. По отношение на контрола и работата с контролиращите лица. Оттам се появи и първото напрежение поради отнемането на лиценза на две от контролиращите лица. В понеделник ще има първо събиране на консултативен съвет. По отношение на плодовете и зеленчуците създаваме една много стройна организация да игнорираме така наречените „чертожници“ в определени зеленчуци, където кандидатстват повече заради субсидиите. Така че тази година имахме голяма среща тук с нашите областни ръководства на земеделските служби. Те са предали на нашите общински за всички заявители за субсидии за обвързаното производство, да се направи проверка на зеленчуците, които са в районите им. След това ще поискаме преди рекултиране да бъдем уведомявани, за да може да се види дали има добив или няма добив, или само се играе за субсидия, така да го кажа“, обясни министър Порожанов. Той коментира още, че е постигнато споразумение да бъде изготвен план-стратегия и да се направи анализ на субсидирането. С всички тези важни теми ще бъде ангажиран новият заместник-министър, добави той.  \r\nВиктория МЕСРОБОВИЧ-КУВЕНДЖИЕВА", "date": "2019.05.02", "title": "Министър Румен Порожанов: До края на следващата седмица трябва да стане ясен новият ресорен зам.-министър"}
{"url": "http://www.focus-news.net/news/2019/05/02/2653101/gabrovo-53-godishen-mazh-e-postradal-pri-trudova-zlopoluka-v-leyaren-tseh-v-grad-sevlievo.html", "text": "53-годишен мъж е пострадал при трудова злополука в леярен цех в град Севлиево, съобщиха от  ОДМВР – Габрово . Инцидентът е станал на 1 май около 15.30 часа. Лицето е от севлиевското село Търхово и е назначено на постоянен трудов договор във фирмата. При работа по съоръжение в цеха, той пада от височина над три метра върху бетонния под в помещението. Пострадалият е настанен за лечение в МБАЛ „Стойчо Христов“ – Севлиево с фрактура на прешлен и контузия на бъбреци, без опасност за живота. На местопроизшествието е извършен оглед. В РУ - Севлиево е образувано досъдебно производство.", "date": "2019.05.02", "title": "Габрово: 53-годишен мъж е пострадал при трудова злополука в леярен цех в град Севлиево"}
{"url": "http://www.focus-news.net/news/2019/05/02/2653110/sliven-21-voto-izdanie-na-natsionalniya-festival-na-detskata-kniga-shte-se-sastoi-v-grada-ot-8-do-15-may.html", "text": "21-вото издание на Националния фестивал на детската книга ще се състои в града от 8 до 15 май. Това съобщи пред  Радио „Фокус“ – Сливен  Росица Петрова, директор на РБ „Сава Доброплодни“ – организатор на фестивала. Патрон на събитието е Цвета Караянчева, а фестивалът ще бъде открит от българския еврокомисар Мария Габриел. По време на фестивала ще бъдат представени 10  автори с новите си творби, посветени на децата. Сред тях са Виктор Самуилов, Елена Павлова, Иван Раденков и други. Майсторски клас за участниците ще проведе илюстраторът Петър Станимиров, ще има спектакли, изложби и интерактивни игри. \r\nПо време на фестивала ще бъдат връчени над 20 награди на участниците в конкурса за театрална кукла на любим литературен герой. Ще бъде връчена и наградата на цялостен литературен принос на името на Константин Константинов, наградата за литературно произведение и илюстрации към детски книги. \r\nЧаст от фестивала са и двудневната кръгла маса „Фантазия и хумор в съвременната детска литература“, както и пленерът за детски рисунки, който събира участници от цялата страна. По традиция ще има и карнавално шествие, както и сцени на открито. Фестивалът ще завърши с гала концерт и връчване на големите награди. \r\nЛюдмила ЙОРГОВА", "date": "2019.05.02", "title": "Сливен: 21-вото издание на Националния фестивал на детската книга ще се състои в града от 8 до 15 май"}
{"url": "http://www.focus-news.net/news/2019/05/02/2653106/anadolu-agency-yens-stoltenberg-shte-poseti-turtsiya-v-ponedelnik.html", "text": "Генералният секретар на НАТО Йенс Столтенберг ще посети Турция в понеделник, 6 май, предава  Anadolu Agency . \r\nВ понеделник ще бъде проведено заседание на Северноатлантическия съветс участието на турския външен министър Мевлют Чавушоглу и партньорите от Средиземноморския диалог – формат, който навършва 25 г.  След това Чавушоглу и Столтенберг ще имат двустранна среща, последвана от съвместна пресконференция. \r\nСредиземноморският диалог на НАТО бе иницииран през 1994 г. от Северноатлантическия съвет. Понастоящем в него участват седем страни от Средиземноморския регион, които не са членки на НАТО: Алжир, Египет, Израел, Йордания, Мавритания, Мароко и Тунис. Тереза Герова", "date": "2019.05.02", "title": "Anadolu Agency: Йенс Столтенберг ще посети Турция в понеделник"}
{"url": "http://www.focus-news.net/news/2019/05/02/2653107/pazardzhik-shest-sa-registriranite-sluchai-na-zaboleli-ot-morbili-v-oblastta-prez-poslednite-dve-sedmitsi.html", "text": "Шест са регистрираните случаи на заболели от морбили в област Пазарджик през последните две седмици, сочи справка на  РЗИ - Пазарджик . Техните резултати са потвърдени в Национална референтна лаборатория. Пет са от община Велинград и едно от община Сърница. Децата са били в контакт със заболели от община Гоце Делчев и имат епидемиологична връзка помежду си. Здравната инспекция в Пазарджик извършва епидемиологични проучвания, издирва останалите контактни и имунизационния им статус и предприема съответните противоепидемични мерки. \"Опасността от болести, срещу които се прави ваксинация, е реална. Те не са изчезнали, и единственият начин да защитите децата си е те да бъдат имунизирани своевременно\", уточняват от Инспекцията.", "date": "2019.05.02", "title": "Пазарджик: Шест са регистрираните случаи на заболели от морбили в областта през последните две седмици"}
{"url": "http://www.focus-news.net/news/2019/05/02/2653105/svetlana-popova-obshtina-grad-dobrich-predlagame-izklyuchitelno-interesna-programa-v-sedmitsata-na-kamernata-muzika-prof-konstantin-iliev.html", "text": "Предлагаме изключително интересна програма в Седмицата на камерната музика „Проф. Константин Илиев“, която ще се проведе от 7 до 10 май. Всички концерти са в Огледална зала „Нели Божкова“, с начален час 18.00. Това каза в предаването „Добрич - Блян вихрен, понесен над степ ековита...“ на  Радио „Фокус“  Светлана Попова, главен експерт в направление „Образование и култура“ в Дирекция „Хуманитарни дейности“ в Община град Добрич. В четири поредни вечери почитателите на класическата музика ще се насладят на изпълненията на  познати изпълнители, както и на млади дарования. В първата вечер ще бъде представен Камерен концерт на Линка Стоянова - сопран и Клавирно трио: Ростислав Йовчев - пиано, Ангел Василев - цигулка, Кремена Христова - виолончело. Общите проекти, които са реализирани, представят наши и чужди автори и са с голям концертен успех, а и с 3 телевизионни записи. Специално за квартета, композиторът Георги Андреев написва своя първи струнен квартет и дебютното му изпълнение е в Радио Варна през 2011 г. Сопраното Линка Стоянова от 2005 г. е солист в Държавна опера Варна. Притежава богат репертоар и гастролира в големи оперни театри в Европа и САЩ. Участва в спектакли на Националната опера - София, Пловдивската и Старозагорската опери, а също концертира и с различни камерни формации. Ростислав Йовчев е известен пианист, интерпретатор, преподавател и концертиращ артист в България и по света. Пофесор по пиано в НМА“Проф. П. Владигеров” – София и ръководител-катедра “Пиано” към Теоретико-композиторския и диригентски факултет. Цигуларят Ангел Василев е Примариус на струнен квартет „Колегиум Варна“, бил е концертмайстор на камерния оркестър в Ямбол. Концертира като солист и участва в различни ансамбли. Кремена Христова е концертмайстор - виолончело на Държавна опера - Варна, член на струнен квартет „Арте“. Изнася концерти с различни камерни състави и оркестри. В програмата на концерта са включени арии и песни от изтъкнати български композитори, като по този начин ще бъдат отбелязани 85 години от създаването на Съюза на Българските Композитори и 120 години от рождението на Панчо Владигеров.  \r\nЦентрално място в програмата е отредено на Трио за пиано, цигулка и виолончело от Любомир Пипков, а началото ще поставят песните на Лудвиг Туиле, австрийски композитор от края на 19 и началото на 20 век, малко познат на широката добричка публика.  \r\nНа 8 май е Клавирният рецитал на Марио Ангелов. Той е пианист с брилянтна техника и стилна интерпретация. В репертоара му присъстват произведения от Барока до музика на ХХ век. Реализирал е огромно количество студийни записи във всякакви формати. Завършва НМА „Проф. Панчо Владигеров“ при проф. Мара Петкова - една от  изтъкнатите ученици на световноизвестния пианист Клаудио Арау. Дейността му като пианист е многообразна - той се изявява като солист на симфонични оркестри, участник в различни камерни формации, осъществява самостоятелни клавирни рецитали. Дълги години е солист - пианист в Симфоничния оркестър на БНР. В момента заема длъжността продуцент Симфонична музика към „Музикална къща“ - БНР. В програмата за концерта в Добрич са Прелюд и фуга в до минор и Хроматична Фантазия и Фуга ре минор на Бах, Соната до мажор на Хайдн, една Соната на Моцарт и Соната оп. 13 до минор на Бетовен.  \r\nНа 9 май концерт ще изнесе Български камерен оркестър - Добрич с диригент Алексей Измирлиев. Гост-солист ще бъде Александър Зайранов - цигулка. Той блестящо младо дарование (роден през 2001 г.), ученик в НУИ „Добри Христов“ - Варна с преподавател Евгения Паскова и младши студент в класа по цигулка на проф. Марио Хосен. На 10 г. вече дебютира като солист на Les Orpheistes Festival Orchestra във Виена, Австрия. От 2012 г. до сега е редовен участник в майсторския клас на проф. Марио Хосен в Международна лятна академия „Орфеус” – Виена. Лауреат е на български и международни  конкурси, сред които: “Светослав Обретенов”- Провадия; “EUROASIA – 2013” Токио, Япония,; ”проф. Недялка Симеонова”; XXI Международен конкурс „Андреа Постакини” - Италия; „Млади виртуози“ – София; „Млади вируози” – Румъния, „Охридски бисери“ – Охрид, Македония; „Надежди, таланти, майстори“ – Добрич; \"Васко Абаджиев\" – София; „Антонио Вивалди” – Виена; конкурс за Немска и австрийска музика – Бургас и мн. др. Солист на именити наши и чужди оркестри, работи с диригенти като Франсоа Декамп, Мартин Пантелеев, Пламен Джуров, Максим Ешкенази, Деян Чобанов, Дарио Мачелари. Носител e на награда „Варна – 2013” и награда на фондация „Отворено общество” 2014 г. Заедно с брат си Мартин Зайранов печелят Голямата награда за полет в изкуството \"Стоян Камбарев\" 2015, Голямата награда на „Ротари клуб“ – Варна, 2016 г. Стипендиант на Министерство на културата. В момента свири на цигулка на немския лютиер Алфред Бинер, спечелена на І Национален музикален конкурс „Алфред Бинер”, 2018 г. В програмата са включени произведения на Антон Брукнер, Моцарт и Хайдн. Последният концерт е на 10 май. Тогава ще се представи Дуо „Валмор“ - Ива Недева -цигулка и Розалинд Фанг, Малайзия – пиано. Това са едни от най-младите участници в историята на този камерен фестивал, но с впечатляващи успехи на световните сцени. За тяхното дуо Ралф Готони твърди: „И двете притежават изключителна музикалност, дълбоко разбиране на вътрешната същност на музиката, перфектно камерно сътрудничество…“ \r\nИва Недева е родена е през 1993 г. в България. Музикалните ѝ наставници са имена като Антон Сороков в Университета за музикални и сценични изкуства във Виена и Олга Войтова в Академията за музика и театър в Мюнхен. Понастоящем завършва магистърска степен по соло цигулка в Университета по музика в Лозана в класа на проф. Павел Верников. На 14 г. е поканена да учи със стипендия от кралицата, пред която изнася концерт, в музикална школа „Йехуди Менухин“ в Лондон. Печели челни места в конкурси в България и Европа. Свири като солист на световни оркестри. Има редица майсторски класове. Тази година осъществява дебют в престижната зала Esplanade в Сингапур, като част от турнето в Азия с пианистката Розалинд Фанг. Предстои им и издаването на първи CD.  Ива свири на цигулка \"Никола Амати 1658\". \r\nРозалинд Фанг е родена в Малайзия. Започва да свири на пиано на 5 г. и изнася първия си рецитал в Джакарта, когато е само на 8 г.  На 10 г. ѝ е предложено място за обучение при проф. Рут Най в музикалната школа „Йехуди Менухин“ в Лондон. Оттогава тя свири в най-известните концертни зали. Носител е на много награди в международни конкурси за пианисти. Солира с оркестри в Европа, Азия и Япония. Завършва Университета за музика, театър и медии в Хановер при проф. Бернд Гьотцке. Учила е също клавесин при проф. Асен Бояджиев и акомпанимент при проф. Ян Филип Шулце. С Ива основават дуото „Валмор“ и заедно също имат блестящи изяви по цял свят. В програмата за концерта си в Добрич младите творци са подбрали Клод Дебюси със Соната за цигулка и пиано в сол минор, Оторино Респиги - Соната за цигулка в си минор и Соната за цигулка и пиано от Фазил Сей, който е млад турски композитор, известен повече в Европа.   \r\nЖулиета НИКОЛОВА", "date": "2019.05.02", "title": "Светлана Попова, Община град Добрич: Предлагаме изключително интересна програма в Седмицата на камерната музика „Проф. Константин Илиев“"}
{"url": "http://www.focus-news.net/news/2019/05/02/2653102/evropeyski-izbori-2019-tanya-tsaneva-tsik-kam-momenta-imame-28-zapitvaniya-i-2-otkaza-za-subsidirane-na-mediyni-izyavi-v-predizbornata-kampaniya.html", "text": "Към момента имаме 28 запитвания и 2 отказа за субсидиране на медийни изяви в предизборната кампания. Това каза говорителят на ЦИК Таня Цанева по време на брифинг, предаде репортер на  Агенция „Фокус“ . „Започна и стартираха заявките за субсидиите за медийни изяви в предизборната кампания на политическите партии и коалиции и независими кандидати. Към момента имаме 28 запитвания и два отказа. Отказите са на основание, че една от медиите не беше предоставила в срока тарифите си. Едната заявка беше подадена от единия субект от коалицията, а не от цялата коалиция“, уточни тя. „Опитваме се много бързо да ги обработваме, защото знаем, какво е темпото на работа на медиите, за да можем да отговорим на техните искания,“ допълни Цанева.  \r\nДаяна ДЮЛГЕРОВА", "date": "2019.05.02", "title": "Европейски избори 2019: Таня Цанева, ЦИК: Към момента имаме 28 запитвания и 2 отказа за субсидиране на медийни изяви в предизборната кампания"}
{"url": "http://www.focus-news.net/news/2019/05/02/2653108/kyustendil-uvelichavat-se-sredstvata-za-deystvashtiya-fond-za-mestni-initsiativi-v-grada.html", "text": "Увеличават се средствата за действащия Фонд за местни инициативи в Кюстендил. Това съобщиха за  Радио „Фокус” – Кюстендил  от Общински съвет – Кюстендил. Заложените за тази година средства за общинския фонд са били в размер на 30 000 лева, но при обявената процедура за набиране на проекти предложения се е оказало, че има голям интерес за участие. Подадени са общо 25 проекти предложение по приоритетната ос „Благоустрояване и озеленяване в община Кюстендил”. Оценителната комисия е извършила обобщена техническата и финансова оценка на достигналите до финалния етап местни инициативи, предложението е да бъдат финансирани общо 21 проекта. Необходимият финансов ресурс за това е 41 985 лева, поради което е направено увеличаване на първоначално предвидения финансов ресурс за фонда. \r\nВенцеслав ИЛЧЕВ", "date": "2019.05.02", "title": "Кюстендил: Увеличават се средствата за действащия Фонд за местни инициативи в града"}
{"url": "http://www.focus-news.net/news/2019/05/02/2653109/evropeyski-izbori-2019-aleksandar-andreev-tsik-v-byuletinata-za-evropeyskite-izbori-ima-kvadratche-ne-podkrepyam-nikogo.html", "text": "В бюлетината за европейските избори има квадратче „не подкрепям никого“. Това каза говорител на ЦИК Александър Андреев по време на брифинг, предаде репортер на  Агенция „Фокус“ . „Другото различно в нея е, че преференциите са изписани в три цифрено число, като броят на преференциите е равен на броя на мандатите на България в Европейския парламент от 101 до 117“, добави говорителят на ЦИК. „След откъсването на самата бюлетина, тя се сгъва по хоризонтала и остава скрит номерът. При всички случаи с всяко едно участие в нашите материали ще обясняваме и начина на гласуване, за да може правилно да бъде отразен вотът на избирателя“, допълни Андреев.  \r\nДаяна ДЮЛГЕРОВА", "date": "2019.05.02", "title": "Европейски избори 2019: Александър Андреев, ЦИК: В бюлетината за европейските избори има квадратче „не подкрепям никого“"}
{"url": "http://www.focus-news.net/news/2019/05/02/2653115/dobrich-nad-2000-uchastnitsi-shte-se-kachat-na-stsenata-na-predstoyashtiya-obshtobalgarski-sabor-s-balgariya-v-sartseto-v-kavarna.html", "text": "В дните от 10 до 12 май Каварна ще бъде домакин за шестнадесети път на Общобългарски младежки фолклорен събор „С България в сърцето”. Това съобщиха от пресцентъра на  Община Каварна . За първи път в историята на събора на сцената ще се качат над 2000 деца и младежи, които ще са от България, Молдова, Украйна и Румъния.  \r\nПредседател на журито е Таня Величкова-певица и преподавател в НМУ „Любомир Пипков“ - София и членове Вили Чаушев - фолклорен инструменталист и преподавател в НМУ „Любомир Пипков“ - София и Мирослав Аспарухов - хореограф.  \r\nОрганизатори на събитието са Община Каварна и Продуцентска къща „Пирина”. Съборът няма конкурсен характер, но най-добрите изпълнения през деня ще бъдат включени във вечерните концерти.  \r\nПрограмата през трите дни на събора „С България в сърцето“ включва и провеждането на конкурсите „Ревю на народни носии\", надиграване „Кръшна ръченица” и „Мис и Мистър Фолклор 2019”.  \r\nТова е единственият по мащабите си събор, който обединява българските младежи от целия свят на базата на българския фолклор. Утвърден като традиционен Общобългарски младежки фолклорен събор, „С България в сърцето” събира през годините младежи, потомци на българи от Албания, Молдова, Украйна, Македония, Румъния и Сърбия.", "date": "2019.05.02", "title": "Добрич: Над 2000 участници ще се качат на сцената на предстоящия общобългарски събор „С България в сърцето“ в Каварна"}
{"url": "http://www.focus-news.net/news/2019/05/02/2653111/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Кметът на Асеновград д-р Емил Караиванов даде старт на ремонтните дейности в детска градина „Пролет”. От днес започват строително-ремонтни дейности по сградата и дворното пространство там. Ще чуете повече за това от самия кмет в днешното издание на предаването „Асеновград – Богоизбран пред портите на Родопите“ по  Радио „Фокус“ - Пловдив . Ще анонсираме и важни събития, които предстоят в града. София Филм Фест ще гостуват този уикенд в Асеновград. Повече за това ще ни разкаже Радомира Кунова. \r\nДовечера е традиционния концерт на читалище „Паисий Хилендарски“ пред историческия музей. Ще чуем подробностите и поканата за концерта от секретаря на читалището Петя Дачева. \r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Водещ е Цветана Тончева.", "date": "2019.05.02", "title": "Акценти в предаването „Асеновград – Богоизбран пред портите на Родопите“ по Радио „Фокус” - Пловдив"}
{"url": "http://www.focus-news.net/news/2019/05/02/2653112/sport-del-potro-veche-trenira-v-madrid.html", "text": "Хуан Мартин дел Потро е в Мадрид и в сряда направи първата си тренировка в комплекса „Каха Махика“, където идната седмица започва турнира от сериите „Мастърс“. По всичко личи, че Дел Потро вече не изпитва болки в коляното и е готов да се върне на корта в Мадрид. Този сезон аржентинецът е участвал само в един турнир – в Делрей Бийч през февруари, но здравословното му състояние се влоши и той продължи лечението си. В резултат на травмата 30-годишният Дел Потро слезе от № 3 до № 8 в ранглистата при мъжете. \r\nТурнирът в Мадрид е с награден фонд над 7 милиона евро. Шампион миналата година стана Александър Зверев, който на финала победи Доминик Тийм в два сета – 6:4, 6:4.", "date": "2019.05.02", "title": "Спорт: Дел Потро вече тренира в Мадрид"}
{"url": "http://www.focus-news.net/news/2019/05/02/2653113/otets-evgeni-yanakiev-katedralen-hram-sveti-dimitar-v-sliven-kandidatstva-s-proekt-za-razvitie-na-religiozniya-turizam.html", "text": "Катедрален храм „Свети Димитър“ в Сливен кандидатства с проект за развитие на религиозния туризъм. Това съобщи пред  Радио „Фокус“ – Сливен  предстоятелят на храма отец Евгени Янакиев. Проектът е на стойност 9.7 млн. лв., с който храма ще кандидатства по ОП „Региони в растеж“. „В проекта предвидени ремонт и изграждане на камбанария на катедралния храм, изграждане на манастир „Св. Георги“ около настоящия едноименен храм, направата на църковна библиотека и музей\", посочи отец Евгени . \r\n„Понеже от стари снимки сме виждали, че камбанарията на „Свети Димитър“ преди е била някъде към „Чешмата с мечето“, но през социализма е съборена, имаме идея да я възстановим на старото ѝ място. Сега камбанарията се намира на покрива на храма, което не е правилно, пък и не е много сигурно, затова ще искаме едно отстъпено право за строеж от Общината в градинката, която е от дясно на катедралния храм да я застроим и да направим там камбанария“, каза още отец Евгени. \r\nКъм самия проект ще бъде включен и храм „Св. Георги“. „Знаем, че е бил стар манастир, сега възстановихме храма, имаме готов проект за манастир, но срещаме трудност там с това, че земята около храма е горски фонд. Затова и там ще искаме отстъпено право на строеж. По проект имаме заложени около 730 кв. м застроена площ за манастира. Ако не успеем да получим отстъпено право на строеж, ще направим поне самия храм и оградата около него“, посочи още той. \r\nПо думите му в мащабния проект ще бъде заложена и идеята да се ползва имот на Митрополията, който да бъде застроен и вътре в него да се направят библиотека и музей. „Имаме много красиви икони и утвари, които всеки си заслужава да види. Имотът се намира там, където сега е църковния магазин и къщата, която е от дясната страна на площад „Хаджи Димитър“. Планира се старата сграда да се събори и да се построи нова, поясни свещеникът. \r\nВ проекта са включени  възстановяването и ремонтирането на църковен имот на Сливенските минерални бани, както и на храм „Св. София“ в квартал „Ново село“, добави отец Евгени. \r\nЛюдмила ЙОРГОВА", "date": "2019.05.02", "title": "Отец Евгени Янакиев: Катедрален храм „Свети Димитър“ в Сливен кандидатства с проект за развитие на религиозния туризъм"}
{"url": "http://www.focus-news.net/news/2019/05/02/2653116/plovdiv-kmetat-na-asenovgrad-d-r-emil-karaivanov-dade-start-na-remontnite-deynosti-v-detska-gradina-prolet.html", "text": "От днес започват строително-ремонтни дейности по сградата и дворното пространство на детска градина „Пролет” в Асеновград, съобщиха за  Радио „Фокус“- Пловдив  от пресцентъра на общината. Стартът на работата даде кметът на общината д-р Емил Караиванов, който направи и първата копка на обекта. „Пожелавам на целия персонал в градината да посрещнем новата учебна година в една изцяло обновена дворна площ и сграда, в която ще могат да възпитават и обучават нашите деца в отлични условия”, каза кметът д-р Караиванов. \r\nСъбитието бе съпътствано по традиция с водосвет за здраве и благополучие, който извърши архиерейският наместник свещеноиконом Йордан Георгиев. \r\nВ детска градина „Пролет” предстоят редица строително-ремонтни дейности. По самата сграда ще се извърши ремонт на фасадата – топлоизолация на стените, подходяща външна мазилка в красиви цветове, предстои основен ремонт на покрива, отоплителната инсталация, подновяване на електроинсталацията и осветителните тела, както и мерки, свързани с осигуряване на съответствие с нормите за пожарна безопасност. \r\nИнтересна нова придобивка ще получат възпитаниците на детската градина – в дворното пространство на детската градина ще се оформи биоградина, в която децата ще се учат да отглеждат зеленчуци сред природата. Другите дейности по двора са поставяне на рампа за хора в неравностойно положение, ще се монтира нова ограда, ще се направи нова спортна площадка за децата, а старите площадки за игра ще бъдат обновени. Освен това ще се закупи ново оборудване и обзавеждане за детското заведение. \r\nПроектът „Образователна инфраструктура” по ОП „Региони в растеж” 2014-2020 в община Асеновград обхваща общо 6 детски и учебни заведения и стойността му е за над 6 млн. лв. Работата в пет от тях вече започна. На 13 май ще се даде началото и на дейностите в последния обект ДГ „Надежда”.", "date": "2019.05.02", "title": "Пловдив: Кметът на Асеновград д-р Емил Караиванов даде старт на ремонтните дейности в детска градина „Пролет”"}
{"url": "http://www.focus-news.net/news/2019/05/02/2653117/evropeyski-izbori-2019-g-svetlana-yordanova-valeri-simeonov-zapochna-kardinalnata-promyana-v-sistemata-na-telk.html", "text": "Валери Симеонов започна кардинална реформа в системата на ТЕЛК, една реформа, за която всички говореха, но никой нямаше смелостта да предприеме. Това заяви заместник-министърът на здравеопазването Светлана Йорданова, съобщиха от пресцентъра на  НФСБ . По думите ѝ тази промяна е засегнала всички страни – и лекарите, които работят в системата на ТЕЛК, и лекарите, които работят в сферата на медицинската експертиза, и тези, които неправомерно се възползваха от тази система.  \r\n„Основното послание на реформата е възстановяването на справедливостта по отношение на хората с увреждания. И категорично мога да заявя, че този ангажимент към нашите избиратели се постигна благодарение на г-н Валери Симеонов. Затова призовавам да се гласува за него – Валери Симеонов показа, че е човек на действието, човек, който изпълнява поетите към хората ангажименти“, подчерта зам.-министър Светлана Йорданова.  \r\nВалери Симеонов е водач на листата на „Патриоти за Валери Симеонов (НФСБ и Средна Европейска класа)“. На предстоящите избори за български представители в Европейския парламент родолюбивата коалиция се явява под № 1 в изборната бюлетина.", "date": "2019.05.02", "title": "Европейски избори 2019 г.: Светлана Йорданова: Валери Симеонов започна кардиналната промяна в системата на ТЕЛК"}
{"url": "http://www.focus-news.net/news/2019/05/02/2653119/v-umbal-burgas-spasiha-dete-sas-zabita-v-glavata-gradinska-nozhitsa.html", "text": "В УМБАЛ Бургас спасиха дете със забита в главата градинска ножица. Това съобщиха от пресцентъра на  лечебното заведение . 7-годишно момче със забита в главата градинска ножица беше спасено в УМБАЛ Бургас навръх Великден. По думите на родителите, детето паднало върху инструмента, докато си играело в градината. Ръждясалото острие минава през цялата буза и опира в черепа зад окото. „Още няколко милиметра и изходът щеше да е фатален“, коментират дежурните лекари. Веднага са направени всички образни изследвания и е свикан екип за спешна операция. Следват няколко дни възстановяване в отделенията по реанимация и УНГ и от вчера момчето си е вкъщи. „В цялата си над 30-годишна практика не съм виждал подобна травма. Оприличавам я на нараняване от военно време, каквито наранявания в днешни дни са рядкост. Острието на ножицата прилича на копие, на щик. В хода на операцията то е извадено много бавно, кървенето е овладяно, наложи се и кръвопреливане“, коментира УНГ-специалистът д-р Даниел Петков, който извършва операцията. Щастливият изход е резултат от екипната работа на Спешно отделение в лицето на дежурния д-р Светослав Тодоров, анестезиолога д-р Валентин Кравченко, както и отделенията по образна диагностика и детски болести. Случаят ще бъде докладван на медицински научен форум. Причината за травмата – градинската ножица с размер около 70 см, се пази за спомен в УНГ отделението на Бургаската болница.", "date": "2019.05.02", "title": "В УМБАЛ Бургас спасиха дете със забита в главата градинска ножица"}
{"url": "http://www.focus-news.net/news/2019/05/02/2653123/reuters-sasht-privedoha-danni-za-broya-na-zaginalite-v-zadgranichnite-im-operatsii.html", "text": "Американските военни са отговорни за смъртта на около 120 цивилни и раняването на други 65 души в Ирак, Сирия, Афганистан и Сомалия. Това става ясно до доклад на Пентагона за 2018 г., предава  Reuters , като припомня, че правозащитните организации представиха съвсем различна информация за жертвите. \r\nГодишният доклад показа значителен спад от близо 800 цивилни граждани, убити през 2017 г., отчасти поради забавения темп на операциите срещу „Ислямска държава“ в Ирак и Сирия. \r\nВ рамките на операциите в Афганистан през 2018 г. са били убити 76 цивилни, 42 са загинали в Ирак и Сирия, а двама други – в Сомалия, според доклад с обем от близо 20 страници. По оценка на Пентагона в Либия и Йемен военнослужещите на САЩ не носят отговорност за смъртта на цивилни лица. \r\nВ доклад, публикуван в края на април, „Амнести Интернешънъл“ и мониторинговата организация Airwars съобщиха, че при американското нападение срещу „Ислямска държава“ и сирийската столица на халифата им – Ракка, са убити повече от 1600 цивилни граждани. Тереза Герова", "date": "2019.05.02", "title": "Reuters: САЩ приведоха данни за броя на загиналите в задграничните им операции"}
{"url": "http://www.focus-news.net/news/2019/05/02/2653118/fokus-makedoniya-georgi-ivanov-razpitva-za-privilegiite-sled-iztichane-na-mandata-mu.html", "text": "Правителството в Скопие потвърди, че президентът Георги Иванов е разпитал за привилегиите, на които ще се радва след края на мандата му. Говорителят на кабинета Миле Бошняковски поясни, че съответните въпроси са отправени от Президентството към Службата по общи въпроси, предава македонският  „Фокус“ . \r\n„Беше зададен въпросът какъв бюджет ще бъде отделен за президента след напускане на длъжността и след края на мандата му. От канцеларията на президента се интересуваха от спецификата на оформянето на кабинета на бившия президент, на което Службата отговори”, увери Бошняковски. Тереза Герова", "date": "2019.05.02", "title": "„Фокус“ (Македония): Георги Иванов разпитва за привилегиите след изтичане на мандата му"}
{"url": "http://www.focus-news.net/news/2019/05/02/2653120/veliko-tarnovo-64-000-evro-sa-sabrani-do-momenta-za-lechenieto-na-18-godishnata-nikol-vladkova.html", "text": "64 000 евро са събрани до момента за лечението на  18-годишната Никол Владкова от Велико Търново. Това съобщи нейният съученик Денислав Караиванов, предаде репортер на  Радио „Фокус“ – Велико Търново . Той отбеляза, че се организират различни благотворителни събития за събиране на средства. Последното такова е било дрифт шоу на полигона в кв. „Чолаковци“ в града“, по време на което, само за няколко часа, са събрани над 6000 лева. Преди това са се провели баскетболен, футболен и тенис турнир, както и благотворителен базар в училището на Никол – ПМГ „Васил Друмев“. Събраната сума покрива само първия етап на лечението, който приключва на 18 май. Цялото лечение на Никол ще продължи до месец август. „Тази сума от 64 000 евро вече е събрана, но тя не е достатъчна. Оттук нататък всяка една манипулация, всеки един преглед и всяко едно изследване ще изискват още средства, които са непосилни за семейството, тъй като цените на клиниките в Истанбул са убийствени. Оттук нататък всяка стотинка е важна“, посочи Денислав Караиванов. Той съобщи, че към момента състоянието на Никол е стабилно. От днес е започва втори етап на химиотерапията. Заради усложнения се е наложило едновременно прилагане и на лъчетерапия и на химиотерапия. „Никол се чувства добре. Тя вярва, че ще се оправи, което е много важно. Нейната енергия ни дава енергия и на нас да продължим нашата кампания. Ние също вярваме, че всичко това ще завърши по един страхотен за всички ни начин“, посочи Денислав Караиванов. \r\nТой допълни, че през месец юни предстои да бъдат организирани още събития за набиране на средства, с които да бъдат покрити разходите за престой и лечение на Никол в Турция. Нейните съученици изказаха благодарност на кмета и на администрацията на Община Велико Търново, които освен с парични средства за подпомогнали кампанията и логистично. \r\nНадежда КРЪСТЕВА", "date": "2019.05.02", "title": "Велико Търново: 64 000 евро са събрани до момента за лечението на 18-годишната Никол Владкова"}
{"url": "http://www.focus-news.net/news/2019/05/02/2653122/sliven-105-rabotni-mesta-shte-badat-razkriti-po-regionalnata-programa-za-zaetost-v-oblastta.html", "text": "105 работни места ще бъдат разкрити по Регионалната програма за заетост в Сливенска област с осигурен финансов ресурс от държавата в размер на 406 041 лева и 7 250 лева – от областната и четирите общински администрации. Това съобщиха от  Областна администрация - Сливен . Целта е да бъде осигурена заетост за безработни лица над 50-годишна възраст, за продължително безработни и за младежи до 29-годишна възраст, които не се обучават и не са заети, за хора с увреждания, безработни с ниска професионална квалификация и ниско образование. Регионалната програма за заетост бе обсъдена и гласувана на последното заседание на Постоянната комисия по заетост към Областния съвет за развитие, което бе водено от зам. областния управител Димитринка Петкова. \r\nРаботните места ще бъдат разкрити за срок от 6 месеца, считано от началото на юни. 70 от тях ще са на 8-часово работно време. Останалите наети ще са на непълен, 6-часов работен ден. \r\nВ община Сливен ще бъдат разкрити 45 работни места. От тях 13 ще са за поддръжка на сгради в малки населени места от общината. Ще бъдат наети и 30 души на длъжност „градинар“, които ще отговарят за поддръжката и почистването на парковете, междублоковите пространства в кварталите на Сливен, Сливенски минерални бани и гробищните паркове в областния град. Двама души ще бъдат наети за хигиенисти в центровете за хора с увреждания. На 17 общи работници ще бъде осигурена заетост от община Нова Загора за поддръжка на обекти, зелени площи и почистване в 13 населени места. В община Твърдица ще бъдат разкрити 18 позиции за сезонни работници в 8 населени места за поддържане на улиците и тротоарите, почистване от наноси на речните корита и др. 22-ма ще са сезонните работници в община Котел, в 9 населени места.", "date": "2019.05.02", "title": "Сливен: 105 работни места ще бъдат разкрити по Регионалната програма за заетост в областта"}
{"url": "http://www.focus-news.net/news/2019/05/02/2653124/evropeyski-izbori-2019-g-ivelina-vasileva-papa-frantsisk-e-edin-ot-nay-silnite-glasove-podkrepyashti-opazvaneto-na-okolnata-sreda.html", "text": "„Предстоящото посещение на папа Франциск е сред важните събития за страната ни и знаково за католическата общност. Той е един от най-силните гласове по света, подкрепящи опазването на околната среда и борбата с измененията на климата. Неведнъж е отправял послания към световните лидери по темата. Според него „всяка вреда на околната среда, вреди и на човечеството“. Това коментира кандидатът за евродепутат Ивелина Василева по повод предстоящата визита на главата на Римо-католическата църква в България на 5 и 6 май в София и Раковски, Това съобщиха от пресцентъра на  ПП ГЕРБ .  \r\nТя припомни, че папа Франциск даде своята подкрепа и за приемането на Споразумението срещу климатичните промени в Париж.  \r\n„На 16 септември 2015 г., като министър на околната среда и водите аз и г-н Гуджеров – тогава зам.-министър в екипа ми, а сега кмет на община Раковски, имахме честта да присъстваме на аудиенция при Негово Светейшество за всички ресорни министри от ЕС. Три месеца преди ключовия форум в Париж, папа Франциск насърчи 28-те министри на околната среда да засилим усилията за приемане на споразумението за климата. „От моя страна и на Светия Престол няма да липсва подкрепата, за да се отговори по подходящ начин както на вика, който издига Земята, така и на вика на бедните“, каза тогава папата. По време на тази запомняща се среща той допълни още, че „околната среда е общо благо, наследство на цялото човечество и отговорност за всеки един от нас“, припомни Василева. На 22 октомври 2016 г. българският парламент ратифицира Споразумението срещу климатичните промени, което влезе в сила на 4 ноември 2016 г. \r\nВ момента в град Раковски тече подготовка за 6 май, когато жителите и гостите на града ще могат да проследят светата литургия с първо причастие, което папа Франциск ще даде на деца в църквата \"Пресвето сърце Исусово\". „Оценявам колко вълнуваща и запомняща е предстоящата среща за цялата католическа общност. В навечерието на посещението, искам да пожелая успех на кмета на Раковски Павел Гуджеров, който с професионализъм и желание работи за добрия живот и облик на общината“, каза още Ивелина Василева.  \r\nВ своята предизборна кампания кандидатът за евродепутат отново залага на каузите свързани с опазване на околната среда. \r\n„Високите екологични стандарти са предпоставка за здраве и добри условия на живот. Фокусът ни е подобряване качеството на атмосферния въздух, чистотата на водите, опазването на Черно море и не на последно място – ограничаване употребата на пластмаса, която е основен замърсител на водните басейни“, коментира Василева, която е председател на парламентарната Комисия по околната среда и водите.", "date": "2019.05.02", "title": "Европейски избори 2019 г.: Ивелина Василева: Папа Франциск е един от най-силните гласове, подкрепящи опазването на околната среда"}
{"url": "http://www.focus-news.net/news/2019/05/02/2653126/yambol-predstoi-remont-na-osnovnoto-hidrotehnichesko-saorazhenie-grada.html", "text": "Основното разделително съоръжение на р. Тунджа в границите на Ямбол, което регулира водния поток, минаващ през града, ще бъде ремонтирано със средства от държавния бюджет. Това съобщиха от пресцентъра на  Община Ямбол . Искането от страна на общината за финансова помощ за неотложен ремонт е одобрено с Постановление №96 на Министерски съвет. Общо 667 550 лева ще бъдат преведени като трансфер по бюджета на общината за ремонтно-възстановителни работи по преливник, водобоен кладенец и подпорна стена на съоръжението. \r\nСъоръжението в северозападната част на града е основното, което регулира притока на водни маси от р. Тунджа през града, като ги разпределя според нуждите по двата ръкава на реката и има предпазваща роля за евентуално заливане на градски територии от високи води. Проблем с нормалното му функциониране бе установен още през 2015 г., вследствие на рекордно високо ниво на р. Тунджа през зимния период. Тогава се констатира пропадане на земния насип между основния и облекчителния ръкав, извършени бяха проверки, включително и подводно обследване. Резултатите показаха висока степен на увреждане на разделителното съоръжение, като са засегнати конструктивни елементи, следствие на което през съоръжението преминаваше значително количество вода зад подпорната стена и е изнесен земният насип между двата ръкава. Създадена бе реална опасност от събаряне на подпорната стена и последващо разрушаване на цялото съоръжение. Това би довело до риск от преливане на дигите в рамките на града и поражения върху останалите мостове по течението на реката. \r\nЗа извършването на ремонтните дейности по разделителното съоръжение предстои обявяване на конкурс за изпълнител.", "date": "2019.05.02", "title": "Ямбол: Предстои ремонт на основното хидротехническо съоръжение града"}
{"url": "http://www.focus-news.net/news/2019/05/02/2653121/evropeyski-izbori-2019-aleksandar-andreev-tsik-ot-ban-i-sofiyskiya-universitet-predostavyat-gotovnost-za-sertifitsirane-i-oditirane-na-mashinite-za-glasuvane.html", "text": "От БАН и Софийския университет предоставят готовност за сертифициране и одитиране на машините за гласуване. Това каза говорител на ЦИК Александър Андреев по време на брифинг, предаде репортер на  Агенция „Фокус“ . “Тече допълнителна процедура по машинно гласуване. В ЦИК е постъпило писмо от Софийския университет, както и БАН е предоставила своята готовност за подпомагане на ЦИК за сертифицирането и одитирането на машините, което ще се извърши след 15 май. В него са посочени имената на специалистите, които искат да направят този одит от името на Софийския университет“, уточни Андреев. Попитан дали има време за да се провери софтуера на  машините преди изборите, той обясни, че срокове, които са предвидени в договора са съобразени с оглед това да бъдат изпълнени всички дейности за подготовка на машините. „Софтуерът ще бъде качен на машините към 15 май и до доставката до 25 май е срокът, в който трябва да бъдат сертифицирани и одитирани машините, заедно със софтуера. Това ще бъде извършено от специалистите“, уточни Андреев. \r\nДаяна ДЮЛГЕРОВА", "date": "2019.05.02", "title": "Европейски избори 2019: Александър Андреев, ЦИК: От БАН и Софийския университет предоставят готовност за сертифициране и одитиране на машините за гласуване"}
{"url": "http://www.focus-news.net/news/2019/05/02/2653125/veliko-tarnovo-osigureni-sa-70-hilyadi-leva-za-podpornata-stena-na-ul-ekzarh-antim-i-v-svishtov.html", "text": "Междуведомствената комисия за възстановяване и подпомагане към МС отпусна 70 хиляди лева на община Свищов за овладяване процеса на срутване на подпорна стена на ул. „Екзарх Антим I” в град Свищов, съобщиха от пресцентъра на  Общината . \r\nВ искането на кмета до Комисията е описано, че в следствие на проливните дъждове, още през декември 2014 година, са се активирали свлачищни процеси, които водят до разрушаването подпорната стена, а обилните дъждове, характерни за региона през месеците април и май, допълнително засилват процеса на ерозия и компрометират засегнатия участък. Към искането са приложени: Заключение от техническа експертиза; Подробна количествено-стойностна сметка и Инвестиционен проект за укрепване и възстановяване. \r\nПредстои процедура по възлагане на фирма изпълнител, която да започне незабавното укрепване на подпорната стена, от чиято стабилност зависи безопасността на цял жилищен блок. \r\nОбщина Свищов ще продължава да настоява за средства, с които да се укрепи и продължението на ул. „Екзарх Антим I”, както и засегнатите участъци на ул. „Рила” в село Ореш.", "date": "2019.05.02", "title": "Велико Търново: Осигурени са 70 хиляди лева за подпорната стена на ул. „Екзарх Антим I” в Свищов"}
{"url": "http://www.focus-news.net/news/2019/05/02/2653128/ebvr-edna-treta-ot-naselenieto-na-zapadnite-balkani-zhivee-v-chuzhbina.html", "text": "Близо шест милиона души от страните в Западните Балкани живеят в чужбина. Това обяви президентът на Европейската банка за възстановяване и развитие Сума Чакрабарти, като подчерта, че това е една трета от населението на региона, съобщава скопското електронно издание  „Локално“ . \r\n„Независимо от факта, че тези хора изпращат значителни суми в родните си страни, техните таланти се използват от други страни. Също така паричните преводи не оказват значително въздействие върху развитието. Те също така ограничават желанието да работят онези, които са останали у дома“, обясни Чакрабарти. \r\nАнализите на ЕБВР показват, че все повече висококвалифицирани кадри напускат Балканите, а не такива със средно образование и умения.  Съгласно думите на президента на ЕБВР, миграцията на квалифицирани работници оказва отрицателно въздействие върху производителността, но негативният ефект на растежа може да има и напускането на нискоквалифицирана работна сила. \r\n„Емиграцията, особено на младите обучени кадри, е сериозен проблем за Западните Балкани. Миграцията е мотивирана от разликите в доходите в сравнение със страните от Европа. Но тя също така е свързана с недоволството от вътрешните политически и икономически условия“, казва Чакрабарти. Тереза Герова", "date": "2019.05.02", "title": "ЕБВР: Една трета от населението на Западните Балкани живее в чужбина"}
{"url": "http://www.focus-news.net/news/2019/05/02/2653127/veliko-tarnovo-zapochva-noviyat-sezon-na-initsiativa-muzika-v-parka.html", "text": "Започва новият сезон на инициатива „Музика в парка“ във Велико Търново, предаде репортер на  Радио „Фокус“ – Велико Търново . Безплатните концерти в парк „Марно поле“ се организират от музикантите от Духовия оркестър при Община Велико Търново. Първият за тази година ще е тази вечер, от 18.00 часа. \r\nОркестърът е създаден през 1967 г., в началото обслужва ритуалите на Община Велико Търново и се изявява в паркове и концертни зали. С течение на годините музикантите започват да разнообразяват репертоара си, а естрадно-джазовата музика, която изпълняват, носи по-модерно звучене, което дава повод освен духов оркестър да бъдат наричани и „биг бенд”. Диригент на Общинския духов оркестър в момента е маестро Владимир Бошнаков. \r\nНадежда КРЪСТЕВА", "date": "2019.05.02", "title": "Велико Търново: Започва новият сезон на инициатива „Музика в парка“"}
{"url": "http://www.focus-news.net/news/2019/05/02/2653129/yambol-s-litiyno-shestvie-i-voenen-marsh-shte-bade-otbelyazan-gergyovden-v-grada.html", "text": "По повод светлия християнски празник Гергьовден, кметът на Ямбол Георги Славов и началникът на военния гарнизон подп. Милен Димитров канят всички жители и гости на Ямбол да бъдат част от празничните прояви в града. Това съобщиха от пресцентъра на  Община Ямбол . Отбелязването на Св. вмчк. Георги Победоносец ще започне от 8.30 часа в храм „Св. вмчк. Георги Победоносец“ с отслужването на празничната Света литургия. По традиция от храма в 10.00 часа ще тръгне лития с иконата, в която е вградена частица от мощите на светеца по маршрут: ул. „Св. Георги“, „Ат. Кратунов“, „Индже войвода“, „Г. Дражев“, „Цар Ив. Александър“, пл. „Освобождение“, ул. „Г. Раковски“, площадно пространство пред община Ямбол. \r\nС тържествен ритуал по издигане на националния флаг, отслужване на молебен и марш на представителни блокове от военните формирования на ямболския гарнизон в 10.30 часа пред сградата на общината ще бъде отбелязан Денят на храбростта и Българската армия. \r\nВ рамките на честването от 11.30 часа в Музея на бойната слава ще бъде представена презентация, посветена на участието на 29-ти пехотен Ямболски полк в Първа световна война 1915 - 1918 г., с лектор инж.Теодор Масов. Традиционно, 6 май е ден на отворени врати в ямболския военен музей, като от 10.00 до 16.00 часа всеки може да разгледа експозициите при вход свободен.", "date": "2019.05.02", "title": "Ямбол: С литийно шествие и военен марш ще бъде отбелязан Гергьовден в града"}
{"url": "http://www.focus-news.net/news/2019/05/02/2653132/evropeyski-izbori-2019-g-andrey-kovachev-v-pleven-s-glasa-si-na-26-may-tryabva-da-dadem-otgovor-na-vaprosa-iskame-li-evropeyskoto-razvitie-na-balgariya-da-prodalzhi.html", "text": "Трябва да развиваме непрекъснато сътрудничеството си с нашите партньори от ЕС, за да бъдем по-добре интегрирани на европейския пазар, да има повече възможности за реализиране на нашата качествена продукция, която и вие произвеждате тук, в Плевен. ЕС ни осигурява подкрепа, но ако ние сами не си помогнем с нашия труд и не работим за нашата страна - каквато и помощ да получаваме, няма да ни е достатъчна. Това каза кандидатът за евродепутат от ГЕРБ д-р Андрей Ковачев, който се срещна с работниците в плевенско предприятие, съобщиха от пресцентъра на  ГЕРБ . Заедно с него бяха народните представители от ГЕРБ Владислав Николов и Ралица Добрева, председателят на Общински съвет - Плевен Мартин Митев и общинските съветници от групата на ГЕРБ Владислав Монов, Христослав Михайлов и Йордан Грижов. \r\n„Навсякъде в страната виждаме табели с европейското знаме, показващи реализирани проекти за подобряване на градската среда, за паркове, инфраструктура, за околна среда, за развитие на човешките ресурси, за повишаване на себестойността на нашата индустрия. Това са явните резултати от членството ни в ЕС”, посочи д-р Ковачев. По думите на втория в листата на ГЕРБ и СДС с гласа си на 26 май нашите сънародници трябва да дадат отговор на въпроса искат ли европейското развитие на България да продължи.", "date": "2019.05.02", "title": "Европейски избори 2019 г.: Андрей Ковачев в Плевен: С гласа си на 26 май трябва да дадем отговор на въпроса искаме ли европейското развитие на България да продължи"}
{"url": "http://www.focus-news.net/news/2019/05/02/2653133/gabrovo-v-natsionalniya-muzey-na-obrazovanieto-zapochna-traditsionniyat-mesets-na-slovoto-i-znanieto.html", "text": "В Националния музей на образованието – Габрово започна традиционният Месец на словото и знанието под наслов „И ний сме дали нещо на светът…“. Това съобщиха за  Радио „Фокус“ – Велико Търново  от Музея. През целия месец посетители ще имат възможност да разгледат изложбите „Възрожденска училищна книжнина“, „Почитта към делото на Св. св. Кирил и Методий“ и външна експозиция „Алеята на знанието – благодетелят“. На 17 май от 15.30 часа ще бъде представен сборникът „Музеите и училищната история“. На 18 май Музеят ще отбележи Европейската нощ на музеите, а 24 май е обявен за ден на отворените врати „Старото школо разказва“. \r\nНадежда КРЪСТЕВА", "date": "2019.05.02", "title": "Габрово: В Националния музей на образованието започна традиционният Месец на словото и знанието"}
{"url": "http://www.focus-news.net/news/2019/05/02/2653114/plovdiv-sadat-ostavi-v-aresta-trima-ot-zadarzhanite-za-huliganski-deystviya-v-kuklen.html", "text": "Пловдивският районен съд взе най-тежката мярка за неотклонение „задържане под стража“ спрямо Р.К., В.К. и И.А., които са обвинени в извършване на хулигански действия в гр. Куклен на 28.04.2019 г. Това съобщиха от пресцентъра на  Съдебна палата – Пловдив . Районният съд прецени, че от показанията на свидетелите, от направените огледи и от изготвените съдебно-медицинска и авто-оценъчна експертиза може да се направи обосновано предположение, че тримата обвиняеми са съпричастни към повдигнатите им обвинения за умишлени престъпления, наказуеми с лишаване от свобода. Според съда е налице опасност при по-лека мярка за неотклонение тримата да извършат престъпление, включително и срещу правосъдието, за това им наложи мярка „задържане под стража“. Определението не е окончателно. То подлежи на обжалване пред Окръжен съд, като в случай на жалба, делото ще се разгледа на 9 май от 15.30 ч. \r\nСпрямо Р. К., /на 22 г./, са повдигнат три обвинения, а именно за хулиганство, за причиняване на лека телесна повреда на полицейски служител при изпълнение на служебните задължения и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив. \r\nСпрямо В. К., на 25 г., са повдигнати две обвинения, а именно за  хулиганство и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен. \r\nИ. А., на 21 г., е обвинен в това, че на 28 април 2019 г., причинил лека телесна повреда на втори полицейски служител при изпълнение на служебните задължения.", "date": "2019.05.02", "title": "Пловдив: Съдът остави в ареста трима от задържаните за хулигански действия в Куклен"}
{"url": "http://www.focus-news.net/news/2019/05/02/2653097/hashim-tachi-srabskite-stoki-sa-vnasyani-v-kosovo-no-po-drugi-patishta.html", "text": "Въвеждането на 100-процентовите мита за внос на сръбски стоки е правилно и легитимно решение на косовските институции. Това подчерта държавният глава на страната Хашим Тачи, като същевременно допълни, че така или иначе сръбските продукти биват внасяни незаконно, предава македонската информационна агенция  „Макфакс“ . \r\nСпоред Клан Косово той също така каза, че сръбският президент Александър Вучич не се тревожи за такси, тъй като сръбските продукти влизат в Косово по други пътища. \r\n„Президентът на Сърбия Александър Вучич не се притеснява много от налагането на митата, защото сръбските стоки влизат в Косово от Черна гора, Албания, Македония, но, за съжаление, чрез контрабанда\", заяви Тачи. Съгласно оценката му Вучич, въпреки че е загубил няколко милиона евро, „е спечелил репутацията с ролята на жертва и образа за това как Сърбия се третира несправедливо\". \r\n„Митата са правилното решение и трябва да останат в сила. Подкрепих тази идея още от самото начало. Не призовавах нито за спирането им, нито за отмяната им, това е чиста лъжа“, добави Тачи. Тереза Герова", "date": "2019.05.02", "title": "Хашим Тачи: Сръбските стоки са внасяни в Косово, но по други пътища"}
{"url": "http://www.focus-news.net/news/2019/05/02/2653130/burgas-predsedatelyat-na-ns-tsveta-karayancheva-shte-otkrie-izlozhbata-vsichko-se-sastoi-v-nashite-sdruzheni-sili-posvetena-na-140-ata-godishnina-ot-uchreditelnoto-sabranie.html", "text": "По повод 140 години от Учредителното събрание и приемането на Търновската конституция председателят на Народното събрание Цвета Караянчева ще открие в Бургас изложбата „Всичко се състои в нашите сдружени сили“, съобщиха от пресцентъра на  Народното събрание . Представянето на документалната експозиция, подготвена от Народното събрание и Държавна агенция „Архиви“, ще бъде на 3 май 2019 г. в 17.00 часа в изложбена зала „Александър Георгиев – Коджакафалията“.  \r\nНа откриването на експозицията ще бъде представен и оригиналът на Търновската конституция. Цвета Караянчева ще поздрави присъстващите, сред които ще са председателят на парламентарната Комисия по околната среда и водите Ивелина Василева, председателят на ДА „Архиви“ доц. Михаил Груев и кметът на Бургас Димитър Николов.", "date": "2019.05.02", "title": "Бургас: Председателят на НС Цвета Караянчева ще открие изложбата „Всичко се състои в нашите сдружени сили“, посветена на 140-ата годишнина от Учредителното събрание"}
{"url": "http://www.focus-news.net/news/2019/05/02/2653131/d-r-svetoslav-dimitrov-veterinaren-lekar-grizachite-sashto-e-neobhodimo-da-badat-obezparazityavani.html", "text": "Гризачите също е необходимо да бъдат обезпаразитявани. Това каза за  Радио „Фокус“ – Пирин  д-р Светослав Димитров, ветеринарен лекар. Той посочи, че зайците и морските свинчета е хубаво да бъдат третирани като има специални препарати и за тях. „Грешно е мисленето на хората, че животното като не излиза от клетката или от вкъщи няма да има паразити“, заяви д-р Димитров. По думите му ние вкарваме паразитите чрез нашите дрехи и обувки в дома, независимо дали ще са под възрастни форми или под формата на яйца. „Те са налице в домашната среда и условия като при подходящи условия се развиват“, каза още ветеринарят. Той допълни, че затова на всеки три-четири месеца е необходимо да се третират против паразити и гризачите. \r\nТой коментира въпросът за реакцията на стопаните, когато забележат кърлеж върху домашния си любимец. „Когато не сме сигурни в собствените си възможности и не сме компетентни е по-добре да се търси помощта на специалист. Важно е да бъде отстранен кърлежът както трябва и да се третира мястото. Необходимо е да се обезпаразити животното“, каза още д-р Светослав Димитров. По думите му в голяма част от случаите забитият кърлеж в тялото на живото показва, че то не е обезпаразитено. „Възможно е да има пробив от самото действие на препарата, от правилното поставяне или от отстраняване от къпане“, каза още специалистът. Ветеринарят уточни, че домашните любимци е хубаво да бъдат обезпаразитявани вътрешно на максимум два месеца, а външно на месец и половина. „По този начин се получава пълно покритие на организма с препарат и животното се предпазва в най-висок процент“, каза още д-р Димитров. Той коментира, че зимата някои хора не слагат външни препарати, понеже е студено. „Въпреки че тогава е студено, паразитите трябва някъде да живеят и една част от тях се загнездват в корените на косъма. Затова зимата също е хубаво да се третират на по-голям интервал“, допълни д-р Димитров. По думите му селскостопанските животни е необходимо също да се обезпаразитяват. „Овцете и козите е необходимо поне два пъти годишно, което се случва пролетно и есенно време с различни препарати. Свинете се обезпаразитяват на около три месеца. Кравите в зависимост дали са млечни или месодайни като млечните се третират два пъти годишно, а месодайните по-често. Причината е, че те са на пасищно отглеждане. Конете се обезпаразитяват два пъти годишно също“, посочи д-р Светослав Димитров. \r\nДенис НИКИФОРОВ", "date": "2019.05.02", "title": "Д-р Светослав Димитров, ветеринарен лекар: Гризачите също е необходимо да бъдат обезпаразитявани"}
{"url": "http://www.focus-news.net/news/2019/05/02/2653134/evropeyski-izbori-2019-g-andrey-kovachev-v-es-edna-ot-nay-vazhnite-i-efektivni-politiki-e-za-mladite-hora.html", "text": "В ЕС една от най-важните и ефективни политики е за младите хора. Това каза на посещение в Общоградско средношколско общежитие кандидатът за евродепутат от ГЕРБ Андрей Ковачев, предаде кореспондентът на  Радио „Фокус“ . Андрей Ковачев се срещна в неформална обстановка с учители и ученици. Той коментира политиката на ЕС към малдите хора. \"Програмата \"Еразъм\" е за ученици, студенти, научни сътрудници, за да могат младите да участват в тези програми за обмяна на опит, да се срещат със своите връстници от другите страни, да обменят традиции и практики\", каза Ковачев. \"За нас като българи е най-важното, независимо къде си събрал опит и образование, да намериш щастието си в родината, да допринесеш за развитието на града, областта, държавата и нашия континент Европа. ЕС дава възможност на младите да получат образование, където желаят. После могат да се върнат в България и в родния Плевен“, каза Ковачев. \"Имате добри университети, където младите хора могат да получат своето висше образование и да намерят перспектива за развитие в родния град\", обърна се към присъстващите Андрей Ковачев.  \r\nВиолета КРЪСТЕВА", "date": "2019.05.02", "title": "Европейски избори 2019 г: Андрей Ковачев: В ЕС една от най-важните и ефективни политики е за младите хора"}
{"url": "http://www.focus-news.net/news/2019/05/02/2653137/stara-zagora-otborat-po-strelba-na-obshtinata-pokaza-zavidni-umeniya-po-strelba-s-pistolet.html", "text": "Отборът по стрелба на Община Стара Загора участва днес в турнир по стрелба с пистолет „Макаров“ по повод 6 май – Ден на храбростта и празник на Българската армия. Това съобщиха от пресцентъра на  Община Стара Загора . Състезанието, организирано от Втора механизирана бригада, се проведе на учебен център „Люляк“. Единадесет отбора се включиха в стрелбата. Девет от тях бяха съставени от представители на военни формирования в състава на Втора механизирана бригада, един от Община Стара Загора и един от Областна администрация. \r\nСъстезанието премина изключително оспорвано. Отборите от по трима мъже и три жени, имаха право на 3х5 изстрела с пистолет „Макаров“. \r\n Отборът на Общината бе воден от Делян Иванов, секретар на Община Стара Загора. Срещу мишените застанаха зам.-кметът Красимира Чахова, фотографът Жейна Желева, Златка Мечева главен експерт в отдел „Транспорт“, Асен Асенов и Петко Крумов -главни експерти в отдел „Туризъм и спортни дейности“, и Веселин Василев, началник звено „Общинска охрана“.  \r\nПри сериозна конкуренция, представителите на общината успяха да завоюват шестото място, изпреварвайки военни отбори с професионални стрелци. \r\nПървото място завоюва отборът на 42-ри механизиран батальон от Ямбол, в състава на Втора механизирана бригада.  \r\nОтличените участници получиха купи и грамоти.", "date": "2019.05.02", "title": "Стара Загора: Отборът по стрелба на Общината показа завидни умения по стрелба с пистолет"}
{"url": "http://www.focus-news.net/news/2019/05/02/2653136/yambol-poveche-ot-3000-dushi-v-grada-praznuvat-imen-den-na-gergyovden.html", "text": "Повече от 3000 души в града празнуват имен ден на Гергьовден. Това съобщиха от пресцентъра на  Общината . Георги е едно от най-разпространените имена в град Ямбол. Общо 2705 от мъжете в Ямбол носят името на св. Георги Победоносец. Сред празнуващите мъже се нареждат и 10 с името Гошо, 25 – Жоро, четирима с името Жорж и един Гергин. \r\nЗначително по-малко ще са празнуващите жени на 6-ти май. Едва 291 носят името Гергана. Сред останалите именички са Герга – 37, Гергина – 20, Георгина - 7 и Георгия – 5 жени.", "date": "2019.05.02", "title": "Ямбол: Повече от 3000 души в града празнуват имен ден на Гергьовден"}
{"url": "http://www.focus-news.net/news/2019/05/02/2653139/evropeyski-izbori-2019-g-andrey-kovachev-v-sledvashtiya-parlament-shte-se-borim-za-dobrite-usloviya-na-trud-v-transportniya-bransh.html", "text": "В следващия парламент ще се борим за добрите условия на труд в транспортния бранш. Това каза на посещение в Общоградско средношколско общежитие Андрей Ковачев, кандидат за евродепутат от ГЕРБ, предаде кореспондент на  Радио „Фокус“  . Ковачев коментира проблемите на транспортния бранш. „Шофьорите трябва да имат справедливо заплащане, добри условия на труд. Важно е да могат на определен период да се връщат, да виждат семействата си. Когато пътуват, да имат обособени паркинги за почивка и хигиена“, каза Андрей Ковачев. „Стремим се към за запазване на бизнеса от ограничения, протекционистки мерки. Работихме усилено това да не се случи. Засега успяхме“ , коментира Ковачев. „Да не се правят предложения от типа „на четири седмици да се връща празен камионът“. Това няма да го приемем, от всяка гледна точка е неразумно, нелогично, не е екологично. В следващия парламент ще се борим за запазване на баланса в бранша и добрите условия на труд“, каза още Ковачев.  \r\nВиолета КРЪСТЕВА", "date": "2019.05.02", "title": "Европейски избори 2019 г: Андрей Ковачев: В следващия парламент ще се борим за добрите условия на труд в транспортния бранш"}
{"url": "http://www.focus-news.net/news/2019/05/02/2653140/silistra-okrazhnata-prokuratura-privleche-kato-obvinyaem-19-godishniya-mladezh-zadarzhan-za-ubiystvoto-v-nozharevo.html", "text": "Окръжната прокуратура привлече като обвиняем 19-годишния младеж Хакан И., задържан за убийството в Ножарево. Това съобщиха от пресцентъра на  Апелативна прокуратура - Варна . С постановление на наблюдаващия делото прокурор той е задържан под стража за срок до 72 часа. На 3 май прокуратурата ще внесе искане в Силистренския окръжен съд за вземане мярка за неотклонение „Задържане под стража“ на младежа.   \r\nТежкото криминално престъпление е извършено на 1 май 2019 г. След 23.00 часа в ОДМВР - Силистра сигнал за мъж в безпомощно състояние е подал кметът на село Ножарево. Повиканият медицински екип установил смъртта на 62-годишния А.М., който страдал от психично заболяване. Жертвата имала рана в главата.  \r\nДействията по разследването установили 19-годишния Хакан И. като съпричастен към тежкото криминално престъпление, което се наказва с лишаване от свобода от 10 до 20 години. И жертвата, и 19-годишният младеж са употребили алкохол, като между двамата разправията започнала в местната кръчма.", "date": "2019.05.02", "title": "Силистра: Окръжната прокуратура привлече като обвиняем 19-годишния младеж, задържан за убийството в Ножарево"}
{"url": "http://www.focus-news.net/news/2019/05/02/2653141/veliko-tarnovo-24-novi-sluchaya-na-varitsela-sa-registrirani-v-oblastta-prez-izminalata-sedmitsa.html", "text": "24 нови случая на варицела са регистрирани във Великотърновска област през изминалата седмица. Това съобщиха за  Радио „Фокус“ – Велико Търново  от Регионалната здравна инспекция. 23 от заболелите са в община Горна Оряховица, един – в община Лясковец. През последната седмица броят на заболелите е намалял. През предходната седмица новорегистрираните случаи бяха 27. Варицелата е вирусна заразна болест, от която се заразяват главно деца до 10 години. Тя протича леко с обрив по кожата и без да оставя следи. Инкубационният период е между 11 и 21 дни. \r\nЗа периода от 22 до 28 април са регистрирани един случай на ротавирусен гастроентери и три на скарлатина. Ентероколитите са 2, а острите респираторни заболявания – 5. \r\nНадежда КРЪСТЕВА", "date": "2019.05.02", "title": "Велико Търново: 24 нови случая на варицела са регистрирани в областта през изминалата седмица"}
{"url": "http://www.focus-news.net/news/2019/05/02/2653138/sofiya-zadarzhan-e-shveytsarski-grazhdanin-obyaven-za-mezhdunarodno-izdirvane-za-mnozhestvo-prestapleniya-v-stranata-si.html", "text": "По искане на Окръжна прокуратура – София съдът е определил мярка за неотклонение „временно задържане под стража“ за срок до 40 дни спрямо гражданина на Конфедерация Швейцария В.-А.В., обявен за международно издирване от компетентните органи в неговата държава. Това съобщиха от пресцентъра на  Апелативна прокуратура - София . Роденият в гр. Лозана чужденец (на 28 години) е бил задържан в 20.30 часа на 27 април 2019 г. на ГКПП Калотина. Деянията, за които той се издирва в Швейцария, са за престъпление срещу личното достойнство – обида, закана, принуда, насилие и заплаха срещу публичните власти, неизпълнение на официална заповед и трафик на наркотици. Те са престъпления и по българския Наказателен кодекс и са наказуеми с лишаване от свобода за повече от една година  \r\nШвейцарските власти са потвърдили международното издирване на В.-А.В. и са информирали, че държавата им не прилага Европейската заповед за арест. Поради тази причина предстои националната заповед за арест да бъде изискана от Федералното министерство на правосъдието – бюро „Екстрадиция“.", "date": "2019.05.02", "title": "София: Задържан е швейцарски гражданин, обявен за международно издирване за множество престъпления в страната си"}
{"url": "http://www.focus-news.net/news/2019/05/02/2653142/sliven-obshtinata-e-podgotvila-bogata-kulturna-programa-za-mayskite-dni-na-kulturata-slivenski-ognyove.html", "text": "Общината е подготвила богата културна програма за Майските дни на културата „Сливенски огньове“. Това съобщиха от пресцентъра на  Община Сливен . \r\nВ град Кермен на 4 май ще се проведе Деветият фолклорен събор „Кермен 2019“. Седмица на испанската и ибероамериканската култура ще бъде открита в зала „Сливен“ на 7 май, която ще продължи до 11 май. Пролетен концерт с участието на колективите при Народно читалище „Зора-1860“ ще зарадва публиката на 8 май. Той ще започне от 18.00 часа в зала „Зора“. \r\nXXI Национален фестивал на детската книга ще се проведе от 8 до 10 май. Програмата му включва концерт-спектакъл, куклени спектакли, концерти на открита сцена, представяне на книги, както и базар, изложби и др. \r\nПо повод Деня на Европа и Деня на победата - 9 май, в близост до фонтана „Кълбото“ от 10.00 часа ще бъде открит евробазар с участието на сливенски фирми, организации, институции и детски арт-работилници. От 17.30 часа в залата на Драматичен театър „Стефан Киров“ ще бъде връчена официалната награда „Константин Константинов“ за принос в детското книгоиздаване за 2019 г. \r\nНа 9 и 10 май ще се проведе научен форум „Дни на науката на Технически университет – София“ и XXIII Национална конференция с международно участие „Сливен 2019“. \r\nС церемония по поднасяне на венци и цветя пред паметника на Хаджи Димитър и сливенските възрожденци на 10 май ще бъдат отбелязани 179 години от рождението му. \r\nКонкурс-надпяване „С песните на Йовчо Караиванов“ ще се проведе в село Селиминово на 11 май. На 13 май на площад „Хаджи Димитър“ ще се проведе клетва на първокласника. От 20 до 22 май в Сливен гостува „София филм фест“. В програмата са включени и прояви, свързани с 24 май – Ден на българската просвета и култура и славянската писменост. От 27 до 28 май Сливен ще бъде домакин на Международен фестивал на анимационния филм „Златен кукер“, а от 31 май до 2 юни е 23-то издание на Международния детски фолклорен танцов фестивал „Приятелство без граници“.", "date": "2019.05.02", "title": "Сливен: Общината е подготвила богата културна програма за Майските дни на културата „Сливенски огньове“"}
{"url": "http://www.focus-news.net/news/2019/05/02/2653135/zaev-kam-osmani-po-povod-skandala-s-albanskoto-zname-na-samuilovata-krepost-dosega-tryabvashe-da-sme-nauchili-zakona-za-znamenata.html", "text": "След толкова много години на разговори за Закона за използването на знамената, идва ред да го научим. Това подчерта министър-председателят на югозападната ни съседка Зоран Заев по повод изявление на вицепремиера Буяр Османи за скандала с разпъването на албанското знаме на Самуиловата крепост в Охрид, предава излъчващият на албански език скопски телевизионен канал  „Алсат-М“ . \r\nПо-рано Османи заяви, че албанското знаме може да бъде издигане в цялата страна. В отговор Заев подчерта, че Законът за използването на знамената ясно предвижда в какви условия може да се случи това.  \r\nЛидерът на кабинета в Скопие отказа да коментира решението на съда за инцидента в Охрид, въпреки че подчерта, че нарушението на закона е очевидно. \r\nИзползването на албанското знаме е в центъра на общественото внимание след събитието в Охрид отпреди три дни, когато фолклорна група разпъна албанското знаме на Самуиловата крепост. По случая бяха задържани двама души, на един от които бе наложена забрана за влизане в страната за срок от пет години и парична глоба в размер на 1100 евро.  Тереза Герова", "date": "2019.05.02", "title": "Заев към Османи по повод скандала с албанското знаме на Самуиловата крепост: Досега трябваше да сме научили Закона за знамената"}
{"url": "http://www.focus-news.net/news/2019/05/02/2653144/evropeyski-izbori-2019-g-elena-yoncheva-v-dimitrovgrad-borisov-hvarli-balgariya-v-kyosheto-na-evropeyskiya-sayuz.html", "text": "Днес Борисов отрече, че той и политиката, която води, ще доведе до излизане на България от Европейския съюз. Борисов хвърли България в кьошето на Европейския съюз и е на път да изкара България от Европа. Това заяви водачът на листата на БСП за Европейските избори Елена Йончева в Димитровград след среща с ръководството на Неохим, съобщиха от пресцентъра на  БСП . Тя посочи, че България не е приета в Шенген именно заради корупцията. Йончева цитира доклада на ЕС, в който се казва, че две трети от сигналите за корупция на видни политически личности не се разследват от българските специализирани органи. Корупцията в България възлиза на 11 млрд. евро всяка година огромна сума, която може да бъде инвестирана в заплати, пенсии, в икономика с висока придадена стойност, коментира тя. \r\nВ България 40 процента живеят на границата на бедността и социалното изключение. \"И по тази тема сме извън Европейския съюз\", заяви Йончева. В енергетиката Германия строи Северен поток 2, а Борисов даде кранчето на газта на нашия южен съсед Турция. Йончева добави още, че обезлюдяването на селата и на България е съществен проблем. В община Димитровград, където има 26 села, 4 училища са почти пред затваряне. Всеки млад човек между 20 и 39-годишна възраст напуска България поради липса на перспектива, констатира Йончева. \r\nКандидатът за евродепутат Деница Златева коментира срещата им с ръководството на Неохим, един от най-големите работодатели в областта: Бяхме запознати с трудностите на предприятието. Изключително важно е да развиваме българската икономика. Златева отбеляза, че по време на срещата кандидатите за евродепутати са поели ангажимента да намерят механизми, за да се подпомогне фирмата. Да се възползваме от възможностите на ЕС за подпомагане на химически предприятия, коментира Йончева. \r\nПо време на посещението си в Неохим Йончева и Златева разговаряха със синдикатите към предприятието и посетиха два цеха за производство на амоняк и азотна киселина.", "date": "2019.05.02", "title": "Европейски избори 2019 г.: Елена Йончева в Димитровград: Борисов хвърли България в кьошето на Европейския съюз"}
{"url": "http://www.focus-news.net/news/2019/05/02/2653146/kyustendil-normalno-se-osashtestvyava-trafikat-v-oblastta.html", "text": "Нормално се осъществява трафикът в областта, пътните настилки са сухи. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. Трафикът е нормален.  \r\nВенцеслав ИЛЧЕВ", "date": "2019.05.02", "title": "Кюстендил: Нормално се осъществява трафикът в областта"}
{"url": "http://www.focus-news.net/news/2019/05/02/2653147/haskovo-v-dimitrovgrad-shte-se-provede-obikolka-s-razkaz-za-istoriyata-na-klyuchovi-obekti-v-grada-na-4-may.html", "text": "В Димитровград ще се проведе обиколка с разказ за историята на ключови обекти в града на 4 май. Това съобщиха от пресцентъра на  Общината . \r\n„Разходката на Джейн” в Димитровград е част от световната инициатива „Jane’s Walk”, вдъхновена от делото и наследството на урбанистката Джейн Джейкъбс, която се интересувала от града като споделена среда за живеене. Социалната дейност и творчеството ѝ са свързани с движението за опознаване и подобряване на градовете с техните квартали и общности и за стимулиране на превръщането им в места за добър живот, творчество, икономика и почивка. В нейна памет всяка година в началото на месец май доброволци организират разходки в своите градове.  \r\nНа 04 май 2019 г. от 10.00 часа на площад \"Поезия\" пред бистро \"Планета\" ще бъде сборният пункт на желаещите да направят обиколка с разказ за историята на ключови обекти в Димитровград и неговото архитектурно наследство. Стотици градове от шест континента са част от тази инициатива и мрежа на съмишленици.  \r\nИзграждането на Димитровград е било предназначено да бъде един от най-големите урбанистични държавни успехи през 50-те години на ХХ век. Ентусиазираните бригадири изграждат „град на мечтите”, „град на младостта”, вграждайки романтизъм и надежда за светлото бъдеще. Днес Димитровград е музей на открито от 50-те години на миналия век: уникалната архитектура и примери свидетелстват за историческия период в България. Градът е част от Европейския културен маршрут на Съвета на Европа „АТРИУМ- Архитектура на тоталитарните режими на XX век в европейската градска памет”, с което заема достойно място на картата на Европа. \r\nСъздаването на Димитровград е свързано с акт, който е уникален за България и много рядък в световен мащаб - изграждането на изцяло нов град в неговата цялост, с всичките му основни социални сфери. В нашата страна няма друг такъв случай. Тези нови градове в Европа и по света са много редки: Дунайварощ - Унгария; Айзенхютенщадт - Германия; Нова Хута - Полша; Раса - Хърватия; По логиката на възникването си градът е амбициозен проект за градско планиране и създаване, който до голяма степен е представител на новия политически строй  и неговата идеология. Пространствената структура на града е показателна за идеята за обществото и хората, в която пространството е предвидено както за публично проявление на властта, така и за оттегляне в частната сфера, представено символично чрез планиране на домовете за отделните семейства. Димитровград съчетава градското развитие и архитектурните идеи на модернизма за компактния град, с функционално зониране в съответствие с принципите на Атинската харта и доктрината за „социалистическата класика“, внасяна и налагана от Съветския съюз. Градът днес е част от Европейския културен маршрут на Съвета на Европа „АТРИУМ- Архитектура на тоталитарните режими на XX век в европейската градска памет”, с което заема своето достойно място на картата на Европа. \r\nГрадски център – Димитровград - ансамбълът на бул. \"България\" - бул. \"Д. Благоев\", с принадлежащия му парк \"Марица\", е гръбнакът на градоустройствената идея на проф. Петър Ташев от 1950 г., който съчетава в себе си много идеи за модернизация за функционално зониране, стандартизирано жилищно строителство сред зелени зони, отделяне на работната зона от зелен пояс. Едновременно с това ансамбълът е създаден в естетиката на неокласицизма - единствената възможна по онова време регулаторна гледна точка. Тя е реализирана почти изцяло, без емблематичния Дом на съветите и театъра, и носи влиянието на още три периода - 60-те години на миналия век с архитектурата на рационализма, която вече се е наложила в България, през 80-те години с модните пътнически зони. по това време и архитектурата след 90-те години  \r\nГрадоустройствен комплекс „Бул.”Трети март” Вторичен градски център, който осигурява решение за прехода между жилищния квартал Толбухин (сегашния квартал Славянски), който вече е построен в съответствие с първия градоустройствен план (отменен през 1951 г.), създаден от архитект Любен Тонев, и предстоящото изпълнение на втория градски план за развитие на архитект Петър Ташев. Площадът има акцент по надлъжната си ос - Дом на културата, с обществен културен център и кино. Улицата е допирателна към площада, докато в него тя се отклонява, обръщайки се към старата водна кула от другата страна на железопътната линия, която създава връзка с главния център на града. Жилищните блокове, построени по линията на бул. \"Девети Септември\". (в момента бул. \"Трети март”) се характеризират с архитектурни решения, които следват доктрината за т.нар. “социалистически класики”, наложени от чужбина - четириетажни, монолитни, със скатни покриви, някои от които с магазини на приземните етажи.  \r\nMемориален парк „Пеньо Пенев”  Мемориалният парк „Пеньо Пенев” е създаден върху напълно обезлесена местност, на терен, който е бил сериозно разрушен в резултат на предишна кариерна дейност за добив на варовик. Проектиран е на значително наклонен терен с денивелация 40 метра височина от юг на север, в местността „Френската келема”, граничеща с хълмистата местност „Габера”. Общата площ на парка „Пеньо Пенев” е около 350 дка (35 хектара). Местността Габера била любимото място на поета Пеньо Пенев. Триизмерната и пространствената композиция е подчинена на състава на плана, а богата растителност и интересни растителни композиции са проектирани. Тенденциите за тяхното оформление са били заимствани от световната изложба на парковото изкуство, проведена в Италия през 1961 година. Паркът е посветен на младежкото бригадирско движение и уважението към поета Пеньо Пенев, недооценен приживе и разочарован от тесногръдата догма на режима. Образът на Пеньо Пенев, поетът на труда на младежките бригадири, придобива напълно нов смисъл в светлината на смекчаване на идеологическия натиск върху обществото и чрез интегрирането на неговия мемориал в цялостната концепция за състава на парковата среда.", "date": "2019.05.02", "title": "Хасково: В Димитровград ще се проведе обиколка с разказ за историята на ключови обекти в града на 4 май"}
{"url": "http://www.focus-news.net/news/2019/05/02/2653148/burgas-50-palmi-byaha-zasadeni-na-glavnata-ulitsa-v-obshtina-pomorie.html", "text": "В навечерието на празника на Поморие, бяха засадени 50 нови, двуметрови палми на главната улица в града. Това съобщиха от пресцентъра на  Общината . Акцията бе организирана от Община Поморие и служителите на Общинско предприятие „Озеленяване, горско и селско стопанство”, като част от кампанията „Поморие – моят зелен град”. Екзотичните растения са закупени от Община Поморие и са от вида Трахикарпус  – студоустойчиви и подходящи за климата в района. Разположени са в зелената площ на ул. Княз Борис I. Вече са доставени и палмите, над 120 броя, които ще красят през летния сезон крайбрежната алея, свързваща кв. Свети Георги с центъра на града и Рибарско пристанище – Поморие.", "date": "2019.05.02", "title": "Бургас: 50 палми бяха засадени на главната улица в община Поморие"}
{"url": "http://www.focus-news.net/news/2019/05/02/2653149/gl-inspektor-nikolay-nikolaev-rspbzn-burgas-rayonnite-sastezaniya-na-mladezhkite-protivopozharni-otryadi-mlad-ogneborets-shte-se-provedat-na-3-may-v-sporten-kompleks-izgrev.html", "text": "Районните състезания на Младежките противопожарни отряди „Млад огнеборец“ ще се проведат на 3 май в Спортен комплекс „Изгрев“. Това съобщи за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ – Бургас. По думите му в инициативата участват деца между 12 и 14 години. „Това е част от нашата превантивна дейност. През зимния период посещаваме училищата и обучаваме учениците в противопожарната култура. С презентации им показваме работата с пожарогасители, с въжета, както и с основните съоръжения, свързани с пожарната безопасност в сградите. По този начин ги подготвяме за състезанието „Млад огнеборец“. Обясняваме им какво представлява то, неговите дисциплини, как се провеждат тренировките и как се организира то“, отбеляза гл. инспектор Николаев. Той добави, че дисциплините на тазгодишното състезание са две – пожарна щафета и военно разгръщане, а самата надпревара се провежда в четири кръга – районен, областен, национален и  международен.  \r\n„Тази година организираме инициативата за 20-и път. Предходните състезания провеждахме в градския стадион в Созопол, но в юбилейната година ще го проведем в Спортен комплекс „Изгрев“ в Бургас“, каза още гл. инспектор Николаев. По думите му един отбор в утрешното състезание ще се състои от 10 до 12 участници, а победителите в него, ще участват в областния кръг, който ще се проведе на 31 май в град Руен, като градът е избран на ротационен принцип.  \r\n„Стараем се всяка година да обхванем повече училища. Има и такива, за които състезанието се е превърнало в традиция“, каза още гл. инспектор Николаев. \r\nТази година в надпреварата сили ще премерят отборите на 5 бургаски училища – ОУ „Св. Княз Борис I”, ОУ „Антон Страшимиров“, ОУ „Климент Охридски“, ПМГ „Акад. Никола Обрешков“, както и учениците от  СОУ „Св. св. Кирил и Методий” в Созопол, тези от ОУ „Христо Ботев” в с. Маринка и децата от СУ ”Васил Левски” в гр. Малко Търново. \r\nМария ПОПЧЕВА", "date": "2019.05.02", "title": "Гл. инспектор Николай Николаев, РСПБЗН – Бургас: Районните състезания на Младежките противопожарни отряди „Млад огнеборец“ ще се проведат на 3 май в Спортен комплекс „Изгрев“"}
{"url": "http://www.focus-news.net/news/2019/05/02/2653143/sport-balgarin-prati-mladezhite-na-liyds-na-final.html", "text": "Българският нападател Кун Теменужков се превърна в големия герой на младежкия отбор на Лийдс до 23 години. Голаджията класира своя отбор на финал на първенството в Англия след победен гол за 3:2 над Ковънтри в 114-ата минута на двубоя. \r\nТеменужков започна на пейката, но се появи в игра в 90-ата минута, което се оказа най-добрият ход. Кун реализира с великолепен изстрел от 19 метра, който не остави шанс на съперника. Така Лийдс U23 стана шампион в младежката Северна дивизия и ще се бори за обединения трофей. Случилото се накара феновете да призоват мениджъра Марсело Биелса да даде шанс за изява на Теменужков и в първия отбор на Лийдс, в последния кръг от редовния сезон в Чемпиъншип. \r\nВенцислав ДРАГОМАНОВ", "date": "2019.05.02", "title": "Спорт: Българин прати младежите на Лийдс на финал"}
{"url": "http://www.focus-news.net/news/2019/05/02/2653145/afp-nikolas-maduro-uveshtava-venetsuelskite-voenni-da-se-boryat-s-vsyakakav-syuzhet-za-prevrat.html", "text": "Президентът на Венецуела Никола Мадуро призова въоръжените сили да се противопоставят на „всеки опит за държавен преврат\" след неуспешния пуч на сили, подкрепящи лидера на опозицията Хуан Гуайдо, предава  AFP .  \r\n„Да, ние сме в битка, поддържаме висок морал в тази борба, за да обезвредим всеки предател, всякакъв участник в преврата\", заяви Мадуро по време на събитие с военното командване, на което се появи, заобиколен от войници. \r\n„Никой не може да се страхува, настъпи часът да защитим правото си на мир\", цитира агенцията думите на венецуелски президент от церемония, на която - според правителството – са присъствали 4500 военнослужещи. Тереза Герова", "date": "2019.05.02", "title": "AFP: Николас Мадуро увещава венецуелските военни да се борят с „всякакъв сюжет за преврат\""}
{"url": "http://www.focus-news.net/news/2019/05/02/2653154/nataliya-maeva-tselta-na-kampaniyata-dari-dah-e-da-privleche-vnimanieto-varhu-problemite-na-horata-zhiveeshti-sas-zabolyavaneto-pulmonalna-hipertoniya.html", "text": "Целта на кампанията „Дари дъх” е да привлече вниманието върху проблемите на хората, живеещи със заболяването пулмонална хипертония. Това каза за  Радио „Фокус“  Наталия Маева, председател на сдружение „Българско общество на пациентите с пулмонална хипертония\". По повод 5 май, когато е Световният ден на пулмоналната хипертония параклисът-мавзолей \"Св. Георги Победоносец\" и други сгради в цялата страна ще  бъдат осветени в син цвят в часовете от 20.00 до 23.00 в рамките на кампанията. \"Целта на кампанията „Дари дъх” е да привлече вниманието върху проблемите на хората, живеещи със заболяването пулмонална хипертония („невидимата болест” или „болестта на сините устни”), като същевременно покаже съпричастност към тях и близките им“, каза Наталия Маева. \"С тази диагноза се живее трудно, а въздействието ѝ върху качеството на живот е значително. Затова е наложително пациентите да бъдат добре информирани относно ефектите на заболяването, простиращи се отвъд клинично дефинираните симптоми и оказващи въздействие върху практическия, емоционалния и финансов аспект на живот“, коментира още Наталия Маева.  \r\nВиолета КРЪСТЕВА", "date": "2019.05.02", "title": "Наталия Маева: Целта на кампанията „Дари дъх” е да привлече вниманието върху проблемите на хората, живеещи със заболяването пулмонална хипертония"}
{"url": "http://www.focus-news.net/news/2019/05/02/2653153/sofiya-vazrastna-zhena-e-zaginala-pri-pozhar-v-kv-nadezhda.html", "text": "Възрастна жена е загинала при пожар, възникнал в дома ѝ в кв. „Надежда“. Това съобщиха от пресцентъра на  МВР . Сигналът за произшествието е подаден около 09.20 часа тази сутрин. Веднага на място са насочени пожарни и спасителни екипи, потушили пламъците. При последвалия оглед в апартамента е намерено безжизненото тяло на 73-годишна жена, в болница е откарана дъщеря ѝ – на 36 години. Предстои да се установяват причините за възникналия пожар, от който не са пострадали останалите апартаменти в сградата.", "date": "2019.05.02", "title": "София: Възрастна жена е загинала при пожар в кв. „Надежда“"}
{"url": "http://www.focus-news.net/news/2019/05/02/2653151/evropeyski-izbori-2019-g-momchil-nekov-bez-viziya-za-balgarskoto-selsko-stopanstvo-e-mhzg-podobna-katastrofalna-smartnost-na-pchelite-inache-nyamashe-da-ima.html", "text": "„Смъртността на пчелите от Северозападна България до Добруджа и от Бургаско до Пловдивско говори за системен проблем и провал в правенето на политика в МЗХГ. Министерството се превърна в машина за раздаване на пари в зърнопроизводството, която е на път да унищожи българското пчеларство. Липсата на наказания и на глоби за зърнопроизводители, които пръскат без предупреждение или в грешните часове, са причина за кризата в българското пчеларство“. Това коментира кандидатът за евродепутат от „БСП за България\" Момчил Неков във връзка с многобройните случай на масово измиране на пчелите в страната, съобщиха от пресцентъра на  БСП .  \r\n„За хиляди българи пчеларството е възможност за допълнителни доходи, в опит да се справят с икономическия и социален натиск, на които са подложени всички. Пчеларството, както всички други сектори в животновъдство, изисква инвестиции и разходи. Масовото изтребване на пчелите тази година обрича стотици българи на още по-тежко икономическо състояние, защото те няма да успеят да произведат и реализират мед”, каза още българският представител в Комисията по земеделие в ЕП Момчил Неков. Той изтъкна, че в Европа се утвърждава използването на пестициди, които са безвредни за пчелите, но явно някой у нас има интерес те да не се ползват или популяризират. Според него, вместо да се мисли за плащане за еко-услуга „опрашване” в България, земеделието върши „меча услуга\" - изтребване на пчелите \r\n„Смъртност поради пръскане от Плевенско до Добруджа и из Южна България говори само за едно - „политика на парче и паричка”. Ако не се вземат мигновени мерки, скоро в България няма да се произвежда български пчелен мед”, каза още Неков. Той добави, че не може да се пропусне и фактът, че дигитализирането в пчеларството също може да помогне. „Има български комисар с този ресор, но явно говоренето става само на хартия или по ПР събития и е само с пожелателен, почти мечтателен характер\", отбеляза Неков.  \r\n„Като докладчик по темата Пчеларство в ЕП, аз заставам зад българските пчелари и подкрепям техните действия и протести във връзка с масовото отравяне на пчелите, както съм го правил през целия си мандат като евродепутат”, каза още Момчил Неков.  \r\nМиналата година Европейският парламент прие Доклада за пчеларството, в който бяха  включени мерки за по-добро финансиране, за справяне с наличието на фалшив мед на пазара и с проблемите с етикетирането, както и за запазване на разнообразието от регионални видове пчели. В този доклад, както и в приетия документ за пестицидите, Момчил Неков предложи мерки за справянето с проблема с нелегалните препарати, внос от страни извън ЕС, които влияят върху смъртността и тровят пчелите.", "date": "2019.05.02", "title": "Европейски избори 2019 г.: Момчил Неков: Без визия за българското селско стопанство е МХЗГ, подобна катастрофална смъртност на пчелите иначе нямаше да има"}
{"url": "http://www.focus-news.net/news/2019/05/02/2653156/kyustendil-padnala-e-chast-ot-tuhlenata-ograda-na-bivsheto-voenno-podelenie-v-grada-nyama-postradali.html", "text": "Паднала е част от тухлената ограда на бившето военно поделение в Кюстендил, предаде репортер на  Радио „Фокус” – Кюстендил . Няколко метра от тухлената стена са се срутили върху единия тротоар на улица „Осогово” в града. Няма пострадали хора или нанесени материални щети. На място са изпратени хора и техника, които са разчистили и обезопасили участъка. Това е втори случай, при който от началото на годината пада част от тухлената ограда на бившето поделение. Към имотите на бившето военно поделение в Кюстендил има проявен инвеститорски интерес, но все още не е приключила процедурата по прехвърляне от страна на военното министерство към областния управител, а след това към Община Кюстендил. \r\nВенцеслав ИЛЧЕВ", "date": "2019.05.02", "title": "Кюстендил: Паднала е част от тухлената ограда на бившето военно поделение в града, няма пострадали"}
{"url": "http://www.focus-news.net/news/2019/05/02/2653155/veliko-tarnovo-obshtina-svishtov-shte-realizira-proekt-za-blizo-230-hil-lv-nasochen-kam-vazrastni-i-hora-s-uvrezhdaniya.html", "text": "Управляващият орган на ОП „Развитие на човешките ресурси“ одобри финансиране на община Свищов за реализиране на проект „Патронажна грижа за възрастни хора и лица с увреждания – Компонент 2“, съобщиха от пресцентъра на  Общината . Безвъзмездната финансова помощ в размер на 228 272 лева ще бъде насочена към предоставяне на мобилна интегрирана здравно-социална услуга (патронажна грижа за възрастни и хора с увреждания) на територията на община Свищов. С предвидените дейности за здравно-социална, психологическа подкрепа в домашна среда, назначаване и обучение на персонал, закупуване на автомобил, ще се достигне до всяко нуждаещо се лице с увреждане и в невъзможност за самообслужване в град Свищов и 15-те населени места от общината. Основната цел на проектното предложение е подобряване качеството на живот и възможностите за социално включване на хората с увреждания и възрастните хора в община Свищов, чрез осигуряване на мрежа от услуги в домашна среда и изграждане на подходящ материален и кадрови капацитет за предоставянето им. Това е поредният проект, който община Свищов ще реализира и чрез който доказва социалната си ангажираност към обществото и най-уязвимите групи в него.", "date": "2019.05.02", "title": "Велико Търново: Община Свищов ще реализира проект за близо 230 хил. лв., насочен към възрастни и хора с увреждания"}
{"url": "http://www.focus-news.net/news/2019/05/02/2653157/burgas-bez-problemi-se-osashtestvyava-dvizhenieto-na-teritoriyata-na-oblastta.html", "text": "Без проблеми се осъществява движението на територията на областта, предаде репортер на  Радио „Фокус“ – Бургас . Пътищата са сухи и проходими, видимостта е добра. Няма затворени пътища и проходи, не се извършват ремонтни дейности. \r\nНормално се осъществява движението и по основните улици и булеварди в град Бургас. Натоварено е движението по централните улици „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров\", „Сан Стефано“, „Демокрация“ и „Захари Стоянов“ в жк. „Меден Рудник“ заради ремонта на булеварда. \r\nМария КУРТЕВА", "date": "2019.05.02", "title": "Бургас: Без проблеми се осъществява движението на територията на областта"}
{"url": "http://www.focus-news.net/news/2019/05/02/2653162/sofiya-vremenno-se-ogranichava-dvizhenieto-v-aktivnata-lenta-pri-km-5-na-am-trakiya-v-posoka-sofiya-poradi-patnotransportno-proizshestvie.html", "text": "Временно се ограничава движението в активната лента при км 5 на АМ „Тракия“ в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се осъществява в изпреварващата лента и се регулира от пътна полиция.", "date": "2019.05.02", "title": "София: Временно се ограничава движението в активната лента при км 5 на АМ „Тракия“ в посока София поради пътнотранспортно произшествие"}
{"url": "http://www.focus-news.net/news/2019/05/02/2653159/smolyan-normalno-se-osashtestvyava-dvizhenieto-po-patishtata-v-oblastta.html", "text": "Проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а температурите са положителни. Пътните настилки са предимно сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3.5 тона. През деня не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението в Борино се осъществява в лявата пътна лента заради полагане на водопровод в дясната част на пътя. Мястото е сигнализирано, а ограничението ще бъде в сила до 8 май. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.02", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/02/2653161/sport-sezonat-za-keyta-priklyuchi.html", "text": "Полузащитникът на Ливърпул Наби Кейта ще пропусне оставащите мачове на тима до края на сезона, съобщи местното издание Liverpool Echo. \r\n24-годишният халф бе сменен принудително през първото полувреме заради разтежение на адукторите по време на първия полуфинал в Шампионска лига срещу Барселона. \r\nКейта, който се намираше в отлична форма, ще се възстановява няколко седмици и няма да бъде на разположение за оставащите важни мачове на Ливърпул - реванша с Барселона в Шампионска лига и две срещи във Висшата лига срещу Нюкасъл и Уулвърхемптън. \r\nВенцислав ДРАГОМАНОВ", "date": "2019.05.02", "title": "Спорт: Сезонът за Кейта приключи"}
{"url": "http://www.focus-news.net/news/2019/05/02/2653158/gl-inspektor-nikolay-nikolaev-rspbzn-burgas-18-dushi-vstapiha-v-dlazhnost-kato-stazhanti-v-strukturata-na-pozharnata.html", "text": "18 души встъпиха в длъжност като стажанти в структурата. Това съобщи за  Радио „Фокус“ – Бургас , гл. инспектор Николай Николаев, началник на РС „Пожарна безопасност и защита на населението“ – Бургас. „Конкурсът приключи. Тези, които бяха избрани, встъпиха в длъжност като стажанти. В момента са изпратени за 6-месечен курс на обучение. През месец август трябва да приключи първоначалното им професионално обучение, след което те се разпределят по спечелените от тях места в различните служби. Тогава предстои следващият етап на обучението им“, отбеляза гл. инспектор Николаев. Според него кандидатите са били достатъчно, а подборът е бил направен добре. \r\nМария ПОПЧЕВА", "date": "2019.05.02", "title": "Гл. инспектор Николай Николаев, РСПБЗН – Бургас: 18 души встъпиха в длъжност като стажанти в структурата на пожарната"}
{"url": "http://www.focus-news.net/news/2019/05/02/2653152/balgariya-e-stabilen-evropeyski-partnyor-i-na-parvo-myasto-po-zadarzhani-i-osadeni-kanaldzhii-obzor.html", "text": "България е стабилен европейски партньор и е на първо място по арестувани, задържани и осъдени каналджии. Това стана ясно след среща на министър-председателя Бойко Борисов и премиера на Свободна държава Бавария Маркус Зьодер. \r\nЗьодер е на посещение в България по покана на българския премиер. След срещата между двамата премиери бе подписана и съвместна декларация за намерение между България и Бавария за сътрудничество в областта на сигурността и противодействието на престъпността.   бе един от основните акценти след срещата между двамата.  Баварският премиер Маркус Зьодер  изрази подкрепата си към страната за присъединяването й към Шенгеското пространство. Той посочи, че в тежки времена България се доказва като стабилен европейски партньор. „България показва колко силна и стабилна е тя и колко силни, важни и значими са усилията за запазване на сигурността в границите на ЕС. България получи подкрепа от ЕС, но и със собствени средства вложи много усилия, за да осигури защитата на тази външна граница“, заяви още Зьодер.  Българският министър-председател Бойко Борисов  от своя страна обърна внимание, че именно Зьодер е бил един един от най-резките срещу България преди години и му е трябвало време, за да се запознае с детайлите. Борисов посочи, че Шенген не е панацея. Според него Шенгенското пространство трябва да се пази добре, защото страната ни сега „се пази“ от него. „Изявих своите претенции към колегата Зьодер, затова че Шенгенското пространство не го охранявате добре. Ние с Турция имаме споразумение и го спазваме перфектно. Нашите проблеми са с гръцката граница. Моля да направите така, че Шенгенското пространство да се пази добре“, посочи премиерът.   бе друга тема от разговорите, за която информира българският премиер.  \r\nВъпросът бе продължен и на кръглата маса „Защита на външната граница на ЕС и миграционни политики на Република България“, организирана от Министерството на вътрешните работи и фондация „Ханс Зайдел“, в която двамата премиери взеха участие. Премиерът Бойко Борисов уточни, че над 100 каналджии са арестувани по границата. По думите му 133 лица са осъдени за каналджийство само за 2018 г., а за първите 3 месеца на тази година техният брой е 30 души. Борисов подчерта още, че имаме най-съвременния флот и над 100 % контрол на аквакорията на Черно море. „Врабче да мине, радарите го засичат. Неслучайно само преди седмица над 200 кг кокаин бяха задържани от граничните ни служби в Черно море. Над 300 кг хероин миналата седмица, но мисля, че по задържани количества наркотици и то кокаин, хероин, тонове канабис, българските служби са на първо място или от в първата тройка в Европа“, коментира министър-председателят. Въпреки изнесената статистика Бойко Борисов посочи, че страната ни е разтревожена от подготовката на така наречения \"поход на надеждата\", който се организира в лагерите в Турция. Борисов посочи, че в момента има над 30 хил. души, които сe организират да тръгнат по Балканския път, през Гърция, Македония, Сърбия, Хърватия, Австрия и Германия. Той обобщи, че България, макар и да показва добри резултати, сама не може да се справя срещу сериозните проблеми с миграцията и че трябва да й се помага. Необходимостта от по-голямо финансиране за защита на границата ни бе изтъкната и от баварска страна.  \r\nВ кръглата маса взе участие и  министърът на вътрешните работи Младен Маринов , който посочи, че на национално ниво за България граничната сигурност е постоянен приоритет. По думите му миграционната обстановка е спокойна и предвидима, българските власти напълно контролират ситуацията по границата. „Независимо от това проявяваме мнителност и работим активно за недопускане на вторични миграционни движения“, каза Маринов.  Директорът на Главна дирекция „Гранична полиция“ гл. комисар Светлан Кичиков  допълни, че в момента не се забелязва рязко увеличение на миграционния натиск, но все пак страната остава в готовност да реагира своевременно при установяване на нови тенденции или при промяна на маршрута през България. Гл. комисар Кичиков отчете, че за първите 3 месеца на 2019 г. 85 лица са се опитали да преминат незаконно границата ни със Сърбия, 370 души с Турция и 305 с Гърция.   \r\nДеница КИТАНОВА", "date": "2019.05.02", "title": "България е стабилен европейски партньор и на първо място по задържани и осъдени каналджии (ОБЗОР)"}
{"url": "http://www.focus-news.net/news/2019/05/02/2653150/washington-examiner-amerikanskiyat-iznos-na-vpg-za-evropa-se-e-uvelichil-s-blizo-300.html", "text": "От 2016 г. насам вносът на втечнен природен газ в Европа от САЩ е нараснал с 272%, съобщава американското издание  Washington Examiner . \r\nСъответната статистиката бе обявена в началото на среща на високо равнище между американските и европейските бизнес лидери в Брюксел, посветена на начините за по-нататъшно укрепване на търговията с втечнен природен газ. В нея участват министърът на енергетиката на САЩ Рик Пери и европейският комисар по въпросите на климата и енергетиката Мигел Ариас Канете. \r\nОт Брюксел заявиха, че най-високото равнище на търговията с втечнен природен газ в регистрирано през март с над 1,4 млрд. куб. м внос от САЩ. \r\n„Споделяме историята на трансатлантическото сътрудничество в добри и лоши времена.Когато става въпрос за природен газ, всеки от нас има това, от което другият се нуждае, за да извлечем огромна взаимна изгода от развитието на енергийните ни отношения\", подчерта в изявлението си Пери.  \r\nЗасиленото сътрудничество между САЩ и Европа ще включва редица инфраструктурни проекти от изграждането на нови тръбопроводи до терминалите за внос на втечнен природен газ, се казва в изявлението на ЕС. \r\nАдминистрацията на Тръмп работи, за да помогне на Общността да се откаже от руските енергийни доставки. Вашингтон се противопоставя на проекти за газопроводи като „Северен поток-2“, който ще гарантира пренос на синьо гориво от Русия за Германия.  \r\nАмериканските власти твърдят, че зависимостта на Европа от руски природен газ ще я поставят в ситуация, в която Москва може да „спре кранчето“, ако държавите от Общността не й се подчиняват.  \r\nВ изявлението си обаче Пери не се позова на необходимостта от намаляване на енергийната зависимост на европейците от Русия. Въпреки това Канете заяви, че енергийната сигурност е един от „ключовите успехи\" на сътрудничеството между САЩ и ЕС. „Затова нашата обща цел е да задълбочим още повече енергийното си сътрудничество\", допълни американският министър. Тереза Герова", "date": "2019.05.02", "title": "Washington Examiner: Американският износ на ВПГ за Европа се е увеличил с близо 300%"}
{"url": "http://www.focus-news.net/news/2019/05/02/2653166/ilka-arnaudova-psiholog-ne-tryabva-da-se-natovarvame-s-prekaleno-golemi-zadachi-v-parviya-raboten-den-sled-praznitsite.html", "text": "Не трябва да се натоварваме с прекалено големи задачи в първия работен ден след празниците. Това каза за  Радио „Фокус” – Велико Търново  Илка Арнаудова, социален психолог, тренинг-обучител и хипнотерапевт. Тя подчерта, че не е добре да започнем работния процес с обсъждане на наболели проблеми, тъй като това може да доведе до напрежения и конфликти с колегите. „Нека не се захващаме веднага с големите служебни проблеми, планове и графици, тъй като все о ще не са навлезли във всекидневния ритъм на работа“, допълни психологът. \r\nТя посочи, че често и самите празници могат да са причина за депресивни състояния. Факторите за това могат да бъдат както психологични, така и биологични заради липса на енергия, безсъния, апетит и повишена емоционалност. „Празниците са свързани с финанси и хората, които имат по-малко възможности, биха били по податливи на депресивни състояние в тези дни. Хората, които имат по-малко възможности биха изпаднали по-лесно в меланхолия и чувство за безизходица“, посочи Илка Арнаудова. \r\nНадежда КРЪСТЕВА", "date": "2019.05.02", "title": "Илка Арнаудова, психолог: Не трябва да се натоварваме с прекалено големи задачи в първия работен ден след празниците"}
{"url": "http://www.focus-news.net/news/2019/05/02/2653160/api-vremenno-dvizhenieto-po-pat-i-1-vidin-montana-v-posoka-montana-se-osashtestvyava-v-edna-lenta-poradi-izteglyaneto-na-avariral-tovaren-kamion.html", "text": "Временно движението по път I-1 Видин – Монтана в посока Монтана се осъществява в една лента поради изтеглянето на аварирал товарен камион. Това съобщиха от пресцентъра на  Агенция „Пътна инфраструктура“ .  \r\nДвижението в посока Видин се осъществява по обходен маршрут: по път III-114 Ружинци - Дреновец – път III-112 Дреновец - Добри дол – път II-11 Добри дол – п.к. Дунавци. Движението се регулира от \"Пътна полиция\".", "date": "2019.05.02", "title": "АПИ: Временно движението по път I-1 Видин – Монтана в посока Монтана се осъществява в една лента поради изтеглянето на аварирал товарен камион"}
{"url": "http://www.focus-news.net/news/2019/05/02/2653165/burgas-obshtinata-izgotvi-arhitekturnite-proekti-za-vazstanovyavane-na-avtentichniya-kulturen-oblik-na-parvite-pet-sgradi-po-peshehodnata-zona-aleko-bogoridi.html", "text": "Общината изготви архитектурните проекти за възстановяване на автентичния културен облик на първите пет сгради по пешеходната зона „Алеко Богориди“. Това съобщиха от пресцентъра на  Община Бургас . Четири от постройките се намират в участъка между улиците „Възраждане“ и „Михаил Лермонтов“, а петата е сградата на ул. „Антим I“ 35. Неразделна част от проектната документация са обяснителна записка и количествено-стойностна сметка за предвидените за извършване ремонтни дейности и време за изпълнението им. В момента се разработва график на изпълнение на строителните работи, тъй като Община Бургас ще ремонтира сградите поетапно. Очакванията са възстановителните дейности да започнат още през май като първа ще бъде постройката на ул. „Лермонтов“ 26. Втора в списъка ще бъде сградата на ул. „Богориди“ 10. Останалите три – „Богориди“ 6, 8 и „Антим“ 35, са паметници на културата и проектите за ремонт на старите им фасади са изпратени за съгласуване в Министерството на културата. Собствениците на сградите активно участваха в процеса на проектиране и подробно са запознати с проектите, като им е предоставена възможност за избор сами да извършат строителните работи по фасадите или общинското предприятие „Общински имоти“ да ги ремонтира, а те да възстановят вложените средства. След като ремонтира емблематичния булевард „Богориди“ през 2018-та година, сега усилията на Община Бургас за насочени към връщане духа и архитектурния силует на стария Бургас, като възстанови занемарените улични фасади по най-пешеходната и туристическа централна улица „Алеко Богориди“ до Приморски парк, откъдето преминават хиляди туристи и гости на града всяка година. Освен фактa, че неремонтираните с години покриви и фасади нарушават общото възприятие и не се вписват в ансамбъла на градската среда, занемареното им физическо състояние носи опасност от падащи части от мазилки и други фасадни елементи, което застрашава живота и здравето на преминаващите в непосредствена близост до тях. Причината, значителна част от сградите да са в лошо състояние, е възникналата в годините съсобственост, като част от собствениците са извън страната, което затруднява и прави невъзможно извършване на необходимите действия по направените предписания. Община Бургас е констатирала, че сградите се нуждаят от ремонт на фасадите, включващ мазилкова декорация, облицовки, покривни покрития, обшивки и др. При изпълнение на ремонтните работи цветовото решение на фасадите, растерът и детайлите на дограмата ще бъдат максимално съобразени с оригиналните характеристики на сградите и общия силует. Всички дейности на Община Бургас по възстановяване на естетическите характеристики на уличните фасади  на сгради в центъра на града са съобразени и с предвидените за ремонт сгради по „Богориди“ и „Александровска“, финансирани по Оперативна програма „Региони в растеж“ 2014-2010 г. В синхрон с Община Бургас, собственици на сгради по ул. „Богориди“ самостоятелно са предприели действия по изготвяне на проекти и ремонт. Собствениците на постройката, която се намира на ъгъла на ул. „Възраждане“ и „Богориди“, вече имат изработен проект и също ще стартират скоро време възстановителни дейности на фасадата на зданието. В момента Община Бургас подготвя заданията за проектиране на следващите пет сгради по „Богориди“ и „Александровска“. Целта на общинската администрация е да приложи интегриран подход, с който чрез финансиране от различни източници да се получи общо и завършено архитектурно решение.", "date": "2019.05.02", "title": "Бургас: Общината изготви архитектурните проекти за възстановяване на автентичния културен облик на първите пет сгради по пешеходната зона „Алеко Богориди“"}
{"url": "http://www.focus-news.net/news/2019/05/02/2653163/sevdzhan-adem-zamestnik-kmet-na-obshtina-sitovo-osnovnoto-uchilishte-v-selo-iskra-e-s-nay-golyama-shteta-ot-buryata-vav-vtornik.html", "text": "Основното училище в село Искра е с най-голяма щета от бурята във вторник. Това каза пред  Радио „Фокус“- Шумен   Севджан Адем, заместник- кмет на община Ситово. Днес представители на застрахователната компания и вещо лице са извършили оглед, направени са снимки и протоколи. „Вече ще очакваме оценката за щетите. Учениците са в принудителна ваканция, докато се разчистят покривът и дворът. Ще видим какво решение ще вземем, но трябва да се направи неотложен ремонт на покрива “, каза Севджан Адем. Той посочи, че ураганният вятър е засегнал основно село Искра и общинския център Ситово. \"С по- малка сила е преминал през южните села- Босна, Любен и Добротица и там има изпочупени клони. Ситна градушка е паднала в района на селата Гарван и Попина. Представители на застрахователя и вещи лица са извършили оглед и на основното училище и гимназията в Ситово\", добати той. Севджан Адем отбеляза, че общинските обекти са застраховани. Бурята е започнала около 16.30 часа във вторник и за около 15 минути вятърът е нанесъл доста поражения- отнесени покриви, повалени дървета, изкривени табели и др. „Премахнати  са паднали дървета на изхода от Ситово в посока Силистра, вчера и днес всеки разчиства или поправя това, което е получил като щета в дома или двора си, има засегнати къщи и стопански постройки“, каза заместник- кметът. \"Половината от ламарината, с която е бил покрит покривът на училището в село Искра, е на земята. С помощта на общинското предприятие ще бъде предприето разчистване, за да няма опасност за учащите\", посочи още той. Очаква се 130-те ученици да се върнат в клас на 7 май. \r\nИвелина ИВАНОВА", "date": "2019.05.02", "title": "Севджан Адем, заместник- кмет на община Ситово: Основното училище в село Искра е с най-голяма щета от бурята във вторник"}
{"url": "http://www.focus-news.net/news/2019/05/02/2653167/aktsenti-v-sutreshniya-blok-dobro-utro-balgariya-po-radio-fokus-na-3-may.html", "text": "С постановление на Министерски съвет са отпуснати средства за реконструкцията на много важен пътен надлез в Перник. Каква сума ще бъде отпусната и кога ще започне изпълнението, ще ни каже кметът на Общината Вяра Церовска в сутрешния блок „Добро утро, България“ по  Радио „Фокус“ . Ще посетим и Златоград, където се подготвят за Празника на Златоградското чеверме и гайдарско надсвирване. Какво включва програмата и как ще бъдат организирани събитията с повече подробности ще чуем кмета на Общината Мирослав Янчев. Около темата за Шенген се насочиха разговорите в предизборната кампания. От БСП смятат, че България няма да бъде приета, премиерът на Бавария след среща с министър-председателя Бойко Борисов заяви, че Бавария подкрепя страната ни за шенгенското пространство. В каква посока ще се насочат разговорите в предизборната кампания този и още въпроси ще коментираме с политолога Даниел Смилов. От години библиотеката към Народно читалище „Христо Смирненски“ във Варна има практика да изпраща книги на хора в страната, които нямат финансова възможност да заделят средства. Преди време книги от читалището попадат и във варненския затвор. Какви книги обичат да четат лишените от свобода, повече по темата ще научим от репортера ни във Варна Диана Стоева. Изложба, представяща величието на прабългарите, започва национална обиколка от Шумен. Всяка от картините, както и предметите в нея, са нарисувани и изработени след консултации с известни наши историци и археолози, за да са възможно най-близо до историческата реалност. Повече за експозицията, която съчетава по иновативен начин образователния елемент с реалното преживяване, ще чуем в репортажа на Ивелина Иванова от Радио „Фокус“ - Шумен \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 3 май, с водещ Елеонора Чолакова.", "date": "2019.05.02", "title": "Акценти в сутрешния блок „Добро утро, България“ по Радио „Фокус“ на 3 май"}
{"url": "http://www.focus-news.net/news/2019/05/02/2653164/d-r-svetoslav-dimitrov-veterinaren-lekar-zelenite-ploshti-se-tretirat-protiv-paraziti-po-tova-vreme-na-godinata-i-zatova-stopanite-ne-tryabva-da-dopuskat-zhivotnite-da-yadat-treva.html", "text": "Зелените площи се третират против паразити по това време на годината и затова стопаните е необходимо да не допускат животните да приемат трева по един или друг начин. Това каза за  Радио „Фокус“ – Пирин  д-р Светослав Димитров, ветеринарен лекар. По думите му по тази причина стопаните е необходимо да бъдат по-отговорни и да предпазват повече своите домашни любимци. „Трябва да се предпазват малките кучета да не приемат някакви боклуци, тъй като това е нормално за възрастта им. Необходимо е воденето на повод и наблюдаването на действието и поведението на животните“, добави д-р Димитров. Той заяви, че при опасения за приета трева от третирани площи е важно да се потърси компетентността на специалист. „Наскоро имах такъв случай. Обикновено проблемът се изразява в повръщане  и в по-късен етап в диария“, каза още ветеринарят. Той добави, че някои кучета реагират с неврологични симптоми. „Това зависи от препарата, който се използва. Обикновено животните се повлияват в рамките на няколко дни като след това всичко е наред. В зависимост от препарата съществуват специфични антидоти, а при тези, които липсват се провежда специфична терапия“, каза още д-р Светослав Димитров. \r\nДенис НИКИФОРОВ", "date": "2019.05.02", "title": "Д-р Светослав Димитров, ветеринарен лекар: Зелените площи се третират против паразити по това време на годината и затова стопаните не трябва да допускат животните да ядат трева"}
{"url": "http://www.focus-news.net/news/2019/05/02/2653168/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.05.02", "title": "Кюстендил: Нормално се извършва преминаването през ГКПП „Гюешево"}
{"url": "http://www.focus-news.net/news/2019/05/02/2653169/miro-rahnev-homeopat-i-psihoterapevt-psihologicheskata-adaptatsiya-sled-praznitsite-e-slozhna-zadacha-ne-e-lesna-zadacha.html", "text": "Психологическата адаптация след празниците е сложна задача. Това каза за  Радио „Фокус“ – Бургас  Миро Рахнев, хомеопат и психотерапевт. По думите му това се дължи на обстоятелствата и ритъма, който сме си наложили по време на почивните дни като недоспиване, прекомерна употреба на алкохол или променен хранителен режим, който да води до преяждане. Според него това много често произлиза от липсата на контрол, който в психологията е свързан с инертната воля. „Това, че адаптацията не е лесна задача не означава, че е невъзможна. Най-важното, което трябва да разберем е какво означава самият процес на адаптация. Това е действителен и реален синдром, който се преживява от някои хора след приключването на продължителни празнични и почивни дни“, добави Рахнев. Той добави, че е възможно цялото това състояние да се дължи и на носталгията, апатията и тъгата за почивката, в която сме били и посочи, че е важно каква е настройката на човек по отношение на това, че се завръща към нормалния ритъм на живот, а именно работата. „Има няколко начина, чрез които можем да си помогнем в такива ситуации, като например, може да си навием алармата сутрин с 10 - 15 минути по-рано, за да не бързаме и да не се стресираме още от сутринта, спортът също е изключително полезен, а преди работа би ни заредил положително и с настроение“, каза още психотерапевтът. \r\nМария КУРТЕВА", "date": "2019.05.02", "title": "Миро Рахнев, хомеопат и психотерапевт: Психологическата адаптация след празниците е сложна задача не е лесна задача"}
{"url": "http://www.focus-news.net/news/2019/05/02/2653175/s-teatralniya-spektakal-vartelezhka-na-parite-beshe-priklyuchen-proektat-finansova-gramotnost-na-obshtestveniya-posrednik-na-kazanlak.html", "text": "С театралния спектакъл „Въртележка на парите“ беше приключен проектът „Финансова грамотност” на обществения посредник на Казанлък, предаде кореспондент на  Радио „Фокус” . В продължение на близо година, в различни училища, бяха проведени редица лекции за повишаване на финансовата култура на подрастващите. По време на лекциите представители на различни банкови институции представиха пред младите хора редица теми, сред които банките – начин на функциониране, политика към млади клиенти и услуги ползвани от тях, механизъм на откриване на банкова сметка, как младите хора да планират личния си бюджет и др. Представени бяха и възможностите за кредитиране на студенти и докторанти и др. \r\nОбщественият посредник Гинка Щерева посочи, че мотивът и за тази инициатива е продиктуван от факта, че от опита си в ежедневните приемни и срещите си с млади хора е установила, че те самите имат нужда и търсят такъв тип знания. \r\nЛекциите по финансова култура се проведоха като продължение на проведените в няколко училища преди година лекции по правна култура, гражданско образование и часове по родолюбие.  \r\nСлавяна ГАЙДАРОВА", "date": "2019.05.02", "title": "С театралния спектакъл „Въртележка на парите“ беше приключен проектът „Финансова грамотност” на обществения посредник на Казанлък"}
{"url": "http://www.focus-news.net/news/2019/05/02/2653176/veliko-tarnovo-dvizhenieto-mezhdu-selata-mindya-i-prisovo-se-osashtestvyava-v-edna-lenta-poradi-izvarshvane-na-remont.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата е 21 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.05.02", "title": "Велико Търново: Движението между селата Миндя и Присово се осъществява в една лента поради извършване на ремонт"}
{"url": "http://www.focus-news.net/news/2019/05/02/2653173/evropeyski-izbori-2019-g-tsvetelina-penkova-v-ep-shte-se-borim-za-ednakvo-zaplashtane-za-ednakav-trud-i-mladezhkite-politiki.html", "text": "„В Европейския парламент ще се борим за еднакво заплащане за еднакъв труд и младежките политики и детска гаранция. Младите хора имат нужда от подкрепа“. Това заяви кандидатът за евродепутат от „БСП за България“ Цветелина Пенкова в Крушовица, съобщиха от пресцентъра на  БСП . Присъстващите на срещата споделили, че не могат да отделят достатъчно средства, за да гледат децата си. „Решенията са заложени във „Визия за Европа“ и ще се борим за европейска гаранция, която гарантира достъп до здравеопазване, образование и всичко необходимо за грижите на едно дете“, допълни тя. Пенкова представи политиките, които предлага „БСП за България“ в своята платформа за предстоящите избори. „Искаме да чуем проблемите на хората и по какъв начин можем да им помогнем. Ниските доходи и ниските пенсии са основен проблем не само тук, но и за цяла България“, каза още кандидатът за евродепутат. Тя подчерта, че БСП е постигнала много в борбата срещу двойните стандарти при храните. Пенкова посочи и други важни теми, обсъдени по време на срещата: необходимостта от достойни доходи и пенсии, Европа на две скорости и как този процес трябва да бъде спрян, младежките политики и детската гаранция.", "date": "2019.05.02", "title": "Европейски избори 2019 г.: Цветелина Пенкова: В ЕП ще се борим за еднакво заплащане за еднакъв труд и младежките политики"}
{"url": "http://www.focus-news.net/news/2019/05/02/2653170/api-ot-930-chasa-do-1300-chasa-na-3-may-dvizhenieto-v-tunel-praveshki-hanove-v-posoka-varna-na-am-hemus-shte-se-osashtestvyava-v-izprevarvashtata-lenta.html", "text": "От 9.30 часа до 13.00 часа на 3 май движението в тунел „Правешки ханове“ в посока Варна на АМ „Хемус“ ще се осъществява в изпреварващата лента. Това съобщиха от пресцентъра на  Агенция „Пътна инфраструктура“ . Временната организация е поради ремонтни дейности на осветителната система.  Необходимо е шофьорите да карат с повишено внимание и съобразена скорост, спазвайки пътната сигнализация.", "date": "2019.05.02", "title": "АПИ: От 9.30 часа до 13.00 часа на 3 май движението в тунел „Правешки ханове“ в посока Варна на АМ „Хемус“ ще се осъществява в изпреварващата лента"}
{"url": "http://www.focus-news.net/news/2019/05/02/2653174/sofiya-lek-avtomobil-e-katastrofiral-na-2-3-km-na-am-trakiya-v-posoka-sofiya-nyama-postradali.html", "text": "Лек автомобил е катастрофирал на 2-3 км на АМ „Тракия“ в посока София, няма пострадали. Това съобщиха за  Агенция „Фокус“  от пресцентъра на  МВР . Сигналът е подаден в 16.45 часа. Катастрофата е станала на 2-3 км на автомагистрала „Тракия“ в посока София. Катастрофирал е лек автомобил. Няма данни за пострадали хора.  \r\nДаяна ДЮЛГЕРОВА", "date": "2019.05.02", "title": "София: Лек автомобил е катастрофирал на 2-3 км на АМ „Тракия“ в посока София, няма пострадали"}
{"url": "http://www.focus-news.net/news/2019/05/02/2653171/the-washington-times-sasht-startiraha-pilotna-programa-s-dnk-testove-za-otkrivane-na-falshivi-migrantski-semeystva.html", "text": "САЩ стартираха пилотна програма, която позволява на граничните служби да използват ДНК-тестове, за да разкриват измами на мигранти, влизащи в страната от Мексико, съобщава американското издание  The Washington Times . \r\nПрез последните седем месеца граничните власти са идентифицирали повече от 1000 „фалшиви семейства“, в които възрастни се опитват да използват непридружени деца, за да се промъкнат в САЩ. Служители на вътрешната разузнаване разкриха за проблема при представянето на програмата, която им позволява да използват ДНК-тестове за идентифициране на роднинските връзки на мигрантите, които се представят за семейства. „Това определено е нарастваща тенденция\", уверява източник от службите. \r\nВ сряда държавният глава на САЩ Доналд Тръмп изпрати в сряда искане за спешно отпускане на сума от 4,5 милиарда щатски долара, предупреждавайки, че без парите федералният отдел по здравеопазване и услуги ще изчерпи наличните ресурси, за да се грижи за непридружени деца мигранти, припомнят от редакцията.  \r\nСлужителите по сигурността поясняват, че най-често измамите се извършват от лица, които се надяват да се възползват от пропуските в законодателството на САЩ. Те предвиждат при разкриването на подобни случаи да бъде определяна мярка за задържане от едва 20 дни, които са недостатъчни, за да бъдат приключени делата им. Така мнозина биват освободени преди да бъдат финализирани съдебните производства срещу тях и да бъдат подготвени депортациите им.  \r\nПрактиката за използване на непридружени деца за влизане в САЩ е толкова разпространена, че възрастни мигранти са започнали даа наемат или дори отвличат деца, за да се представят като семейства. Точно затова ДНК-тестовете са необходимост. „Целта тук е да се идентифицират тези фалшиви семейни единици\", пояснява източник на изданието.  \r\nГраничните служители са открили 46 подобни случая през цялата финансова 2017 г., или около един инцидент на всеки 10 дни. До миналата година по това време процентът беше около един на ден. През първите седем месеца на финансовата 2019 г. има повече от 1000 случая, или около пет на ден. Това е увеличение с пет пъти спрямо предходната година. \r\nМитниците и службите за имиграция на САЩ разположиха специални екипи на границата, за да ускорят разследванията. През последните две седмици те са предоставили  информация, която е довела до откриването на 33 преследвания, съобщиха официални представители. \r\nПилотната програма предвижда взимане на генетичен материал от семействата, което ще позволи на агентите да получат резултати до няколко часа. Веднага след това събраните материали ще бъдат унищожавани.  \r\nВластите настояват случаите, в които по-възрастен брат, леля или чичо, баба или дядо са хванати с детето, да бъдат третирани като фалшиви семейства, а децата – да се считат за непридружени и съответно настанявани в приюти.  Тереза Герова", "date": "2019.05.02", "title": "The Washington Times: САЩ стартираха пилотна програма с ДНК-тестове за откриване на „фалшиви“ мигрантски семейства"}
{"url": "http://www.focus-news.net/news/2019/05/02/2653177/pregled-na-mezhdunarodnite-novini-do-18-chasa-agentsiya-fokus.html", "text": "Министърът на външните работи на Турция Мевлют Чавушоглу загатна за възможна визита на държавния глава на САЩ Доналд Тръмп в страната, като поясни, че тя може да се състои през юли, предава държавната информационна агенция  Anadolu Agency . \r\n„През юни президентът на САЩ ще посети Европа, той също така изрази желание месец по-късно да посети Турция. Точна дата не е определена“, заяви първият дипломат на Анкара. \r\nСъгласно думите му, в последните си телефонни разговори Тръмп и турският му колега Реджеп Тайип Ердоган са „обсъдили различни теми с позитивен тон“. \r\nКоментирайки резултатите от визитата на специалния представител на САЩ за Сирия Джеймс Джефри, бивш посланик в Турция, Чавушоглу заяви, че Анкара и Вашингтон „не постигнаха разбиране по всички теми“, които са били обсъдени в рамките на срещата. \r\n***  САЩ стартираха пилотна програма, която позволява на граничните служби да използват ДНК-тестове, за да разкриват измами на мигранти, влизащи в страната от Мексико, съобщава американското издание  The Washington Times . \r\nПрез последните седем месеца граничните власти са идентифицирали повече от 1000 „фалшиви семейства“, в които възрастни се опитват да използват непридружени деца, за да се промъкнат в САЩ. Служители на вътрешната разузнаване разкриха за проблема при представянето на програмата, която им позволява да използват ДНК-тестове за идентифициране на роднинските връзки на мигрантите, които се представят за семейства. „Това определено е нарастваща тенденция\", уверява източник от службите. \r\nВ сряда държавният глава на САЩ Доналд Тръмп изпрати в сряда искане за спешно отпускане на сума от 4,5 милиарда щатски долара, предупреждавайки, че без парите федералният отдел по здравеопазване и услуги ще изчерпи наличните ресурси, за да се грижи за непридружени деца мигранти, припомнят от редакцията.  \r\nСлужителите по сигурността поясняват, че най-често измамите се извършват от лица, които се надяват да се възползват от пропуските в законодателството на САЩ. Те предвиждат при разкриването на подобни случаи да бъде определяна мярка за задържане от едва 20 дни, които са недостатъчни, за да бъдат приключени делата им. Така мнозина биват освободени преди да бъдат финализирани съдебните производства срещу тях и да бъдат подготвени депортациите им.  \r\nПрактиката за използване на непридружени деца за влизане в САЩ е толкова разпространена, че възрастни мигранти са започнали даа наемат или дори отвличат деца, за да се представят като семейства. Точно затова ДНК-тестовете са необходимост. „Целта тук е да се идентифицират тези фалшиви семейни единици\", пояснява източник на изданието.  \r\nГраничните служители са открили 46 подобни случая през цялата финансова 2017 г., или около един инцидент на всеки 10 дни. До миналата година по това време процентът беше около един на ден. През първите седем месеца на финансовата 2019 г. има повече от 1000 случая, или около пет на ден. Това е увеличение с пет пъти спрямо предходната година. \r\nМитниците и службите за имиграция на САЩ разположиха специални екипи на границата, за да ускорят разследванията. През последните две седмици те са предоставили  информация, която е довела до откриването на 33 преследвания, съобщиха официални представители. \r\nПилотната програма предвижда взимане на генетичен материал от семействата, което ще позволи на агентите да получат резултати до няколко часа. Веднага след това събраните материали ще бъдат унищожавани.  \r\nВластите настояват случаите, в които по-възрастен брат, леля или чичо, баба или дядо са хванати с детето, да бъдат третирани като фалшиви семейства, а децата – да се считат за непридружени и съответно настанявани в приюти. \r\n***  От 2016 г. насам вносът на втечнен природен газ в Европа от САЩ е нараснал с 272%, съобщава американското издание  Washington Examiner . \r\nСъответната статистиката бе обявена в началото на среща на високо равнище между американските и европейските бизнес лидери в Брюксел, посветена на начините за по-нататъшно укрепване на търговията с втечнен природен газ. В нея участват министърът на енергетиката на САЩ Рик Пери и европейският комисар по въпросите на климата и енергетиката Мигел Ариас Канете. \r\nОт Брюксел заявиха, че най-високото равнище на търговията с втечнен природен газ в регистрирано през март с над 1,4 млрд. куб. м внос от САЩ. \r\n„Споделяме историята на трансатлантическото сътрудничество в добри и лоши времена.Когато става въпрос за природен газ, всеки от нас има това, от което другият се нуждае, за да извлечем огромна взаимна изгода от развитието на енергийните ни отношения\", подчерта в изявлението си Пери.  \r\nЗасиленото сътрудничество между САЩ и Европа ще включва редица инфраструктурни проекти от изграждането на нови тръбопроводи до терминалите за внос на втечнен природен газ, се казва в изявлението на ЕС. \r\nАдминистрацията на Тръмп работи, за да помогне на Общността да се откаже от руските енергийни доставки. Вашингтон се противопоставя на проекти за газопроводи като „Северен поток-2“, който ще гарантира пренос на синьо гориво от Русия за Германия.  \r\nАмериканските власти твърдят, че зависимостта на Европа от руски природен газ ще я поставят в ситуация, в която Москва може да „спре кранчето“, ако държавите от Общността не й се подчиняват.  \r\nВ изявлението си обаче Пери не се позова на необходимостта от намаляване на енергийната зависимост на европейците от Русия. Въпреки това Канете заяви, че енергийната сигурност е един от „ключовите успехи\" на сътрудничеството между САЩ и ЕС. „Затова нашата обща цел е да задълбочим още повече енергийното си сътрудничество\", допълни американският министър. \r\n***  Близо шест милиона души от страните в Западните Балкани живеят в чужбина. Това обяви президентът на Европейската банка за възстановяване и развитие Сума Чакрабарти, като подчерта, че това е една трета от населението на региона, съобщава скопското електронно издание  „Локално“ . \r\n„Независимо от факта, че тези хора изпращат значителни суми в родните си страни, техните таланти се използват от други страни. Също така паричните преводи не оказват значително въздействие върху развитието. Те също така ограничават желанието да работят онези, които са останали у дома“, обясни Чакрабарти. \r\nАнализите на ЕБВР показват, че все повече висококвалифицирани кадри напускат Балканите, а не такива със средно образование и умения.  Съгласно думите на президента на ЕБВР, миграцията на квалифицирани работници оказва отрицателно въздействие върху производителността, но негативният ефект на растежа може да има и напускането на нискоквалифицирана работна сила. \r\n„Емиграцията, особено на младите обучени кадри, е сериозен проблем за Западните Балкани. Миграцията е мотивирана от разликите в доходите в сравнение със страните от Европа. Но тя също така е свързана с недоволството от вътрешните политически и икономически условия“, казва Чакрабарти. \r\n***  Президентът на Венецуела Никола Мадуро призова въоръжените сили да се противопоставят на „всеки опит за държавен преврат\" след неуспешния пуч на сили, подкрепящи лидера на опозицията Хуан Гуайдо, предава  AFP .  \r\n„Да, ние сме в битка, поддържаме висок морал в тази борба, за да обезвредим всеки предател, всякакъв участник в преврата\", заяви Мадуро по време на събитие с военното командване, на което се появи, заобиколен от войници. \r\n„Никой не може да се страхува, настъпи часът да защитим правото си на мир\", цитира агенцията думите на венецуелски президент от церемония, на която - според правителството – са присъствали 4500 военнослужещи. \r\n***  Въвеждането на 100-процентовите мита за внос на сръбски стоки е правилно и легитимно решение на косовските институции. Това подчерта държавният глава на страната Хашим Тачи, като същевременно допълни, че така или иначе сръбските продукти биват внасяни незаконно, предава македонската информационна агенция  „Макфакс“ . \r\nСпоред Клан Косово той също така каза, че сръбският президент Александър Вучич не се тревожи за такси, тъй като сръбските продукти влизат в Косово по други пътища. \r\n„Президентът на Сърбия Александър Вучич не се притеснява много от налагането на митата, защото сръбските стоки влизат в Косово от Черна гора, Албания, Македония, но, за съжаление, чрез контрабанда\", заяви Тачи. Съгласно оценката му Вучич, въпреки че е загубил няколко милиона евро, „е спечелил репутацията с ролята на жертва и образа за това как Сърбия се третира несправедливо\". \r\n„Митата са правилното решение и трябва да останат в сила. Подкрепих тази идея още от самото начало. Не призовавах нито за спирането им, нито за отмяната им, това е чиста лъжа“, добави Тачи. \r\n***  Министърът на правосъдието на Република Кипър Йонас Николау подаде оставка заради скандала около случая със серийния убиец, който шокира гражданите на острова, съобщава електронното издание на гръцкия вестник  Kathimerini . \r\nРазследването показа сериозни пропуски в разследването на случаите с изчезнали лица. Николау поясни, че оттеглянето му от поста е въпрос на „съвест и принципи\", но подчерта категорично, че не носи отговорност за „очевидните пропуски“ на полицията. Президентът на Кипър Никос Анастасиадес е приел оставката му, пояснява изданието.  \r\nСкандалът избухна след признания на капитан от армията на Кипър, че е убил седем жени и момичета, всички до една – чужденки. Полицията продължава да издирва телата на три от жертвите. \r\n***", "date": "2019.05.02", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/05/02/2653180/sliven-opasnost-ot-padashti-kamani-ima-po-patya-sliven-ichera-gradets.html", "text": "Трафикът в Сливенска област е интензивен. Няма въведени ограничения по пътищата , съобщиха от  Областно пътно управление . Затворени за тежки автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът на двата ремонта до 30 юни.", "date": "2019.05.02", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/05/02/2653179/evropeyski-izbori-2019-g-mariya-gabriel-v-simitli-evropa-v-polza-na-ezhednevieto-na-horata-e-nasha-kauza.html", "text": "Колкото повече хора гласуват, толкова по-голяма заявка даваме, че България е фактор, а не в периферията на ЕС. Опитът е този, който  отличава нас, кандидатите на ГЕРБ и СДС, от другите. Твърдост и дипломация – с това ме познават в Европа. Важен е опитът, защото особено сега, когато се договаря новата многогодишна финансова рамка, е важно да умееш да водиш преговори и да отстояваш позиция. Това заяви водачът на  листата на ГЕРБ и СДС Мария Габриел на среща с жители от Симитли, съобщиха от пресцентъра на  ПП ГЕРБ . На срещата присъстваха кметът Апостол Апостолов и народният представител Стефан Апостолов. \r\nМария Габриел сподели за важни конкретни проекти като WiFi4EU - инициативата за безплатен интернет, възможността училищата да се включат  \r\nв Европейската седмица на програмирането, предложението ѝ за отделяне на милиард и половина в следващата многогодишна финансова рамка за цифрови хъбове във всеки регион, което е шанс за регионите, за всяко населено място и тласък за развитие. \"Ще работим повече за свързаността в селските райони, защото връзката все още не е като в градските\", каза Мария Габриел. \r\n\"Обръщам се директно към младите хора, защото от юли месец 2018г. по моя идея стартира нова програма Цифрова възможност-платени стажове за младите хора в Европа. Искаме инициативата да обхване до 6000 студенти до края на 2020 г. Те ще имат възможността в рамките на пет –  \r\nшест месеца да направят платен от Европейската комисия стаж в технологична компания и да се запознаят на място, да разберат как новите  \r\nтехнологии влияят на традиционните професии в сферата на земеделието и медицината. Не съм привърженик на Европа на големите декларации и стратегии.Това, което ме интересува, е Европа да има малки проекти, но всеки един от нас да усеща ползата в ежедневието си\", заяви водачът на листата на ГЕРБ и СДС Мария Габриел.", "date": "2019.05.02", "title": "Европейски избори 2019 г.: Мария Габриел в Симитли: Европа в полза на ежедневието на хората е наша кауза"}
{"url": "http://www.focus-news.net/news/2019/05/02/2653178/varna-31-dushi-sa-potarsili-meditsinska-pomosht-v-klinikata-po-toksikologiya-kam-voennomorskata-bolnitsa-prez-pochivnite-dni.html", "text": "31 души са потърсили медицинска помощ в Клиниката по токсикология към Военноморската болница във Варна през почивните дни. Това съобщи за  Радио „Фокус“ – Варна  д-р Мариета Йовчева, токсиколог в лечебното заведение. По думите ѝ осем са приетите за лечение пациенти, а останалите са обслужени амбулаторно. През изминалите почивни дни за Великден няма голям превес на алкохолните интоксикации. От приетите за лечение пациенти трима са злоупотребилите със спиртни напитки. Сред останалите случаи има хора, потърсили помощ вследствие на медикаментозни отравяния, алергични реакции, битови отравяния и други. Според д-р Йовчева в сравнение с други празнични дни няма нещо необичайно. По Великден тази година в Клиниката не са регистрирани случаи на алкохолни интоксикации при младежи или деца. \r\nДиана СТОЕВА", "date": "2019.05.02", "title": "Варна: 31 души са потърсили медицинска помощ в Клиниката по токсикология към Военноморската болница през почивните дни"}
{"url": "http://www.focus-news.net/news/2019/05/02/2653181/blagoevgrad-povishena-e-opasnostta-ot-padashti-kamani-pri-kresnenskoto-defile-i-v-rayona-na-predel.html", "text": "Повишена е опасността от падащи камъни при Кресненското дефиле и  в района на Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са сухи. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. От Областно пътно управление-Благоевград отправят апел към водачите на моторни превозни средства да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.05.02", "title": "Благоевград: Повишена е опасността от падащи камъни при Кресненското дефиле и в района на Предел"}
{"url": "http://www.focus-news.net/news/2019/05/02/2653172/sliven-vremenno-dvizhenieto-po-pat-iii-554-nova-zagora-radnevo-svilengrad-rayona-na-s-lyubenets-se-osashtestvyava-s-povisheno-vnimanie-poradi-ptp.html", "text": "Временно движението по път III-554 Нова Загора - Раднево - Свиленград района на с. Любенец се осъществява с повишено внимание поради пътнотранспортно произшествие. Това съобщиха от пресцентъра на  Агенция \"Пътна инфраструктура\" .", "date": "2019.05.02", "title": "Сливен: Временно движението по път III-554 Нова Загора - Раднево - Свиленград района на с. Любенец се осъществява с повишено внимание поради ПТП"}
{"url": "http://www.focus-news.net/news/2019/05/02/2653184/predstoyashti-sabitiya-v-stranata-za-3-may-agentsiya-fokus.html", "text": "*** \r\nОт 17.00 часа в изложбена зала „Александър Георгиев – Коджакафалията“ По повод 140 години от Учредителното събрание и приемането на Търновската конституция председателят на Народното събрание Цвета Караянчева ще открие изложбата „Всичко се състои в нашите сдружени сили“. \r\n*** \r\nОт 12.00 часа министърът на отбраната Красимир Каракачанов ще проведе работна среща с ръководството на факултет „Авиационен“ в гр. Долна Митрополия. \r\n*** \r\nОт 9.15 часа пред Министерството на отбраната заместник министър-председателят и министър на отбраната на Република Хърватия Дамир Кръстичевич ще бъде посрещнат с военни почести.  \r\n*** \r\nОт 10.00 часа в МВР ще се проведе брифинг за предприетите мерки във връзка с посещението на Негово Светейшество папа Франциск в периода 5 - 7 май.  \r\n*** \r\nОт 10.00 часа до 11.00 часа над площад „Княз Александър I“ вертолети и самолети от състава на ВВС ще изпълняват полети с прелитане на малка височина по повод подготовката и провеждането на военния парад на 6 май. \r\n*** \r\nОт 10.00 часа VІІ състав на Специализирания наказателен съд ще гледа делото за организиране и ръководене на организирана престъпна група срещу Кирил Т., Милен В., Виктор Б., Габриел Б., Иван А., Георги К., Николай С., Красимир К., Димитър П., Иван К., Емил И., Георги З. и Ангел С.  \r\n*** \r\nОт 11.00 часа X състав на Специализирания наказателен съд ще заседава по делото за организиране и ръководене на организирана престъпна група срещу Благовест М., Георги А., Николай П., Костадин Г. и Стоян Г.  \r\n*** \r\nОт 11.00 часа XIV състав на Специализирания наказателен съд ще гледа делото за образуване и ръководене на организирана престъпна група срещу Теодора Д. и Симона Р.  \r\n*** \r\nОт 13.30 в Административния съд София град ще се проведе поредното заседание по делото за цената на билета за градски транспорт в столицата. \r\n*** \r\nОт 19.00 часа на сцената на Софийската опера ще се играе прочутият балет „Зорба гъркът“. \r\n*** \r\nОт 20.00 часа пред Билетния център на Националния дворец на културата в столицата ще започне музикалният парад на военните духови оркестри, в който ще участват Гвардейският представителен духов оркестър, Фестивалният оркестър и представителните военни духови оркестри на Сухопътните войски, Военновъздушните и Военноморските сили, както и изпълнители от Представителния ансамбъл на въоръжените сили. \r\n*** \r\nОт 11.00 часа в експозиционен център „Флора“ ботаникът Росен Василев ще представи презентацията „Цветните растение на България“ и изложбата „Поляна от кръпки“. \r\n*** \r\nОт 17.00 часа в къщата музей „Петя Дубарова“ ще се проведе „Магията на Космоса“ – конкурс за най-добра рисунка и изложба на наградените творби.  \r\n*** \r\nОт 17.00 часа в Културен център „Морско казино“, зала „Ал.Г. Коджакафалията“  \r\nще бъде представена изложба на Търновската и Сребърната конституция. \r\n*** \r\nОт 11.00 часа, на площад „Македония“ ще се проведе ритуал по отбелязване на 116-ата годишнина от смъртта на Гоце Делчев.  \r\n*** \r\nВ 11.00 часа във Военноморския музей ще бъде открита изложба \"Орденът \"За храброст\" в държавните и воински традиции\". \r\n*** \r\nВ 9.30 часа в Музикално-драматичен театър „Константин Кисимов“ ще бъде официално открит XIV Фестивал на детско-юношеското театрално творчество „Малкият принц“.  \r\n*** \r\nОт 18.00 часа във Военноморския клуб (ДНФ) Ансамбълът за народни песни и танци „Гоце Делчев“ ще изнесе концерт по повод 116 години от гибелта на Гоце Делчев . Събитието е организирано от Македонското културно-просветно дружество в града. \r\n*** \r\nОт 11.00 часа пред паметника на Вела Пеева в квартал „Лъджене“ ще бъдат отбелязани 75 години от смъртта й. \r\n*** \r\nОт 10.00 и 14.00 часа в заседателната зала на Община Враца ще се състои отваряне на оферти по две процедури. \r\n*** \r\nОт 18.00 часа в куклена зала на ДКТ ще се играе „Мечо Пух”  от Алън Милн. \r\n*** \r\nОт 10.00 часа в НЧ „Напредък-1869“ ще се състои Празник на СУ „Вичо Грънчаров“.  \r\n*** \r\nОт 12.00 часа в Спортна зала „Никола Петров“ ще се проведе Зонален финал по хандбал за юноши старша възраст под домакинството на ХК „Раховец 2008“. \r\n*** \r\nОт 18.30 часа в НЧ „Напредък-1869“ Държавна опера Русе представя „Кабаре“- мюзикъл по либрето на Джо Мастероф, по пиесата на Джоно Ван Друтен и разкази от Кристофър Айшърууд.  \r\n*** \r\nОт 16.30 часа в Концертната зала на Младежкия център ще се състои Национална конференция по гражданско образование. \r\n*** \r\nОт 20.00 часа в НЧ „Христо Козлев-1883“ Театрален състав при НЧ „Христо Козлев -1883“ Долна Оряховица ще представи спектакъла „Рибарски свади“ по Карло Голдони. \r\n*** \r\nОт 11.00 часа в малката зала на Община Карлово на 3-ти етаж ще се проведе пресконференция във връзка с възобновените археологически проучвания на тракийския селищен център от V в. пр. Хр. и некропол от елинистичната епоха, намиращи се в землището на карловското село Васил Левски. \r\n*** \r\nОт 17.00 часа в заседателната зала на общината ще се проведе 63-то заседание на Общинския съвет.  \r\n*** \r\nОт 10.00 часа в общинския младежки дом ще бъде открит Национален фолклорен конкурс \"Напеви от Северозапада\"- Монтана 2019. \r\n*** \r\nОт 10.00 часа на сцената на градския площад започва конкурсната програма за празника на Петрич. \r\n*** \r\nОт 20.30 часа в зала „Арена Петрич“ ще се играе финалът на работническия турнир по футбол за Купата на Петрич.  \r\n*** \r\nОт 18.00 часа в Градска художествена галерия „Проф. Веселин Стайков“ ще бъде открита ретроспективна изложба-живопис на Стоимен Стоименов-Тимчо. \r\n*** \r\nОт 11.00 часа Общинският духов оркестър ще открие честването на 141 години от създаването на Българската армия. Ще бъде отслужен благодарствен молебен от Негово преосвещенство Агатополски епископ Иеротей. Тържествено слово ще произнесе подполковник Данчо Мешлинков, началник на Военно окръжие – Бургас. \r\n*** \r\nОт 9.00 часа в зала №1 Апелативният съд ще гледа протеста на Окръжна прокуратура-  Хасково и жалбата на подсъдимия С. Ц. (33 г.), който е осъден на 4 години и 6 месеца лишаване от свобода за това, че на 29.10.2016 г. е придобил близо 480 грама марихуана с цел разпространение в село Димитровче, Свиленградско. През същия ден при катастрофа е причинил три телесни повреди на мъж в Свиленград.  \r\n*** \r\nОт 9.15 часа в зала №1 Апелативният съд ще гледа протеста срещу присъда на Окръжен съд-  Пазарджик, с която Р. Б. (53 г.) е  признат за виновен и осъден на 2 години условно с 3 години изпитателен  срок и глоба от 5 000 лв., за  това, че до 26.09.2018 г. в село Синитево, Пазарджишко, е засял и до тази дата е отглеждал 23 растения от рода на конопа/марихуана/, общо 16.8 кг. на стойност 100 800 лв.  \r\n*** \r\nОт 9.30 часа в зала „Проф. Иван Спасов“ в централната сграда на АМТИИ се открива традиционната научна конференция „Пролетни научни четения“. В събитието участват учени и преподаватели от висши учебни заведения и арт институции от цялата страна. \r\n*** \r\nОт 10.00 часа Окръжният съд ще гледа делото срещу Йордан С., обвинен в умишлено склоняване и улесняване на отнемане на чужди вещи на обща стойност 457 352.00 лева. Делото е и срещу Марин П., Александър К. и Александър Д.  \r\n*** \r\nОт 10.30 часа в зала №1 Апелативният съд ще гледа жалбата на турския гражданин М.Т. (54 г.) срещу присъда, постановена от Хасковския окръжен съд.  Той е признат за виновен в това, че на 12.06.2018 год. на ГКПП „Капитан Андреево” е пренесъл през границата предмети за търговски цели в големи размери на обща стойност 73 500 лв. \r\n*** \r\nОт 11.00 часа на Младежкия хълм ще се проведе урок-работилница за изграждане на глинена пещ за хляб на открито. \r\n*** \r\nОт 11.30 часа в района на военно формирование 24150 (ул. „Августа Траяна“ № 23) ще се състои тържествено строяване и награждаване на военнослужещи.  \r\n*** \r\nОт 17.30 часа в Оперен театър ще се проведе концерт спектакъл „Вкусът на времето“ със специалното участие на деца от ДГ „Светлина“. \r\n*** \r\nОт 18.00 часа в РБ „З. Княжески“ ще се проведе музикално – литературна вечер „Мъдростта и Музиката на Мексико“. \r\n*** \r\nОт 11.00 часа в зала 28 на Община Търговище ще се проведе пресконференция, на която ще бъде представена програмата на 242 Традиционен пролетен панаир Търговище. \r\n*** \r\nОт 10.00 часа в зала 203 на общината ще има брифинг.  \r\n*** \r\nОт 11.00 часа в Административния съд ще се проведе заключителна празнична част от съвместната инициатива „Достъпност и прозрачност в правораздаването“. \r\n*** \r\nОт 11.00 часа в актовата зала на ПЕГ „Никола Вапцаров“ на официална церемония 19 зрелостници ще получат своите немски езикови дипломи DSD – второ ниво. Дипломите ще връчи Константин Пригниц - координатор на обучението за DSD за Североизточна България. \r\n*** \r\nОт 16.00 часа в НЧ „Напредък“ ще бъде открита изложба живопис „Цветя“  на Тодор Казаков. \r\n*** \r\nОт 17.30 часа в градинката пред НЧ \"Тодор Петков 1963\" ще се проведе традиционното общоградско веселие \"Гергьовденска люлка\" по повод предстоящия празник Гергьовден. \r\n*** \r\nОт 18.30 часа пред НЧ „Ст. Чилингиров - 1963“ ще се състои концерт „Майски цветя“ на градския духов оркестър. \r\n*** \r\nОт 19.00 часа в парка пред НЧ „Стилиян Чилингиров – 1963“ на пл. „Гривица“ Градският духов оркестър „Михаил Биков“ ще изнесе концертна  \r\nпрограма от хора и танци под наслов „Майски цветя“. Европейски избори 2019: \r\n*** \r\nОт 10.30 часа кандидатите за евродепутати Ева Майдел и Лиляна Павлова ще посетят община Божурище, където ще се срещнат с персонала на завод за производство на кафе. По-късно двете ще направят обиколка на централния градски парк и площад, ремонтирани основно със средства от общинския бюджет. \r\n*** \r\nОт 16.00 часа в клуба на БСП в гр. Бургас Иво Христов ще даде пресконференция за представителите на медиите. В 17.30 в Кукления театър в града той ще се срещне с обществеността.  \r\n*** \r\nОт 14.30 часа в залата на Общинския съвет ГЕРБ и СДС ще се срещнат с избиратели. \r\n*** \r\nОт 18.00 часа на Входа на Морската градина ще се състои откриване на предизборната кампания на Коалиция за България. \r\n*** \r\nОт 11.00 часа в митрополитския храм „Св. Николай Чудотворец” кандидатът за евродепутат от ГЕРБ Емил Радев ще присъства на откриването на предизборната кампания на ГЕРБ във Видин. От 12.00 часа Емил Радев ще се включи в „зелена” акция на ГЕРБ – Видин. От 15.30 часа в Конферентната зала на Областната администрация Емил Радев ще представи акцентите в секторните политики в платформата на ГЕРБ за европейските избори.  \r\n*** \r\nОт 17.30 часа в салона на НЧ „Просвета”, ул. „Възраждане” 21, в град Кула, кандидатът за евродепутат от ГЕРБ Емил Радев ще се със срещне с членове и симпатизанти на ГЕРБ. \r\n*** \r\nОт 18.00 часа в Градската концертна зала ГЕРБ и СДС ще открият предизборната си кампания. \r\n*** \r\nОт 12.00 часа в х-л \"Сънигардън\" в гр. Вършец, Петър Витанов и Цветелина Пенкова ще се срещнат с граждани. В 17.00 часа в ресторант-хотел \"Огоста\" в гр. Монтана, те ще се срещнат с обществеността. \r\n*** \r\nОт 17.00 часа на площада пред общината в гр. Никопол се отрива предизборната кампания на ДПС.  \r\n*** \r\nОт 14.30 часа кандидатите за евродепутати Ева Майдел и Лиляна Павлова ще направят посещение на Туристически информационен център, изграден с евростредства в община Драгоман. Там те ще се срещнат с избиратели и земеделски производители. \r\n*** \r\nОт 10.00 часа в Галерия „Проф. Марин Върбанов“ ГЕРБ и СДС ще проведат срещи с избиратели. \r\n*** \r\nОт 18.00 часа в гр. Камено д-р Десислав Тасков ще се срещне с граждани. \r\n*** \r\nОт 12.00 часа в Читалище „Христо Ботев“ ГЕРБ и СДС ще проведат срещи с избиратели. \r\n*** \r\nОт 16.15 часа на централния площад в село Петърч кандидатите за евродепутати Ева Майдел и Лиляна Павлова направят среща с избиратели на открито. \r\n*** \r\nОт 18.00 часа кандидатите за евродепутати Ева Майдел и Лиляна Павлова ще присъстват на откриването на обновения централен градски площад в гр. Костинброд. \r\n*** \r\nОт 09.00 часа в кафе \"Елта\" Елена Йончева ще се срещне с ръководството на \"Тракийско сърце\". \r\n*** \r\nОт 17.00 часа в гр. Пловдив Сергей Станишев и Тодор Стоилов ще се срещнат с граждани на главната улица в града. В 18.00 часа те ще открият фронт офис на главната улица. \r\n*** \r\nОт 12.30 часа в община Сливница кандидатите за евродепутати Ева Майдел и Лиляна Павлова ще се срещнат с персонала на транспортна фирма и с представители на местния бизнес. \r\n*** \r\nОт 10.00 часа Елена Йончева ще посети центъра на града. В 11.30 часа на Кооперативния пазар в гр. Златоград Йончева ще се срещне с граждани. В 12.15 часа в конферентната зала на х-л \"Кристал\" в града Елена Йончева ще се срещне с обществеността. В 15.00 часа в читалище \"Светлина-1938\" в гр. Неделино,  тя ще се срещне с граждани. В 17.30 часа в \"Планетариума\" в гр. Смолян Елена Йончева и лидерът на БСП Корнелия Нинова ще се срещнат с обществеността.  \r\n*** \r\nОт 17.30 часа в с. Славянци, общ. Сунгурларе, Димитър Данчев ще се срещне с обществеността. \r\n*** \r\nОт 12.00 часа в читалище \"Пробуда\" в гр. Ивайловград Деница Златева ще се срещне с граждани. В 14.00 часа в центъра на гр. Любимец тя ще се срещне с граждани в центъра на града. В 15.00 часа в гр. Харманли Деница Златева ще се срещне с ръководството на СИГИ Груп. В 16.00 часа в гр. Харманли в \"Елпром Харманли\" тя ще се срещне с ръководството на предприятието и работниците. В 17.00 часа Деница Златева ще се срещне с ръководството на \"Даниел Фешън\" в гр. Харманли. В 18.00 часа в гр. Харманли тя ще се срещне с граждани.", "date": "2019.05.02", "title": "Предстоящи събития в страната за 3 май (Агенция „Фокус“)"}
{"url": "http://www.focus-news.net/news/2019/05/02/2653183/republika-makedoniya-spored-stevo-pendarovski-nakazanieto-za-intsidenta-s-albanskoto-zname-v-ohrid-e-mozhe-bi-prekaleno-tezhko.html", "text": "Коментирайки инцидента с албанското знаме на Самуиловата крепост в Охрид, кандидат-президентът на Северна Македония, подкрепян от управляващата коалиция - Стево Пендаровски, призова гражданите на югозападната ни съседка да не се поддават на подобни провокации и подчерта, че наказанието за лицето, опънало знамето, „може би е прекалено тежко“, отбелязва близкото до кръговете на ВМРО-ДПМНЕ електронно издание  „Република“  . \r\n„Разглеждам това като опит за повишаване на междуетническото напрежение в град, в който все още не е имало подобни инцидента, няколко дни преди втория тур на изборите. Нямам доказателства, но за мен е симптоматично, че няколко дни преди втория тур на изборите има такова събитие. Надявам се, че ако някаква организация стои зад него от някого... бих призовал тези хора да не го правят, защото Македония пое по добър курс в сферата на междуетническите отношения“, заяви Пендаровски. \r\nСпоред него е доста показателно, че събитието се провежда по такъв открит начин. \r\nНе бих искал да вярвам, че някои фактори, може би извън нашата страна, искат да увеличат междуетническото напрежение, тъй като за съжаление имахме такива случаи отпреди години, когато при каквито и да било избори имапе повишаване на междуетническите напрежения, знаем точно от кои политически партии – от онези, които водеха предишния режим, които използваха възможността да представят себе си като велики патриоти, а други - като предатели на собствената си родина“, коментира Пендаровски. \r\nКандидат-президентът на СДСМ, който е юрист, призова за уважение към решенията на съдебните органи. „Можем да говорим за това дали присъдата е твърде тежка – и глобата, и  забраната за влизане на това лице в страната за срок от пет години. Можем да се съгласим, че тя може и да твърде тежка. Но в момента това са законовите граници от-до. Ако те са твърде сурови, хората, които взимат решения, трябва да ги коригира“, заяви кандидатът за президентския пост в Македония.  Тереза Герова", "date": "2019.05.02", "title": "„Република“ (Македония): Според Стево Пендаровски наказанието за инцидента с албанското знаме в Охрид е „може би прекалено тежко“"}
{"url": "http://www.focus-news.net/news/2019/05/02/2653186/evropeyski-izbori-2019-korneliya-ninova-bsp-shte-pobedim-na-evrovota-i-vyarvam-che-rezultatat-ni-shte-e-dobar-vsichki-nosim-otgovornost-za-nego.html", "text": "Ще победим на евровота и вярвам, че резултатът ни ще е добър - всички носим отговорност за него. Това каза лидерът на БСП Корнелия Нинова в „Лице в лице“ по  бТВ . На въпрос дали е създала отбор, Нинова отговори: „Както виждате ние започнахме кампанията. Колегите от листата обикалят страната. Мисля, че върви добре. Няма никакви противоречия нито вътре в листата, нито вътре в партията. Разбира се, всеки има право да използва преференция. Ние дори напуснахме парламента заради това, че управляващите премахната преференцията от ИК“. Нинова подчерта, че БСП е последователна.  \r\nНа въпрос дали има организация да бъде изместен някой от листата, лидерът на БСП отрече. „Както и вчера видяхте, сме в кондиция“, подчерта Нинова. „Мисля, че ще победим. Младите хора в листата дават ново начало, младост. Те са съчетани с опит, защото в началото на листата и в цялата листа имаме много опитни колеги“, изтъкна Корнелия Нинова. Според нея това е прекрасно съчетание от двете. Във връзка с упреците към партията, че обсъжда вътрешни въпроси, Нинова подчерта: „Няма как дори в европейски избори да не обсъждаме вътрешно национаални въпроси. България е част от Европа, вътрешнонационалните политики са част от европейските. Няма как да не обсъждаме корупция, след като Европа ни дава тежка оценка, че сме най-корумпираната държава. Няма как да не обсъждаме доходи, след като сме най-бедната държава. Няма как да не обсъждаме свобода на медии и на слово, след като дойдоха много тежки партньори. Ние сме европейци, европйските избори засягат вътрешното състояние на държавата“, допълни Корнелия Нинова.", "date": "2019.05.02", "title": "Европейски избори 2019: Корнелия Нинова, БСП: Ще победим на евровота и вярвам, че резултатът ни ще е добър - всички носим отговорност за него"}
{"url": "http://www.focus-news.net/news/2019/05/02/2653189/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от пресцентъра на  Главна дирекция „Гранична полиция“ . Информация за трафика на българските гранични контролно-пропускателни пунктове e към 18:00 часа.", "date": "2019.05.02", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/05/02/2653185/kontraadmiral-mitko-petev-komandvasht-na-vms-vav-varna-i-burgas-nominiraneto-mi-za-predstavitel-vav-voennite-komiteti-na-nato-i-es-e-visoka-otsenka-za-moyata-deynost.html", "text": "Приемам номинирането ми за Военен представител на началника на отбраната във Военния комитет на НАТО и във Военния комитет на Европейския съюз като висока оценка за моята дейност и най-вече признание за сплотения екипаж на Военноморски сили. Всички задачи, които си поставих преди четири години, неща, които бяха приоритетни за Флота, са изпълнени и с чувство на задоволство. С благодарност, мога да се обърна към хората с военноморска униформа. Това каза в интервю за  Радио „Фокус“ – Варна  командващият на ВМС контраадмирал Митко Петев. Той призна, че номинирането му за длъжността на постоянен военен представител на началника на отбраната в НАТО и ЕС не е изненада. „Това беше вариант, който беше дискутиран още миналата година, когато подхождаше изтичането мандата на настоящия представител вицеадмирал Георги Фиданов. Неговият мандат беше удължен до 23 юни тази година, до довършването на пределна възраст и в момента това се реализира“, обясни контраадмирал Петев. \r\nРадио  „Фокус“ – Варна  припомня, че на 24 април, правителството взе решение да предложи на Президента на Република България да издаде указ, с който да освободи вицеадмирал Георги Фиданов от длъжността „Военен представител на началника на отбраната във Военния комитет на НАТО и във Военния комитет на Европейския съюз“ и от военна служба, считано oт 23 юни поради навършване на пределната възраст за притежаваното военно звание. Министерският съвет предложи и контраадмирал Митко Петев да бъде назначен на длъжността, както и да бъде удостоен с висше офицерско звание „вицеадмирал” от 23 юни тази година. Същевременно, друго предложение на правителството е контраадмирал Кирил Михайлов да бъде освободен от длъжността „Национален военен представител в Националното военно представителство в Съюзното командване по операциите в Монс, Белгия“ и да бъде назначен на длъжността „Командир на Военноморските сили”, считано от 23 юни.  \r\nЦялото интервю с контраадмирал Митко Петев, можете да чуете в празничното издание на предаването „За честта и славата България“ на  Радио „Фокус“  навръх Деня на храбростта и Празника на Българската армия – 6 май. \r\nДиана СТОЕВА", "date": "2019.05.02", "title": "Контраадмирал Митко Петев, командващ на ВМС във Варна и Бургас: Номинирането ми за представител във Военните комитети на НАТО и ЕС е висока оценка за моята дейност"}
{"url": "http://www.focus-news.net/news/2019/05/02/2653191/sport-loko-pd-presledva-parvi-uspeh-v-pleyofite.html", "text": "Локомотив Пловдив прие­ма днес Септември София с амбицията да запише първа победа в плейофната си група и по този начин да спечели първото място. То ще донесе два мача с Ботев Враца в по­луфиналните битки за седмата позиция. Досега \"черно-белите\" имат 3 равенства и 2 загу­би в групата. Последната им победа бе над днешния съпер­ник в първия полуфинал за Ку­пата на България с 4:0 на \"Лаута\".  \r\nСептември обаче нямат загуба в плейофи­те - 2 победи и 3 ремита. \r\nМачът в Пловдив започва в 19:30 часа. \r\nВенцислав ДРАГОМАНОВ", "date": "2019.05.02", "title": "Спорт: Локо Пд преследва първи успех в плейофите"}
{"url": "http://www.focus-news.net/news/2019/05/02/2653193/predstoyashti-mezhdunarodni-sabitiya-za-3-may-agentsiya-fokus.html", "text": "Марин Льо Пен ще вземе участие в стартирането на кампанията на партията „Воля“ за изборите за ЕП. \r\n***  Групата от Лима се събира за обсъждане на ситуацията във Венецуела. \r\n***  Държавният глава на САЩ Доналд Тръмп приема за среща премиера на Словакия Петер Пелегрини. \r\n***  Генерал Тод Уолтърс встъпва в длъжност като следващ главнокомандващ на силите на НАТО в Европа. \r\n***  Посещение на председателя на Европейския съвет Доналд Туск в навечерието на изборите за ЕП. \r\n***  Започва приемането на документи на желаещите руско гражданство жители на Донбас. \r\n***  Държавният глава на Франция Еманюел Макрон ще проведе среща с иракския премиер  Адел Абдел Махди.  \r\n***", "date": "2019.05.02", "title": "Предстоящи международни събития за 3 май (Агенция „Фокус“)"}
{"url": "http://www.focus-news.net/news/2019/05/02/2653194/srabskiyat-ministar-na-otbranata-aleksandar-vulin-sarbiya-e-umorena-ot-es.html", "text": "Сърбия е уморена от Европейския съюз, въпреки че европейската ориентация все още е стратегическата цел на Белград. Това съобщи в четвъртък сръбският министър на отбраната Александър Вулин в интервю за телевизия  Pink , предава  TACC . \r\n„Можете да чуете от ръководството на ЕС, че са уморени от разширяването, време е ясно да се каже дали ЕС е заинтересован от приемането на Сърбия. Те казват: „Уморени сме от разширяването. И сме уморени от вас! Уморихме се от това външната ви политика да променя целите си постоянно, не сме осъдени на членство в Европа, ЕС е стратегическа ориентация на Сърбия, но няма да ви молим за това“, цитира агенцията думите на Вулин.  \r\nСпоред него Белград има алтернатива на ЕС. „Ако не ни искате, има и други съюзи и други нации, които ще си сътрудничат с нас на равна основа. Това не трябва да означава, че ще влезем в някакъв вид съюз, защото няма нищо организирано като ЕС\", заяви министърът на отбраната на западната ни съседка. \r\nВъншната политика на Сърбия предвижда запазването на приятелските отношения с Руската федерация и Китайската народна република, както и развитието на отношенията с ЕС и САЩ. Белград възнамерява да запази военния неутралитет, като откаже да се присъедини към НАТО и други военни блокове. Тази позиция предизвиква възражения на Запад: Сърбия многократно е разбирала, че европейската интеграция е възможна само ако са изпълнени две условия - признаване на независимостта на Косово и прекратяване на приятелските отношения с Руската федерация. Тереза Герова", "date": "2019.05.02", "title": "Сръбският министър на отбраната Александър Вулин: Сърбия е уморена от ЕС"}
{"url": "http://www.focus-news.net/news/2019/05/02/2653182/evropeyski-izbori-2019-g-bsp-bratovched-na-kmeta-na-gorna-oryahovitsa-e-s-kashta-za-gosti-za-nad-263-000-leva-v-elensko.html", "text": "Близки на кмета на Горна Оряховица са построили къща за гости по европроект. Това е братовчед на кмета инж. Добромир Добрев. Имотът е с внушителни размери, доста луксозен и се намира в село Донковци в землището на с. Яковци, община Елена. Подробности около къщата за гости изнесоха на пресконференция във Велико Търново депутатът от \"БСП за България\" Явор Божанков и общинският лидер на БСП Огнян Стоянов, съобщиха от пресцентъра на  БСП . \r\n\"Вилата фигурира в Имотния регистър като собственост на фирма \"БГ Адванс\" ЕООД на името на Станислав Иванов Стайков, който е първи братовчед на кмета на Горна Оряховица. Стайков работи в НКЖИ и взима заплата около 800 лева\", уточни Стоянов. Луксозният имот е построен със средства по Оперативна програма \"Развитие на селските райони\" и е на стойност 236 242 лева.  \r\n\"По проект 70 на сто от парите са дошли от европейско финансиране, а 30 процента са собствено. Строителството е стартирало през 2013 година и е поверено на великотърновска фирма, която изпълнява обществени поръчки в Горна Оряховица за над 2,7 млн. лева\", обясни още Огнян Стоянов. Къщата е завършена през 2015 година и е регистрирана като \"Станчовата къща\", първа категория, с три луксозни спални и 2 декара двор, барбекю и джакузи. \"Никъде обаче няма информация за цени за ползване на стаи, нито телефони за контакти. В сайт за недвижими имоти пък къщата е обявена за продан чрез брокерска агенция за сумата от 200 000 евро\", каза още Огнян Стоянов. \r\n\"Ще сезираме Специализираната прокуратура и Антикорупционната комисия\", добави Явор Божанков. \r\n„ГЕРБ превърнаха България в държава за гости. С нашите пари станахме гости във феодалните владения на една самозабравила се политическа партия. Злоупотребите с европейски средства увреждат имиджа на България в Европа. Ще сезираме Специализираната прокуратура и Антикорупционната комисия. Настояваме следните въпроси да намерят ясен отговор: как е финансирано собственото участие в проекта, има ли конфликт на интереси заради това, че къщата е строена от фирма, която е печелила обществени поръчки в община Горна Оряховица за над 2,7 млн. лв., дали декларираните клиенти реално са ползвали къщата за гости, извършени ли са счетоводни престъпления. Местни хора твърдят, че често са виждали в имението кмета на Горна Оряховица инж. Добромир Добрев, но братовчед му им е непознат\", заяви Явор Божанков", "date": "2019.05.02", "title": "Европейски избори 2019 г.: БСП: Братовчед на кмета на Горна Оряховица е с къща за гости за над 263 000 лева в Еленско"}
{"url": "http://www.focus-news.net/news/2019/05/02/2653195/nimh-utre-shte-bade-slanchevo-maksimalnite-temperaturi-shte-badat-mezhdu-22-i-27.html", "text": "През нощта над цялата страна облачността ще намалее до ясно време.  Това съобщи за  Агенция \"Фокус\"  дежурният синоптик Красимир Стоев от  Националния институт по метеорология и хидрология (НИМХ) . Северозападният вятър ще стихне. В сутрешните часове на отделни места в низините ще се образува краткотрайна мъгла. Минималните температури ще бъдат между 6° и 11°. Утре ще бъде предимно слънчево, след обяд над планинските райони с временни увеличения на облачността, но вероятността за валежи е много малка. Ще духа слаб юг-югозападен вятър. Температурите ще се повишат и преобладаващите максимални ще бъдат между 22° и 27°.  Атмосферното налягане е и ще се задържи малко по-ниско от средното за май.  \r\nНад Черноморието ще бъде предимно слънчево. В сутрешните часове на отделни места с намалена видимост. Ще духа слаб югозападен вятър. Максимални температури на въздуха: 20°-23°. Температурата на морската вода е 15°-16°. Вълнението на морето ще бъде 1-2 бала. \r\nНад планините ще преобладава слънчево време, след обяд с развитие на купеста облачност, но само на отделни места ще превали краткотрайно. Ще духа до умерен югозападен вятър. Максималната температура на височина 1200 метра ще бъде около 15°, на 2000 метра – около 7°. \r\nВ събота и неделя с югозападен вятър ще остане сравнително топло, но облачността от запад ще се увеличи и в Западна България дневните температури ще са малко по-ниски. Ще започнат превалявания – през първия ден след обяд само на отделни места в западните райони и Рило-Родопската област, в неделя – на повече места в Западна и Централна България; в югозападните райони са възможни значителни количества. В неделя в Източна България южният вятър ще се усили, ще има повече слънчеви часове и температурите все още ще са високи. В понеделник вятърът ще се ориентира от северозапад и с него ще започне бързо и чувствително захлаждане, което до вечерта ще обхване Западна и Централна България. Там ще има и интензивни валежи, придружени с гръмотевични бури.", "date": "2019.05.02", "title": "НИМХ: Утре ще бъде слънчево, максималните температури ще бъдат между 22° и 27°"}
{"url": "http://www.focus-news.net/news/2019/05/02/2653198/niggg-zemetresenie-s-magnitud-26-e-registrirano-blizo-do-selo-zheleznitsa.html", "text": "Земетресение с магнитуд 2.6 по скалата на Рихтер е регистрирано близо до село Железница. Това сочи справка на сайта на  Националния институт по геофизика, геодезия и география (НИГГГ) . Трусът е отчетен в 16.08 часа. Земетресението е с дълбочина 16.6 км.", "date": "2019.05.02", "title": "НИГГГ: Земетресение с магнитуд 2.6 е регистрирано близо до село Железница"}
{"url": "http://www.focus-news.net/news/2019/05/02/2653197/sliven-vazstanoveno-e-dvizhenieto-po-pat-iii-554-nova-zagora-radnevo-svilengrad-v-rayona-na-selo-lyubenets.html", "text": "Възстановено е движението по път III-554 Нова Загора - Раднево - Свиленград в района на село Любенец. Това съобщиха от пресцентъра на  Агенция \"Пътна инфраструктура\" .", "date": "2019.05.02", "title": "Сливен: Възстановено е движението по път III-554 Нова Загора - Раднево - Свиленград в района на село Любенец"}
{"url": "http://www.focus-news.net/news/2019/05/02/2653200/tass-vse-oshte-nyama-okonchatelna-dogovorka-za-vremeto-i-formata-na-kontakta-mezhdu-pompeo-i-lavrov.html", "text": "Американската администрация разчита, че държавният секретар на САЩ Майк Помпео ще проведе среща с министъра на външните работи на Руската федерация Сергей Лавров в кулоарите на заседанието на Арктическия съвет, което ще се проведе в периода 6-7 май във финладския град Рованиеми. Съответното заяви представител на Държавния департамент с висок ранг в рамките на специален телефонен брифинг, посветен на предстоящата визита на Помпео в Европа. \r\nОтговаряйки на въпрос на кореспондент на  TACC , американският дипломат уточни, че все още няма окончателна договореност за времето и формата на контакта между ръководителите на външнополитическите ведомства на САЩ и Русиия. „Към настоящия момент просто не мога да представя никакви допълнителни детайли. И двамата ще се намират там – на министерската среща на Арктическия съвет и свързани с тях събития. Те ще имат възможност да се срещнат и да обсъдят всякакви теми, които изберат. На настоящия етап не мога да посоча нито времето, нито формата [на предстоящия контакт между Лавров и Помпео]“, поясни представителят на Държавния департамент на САЩ.  Тереза Герова", "date": "2019.05.02", "title": "ТАСС: Все още няма окончателна договорка за времето и формата на „контакта“ между Помпео и Лавров"}
{"url": "http://www.focus-news.net/news/2019/05/02/2653199/georgi-dimov-bivsh-generalen-konsul-v-odrin-pohodat-na-nadezhdata-pri-koyto-okolo-30-000-migranti-mogat-da-se-nasochat-kam-balgariya-ot-turtsiya-e-poredniyat-opit-za-shantazh-ot-ankara.html", "text": "„Походът на надеждата“, при който около 30 000 мигранти могат да се насочат към България от Турция, е поредният опит за шантаж от Анкара. Това каза за  обзорното предаване  „Това е България“  на  Радио „Фокус“  бившият генерален консул на България в Одрин Георги Димов.  \r\n„Това оръжие се използва по три направления и съображения, лично от сегашния президент Реджеп Таийп Ердоган. На първо място – за политически натиск, получаване на визова либерализация за пътуване на турски граждани в ЕС, както и за преразглеждане и модернизация на митническия съюз и евентуално продължаване на преговорите за присъединяване. На второ място – увеличаване на финансовите траншове от Брюксел, именно заради мигрантската тежест. Третото направление е в посока попълване на дълбоките пробойни в днешното плачевно състояние на турската икономика с насочени за бежанците еврофондове“, обясни бившият генерален консул на България в Одрин. Георги Димов припомни, че преди месец е имало подобен опит за шантаж, отново в близост до границата с България, когато хиляди мигранти са пристигнали в Одрин. Има оценки, според които кризата в Турция представлява  заплаха за страните с възникващи пазари – 22 държави, включително България. Това се усеща, защото заради срива на турската лира, българският износ се затруднява и се увеличава вноса. Има постоянно нарастващ външнотърговски дефицит, обобщи Георги Димов. \r\nЦоня СЪБЧЕВА", "date": "2019.05.02", "title": "Георги Димов, бивш генерален консул в Одрин: „Походът на надеждата“, при който около 30 000 мигранти могат да се насочат към България от Турция, е поредният опит за шантаж от Анкара"}
{"url": "http://www.focus-news.net/news/2019/05/02/2653196/afp-mayk-pompeo-i-sergey-lavrov-shte-se-sreshtnat-sledvashtata-sedmitsa.html", "text": "Държавният секретар на САЩ Майк Помпео ще обсъди с министъра на външните работи на Руската федерация Сергей Лавров разногласията около кризата с Венецуела в рамките на среща, която ще се проведе следващата седмица във Финландия, предава  AFP , като се позовава на информация от представител на американските власти. \r\nДвамата топ дипломати ще обсъдят „широк кръг от въпроси\" в кулоарите на заседанието на Арктическия съвет, което започва в понеделник в северния финландски град Рованиеми, пояснява източникът на агенцията. \r\nДруги подробности около срещата не се привеждат към момента. Тереза Герова", "date": "2019.05.02", "title": "AFP: Майк Помпео и Сергей Лавров ще се срещнат следващата седмица"}
{"url": "http://www.focus-news.net/news/2019/05/02/2653187/tsik-predstavi-byuletinata-za-evropeyskite-izbroi-obzor.html", "text": "Централната избирателна комисия (ЦИК) представи образец на бюлетината за предстоящите избори за членове на Европейския парламент на 26 май. За първи път в бюлетината има квадратче „не подкрепям никого“. Другото различно в нея е, че преференциите са изписани в три цифрено число от 101 до 117, като броят на преференциите е равен на броя на мандатите на България в Европейския парламент. След като гласоподавателите откъснат бюлетината, тя трябва да се сгъне по хоризонтала, за да остане скрит номерът. Миналата седмица комисията е приела решение, с което е утвърдила техническите характеристики и защитата на бюлетините. Прието е и решението за опаковането на изборните книжа и материали. Говорителят на ЦИК Александър Андреев уточни, че при всички случаи ще се разяснява начинът на гласуване, за да може правилно да бъде отразен вотът на избирателите.  \r\nАндреев отбеляза, че в ЦИК са постъпили две жалби по отношения на назначаване на членове на СИК, като те вече са разгледани. Той добави, че до края на днешния ден се очаква и приемането на методическите указания на ЦИК, за да може да започне обучението на членовете на СИК за предстоящите избори.  \r\nДо 4 май комисията трябва да определи местата и броя на секциите извън страната, където ще може да се гласува за предстоящите избори.  \r\nДо 11 май могат да бъдат подавани заявления за гласуване по настоящ адрес. Избирателите следва да подадат заявление в общинската администрация по постоянен адрес.  \r\nДо 11 май могат да подадат заявление и избирателите с увреждания, които не им позволяват да гласуват в избирателна секция и искат да дадат своя глас в подвижна секция. Към заявлението трябва да приложат решение на ТЕЛК, НЕЛК или медицинска епикриза. Документът може да бъде подаден писмено или електронно.  \r\nОт началото на предизборната кампания в ЦИК са постъпили 22 жалби и 8 сигнала във връзка с решения на комисията. От тези жалби 2 са висящи във ВАС. Говорителят на ЦИК Таня Цанева уточни, че до момента към комисията има 28 запитвания и 2 отказа за субсидиране на медийни изяви в предизборната кампания.  \r\nПродължава и процедурата за осигуряване на машинно гласуване за европейските избори в страната. Александър Андреев изтъкна, че от БАН и Софийския университет „Св. Климент Охридски“ е предоставена готовност към ЦИК за сертифициране и одитиране на машините за гласуване. „Софтуерът ще бъде качен на машините към 15 май и до доставката до 25 май е срокът, в който трябва да бъдат сертифицирани и одитирани машините, заедно със софтуера. Това ще бъде извършено от специалистите“, уточни Андреев. \r\nТой добави, че за местните избори на есен съществува вероятност страната ни да закупи машините за гласуване, а не да ги наема. \r\nДаяна ДЮЛГЕРОВА", "date": "2019.05.02", "title": "ЦИК представи бюлетината за европейските изброи (ОБЗОР)"}
{"url": "http://www.focus-news.net/news/2019/05/02/2653204/pazardzhik-za-chetvarta-poredna-godina-rodopskata-tesnolineyka-organizira-praznichno-patuvane-po-povod-6-may.html", "text": "За четвърта поредна година Родопската теснолинейка организира празнично пътуване по повод 6 май, съобщиха за  Радио „Фокус“ – Пазарджик  организаторите от Сдружение „За теснолинейката“. Основната дестинация ще бъде Якоруда, където на този ден се отбелязва Денят на града. Началната спирка е гара Септември с влак „Родопи” в 8.31 часа, като влакчето ще пристигне в Якоруда малко преди 12.00 часа. Посетителите се отправят към ливадите в полите на Рила, край планинската река Якорущица, където в миналото се е намирала старата Якоруда. Там са съхранени и останките на един от най-древните християнски храмове по българските земи – „Св. Георги”, до които днес е изграден красив параклис. От няколко години насам будни и дейни якорудчани възраждат старите традиции на този край и навръх Гергьовден отиват до Джерджевденските ливади, облечени в народни носии, типични за района, и пеейки народни песни от Рило-родопския край. На този ден българите християни и мюсюлмани се събират заедно в двора на храма, взимат си курбан за здраве, а местният отец произнася молитва за здравето на всички. Вечерта, около 17.00 часа, празникът се пренася на градския площад, където отново по стара традиция се извършва ритуалът „Топене на белези”, играе се българско хоро. Връщането е с влакчето от Якоруда в 15.50 (има връзка за София, Пазарджик, Пловдив, Ст. Загора и др.) или в 19.15 ч. (има връзка за Пазарджик, Пловдив, Димитровград, Ст. Загора, Варна и др.) За събитието отново ще се предлагат запазени места, като те ще влязат в продажба около 5 дни преди събитието. Цената на двупосочен билет Септември – Якоруда – Септември е 8.30 лв. без запазено място. Запазеното място струва допълнителни 0,50 лв. за 1 посока. \r\nАлбена ЖИЛЕКОВА", "date": "2019.05.02", "title": "Пазарджик: За четвърта поредна година Родопската теснолинейка организира празнично пътуване по повод 6 май"}
{"url": "http://www.focus-news.net/news/2019/05/02/2653203/afp-sled-strelbata-v-kaliforniyska-sinagoga-donald-tramp-prizova-za-borba-s-vsichki-sili-sreshtu-antisemitizma.html", "text": "Държавният глава на САЩ Доналд Тръмп призова за борба срещу антисемитизма, по-малко от седмица след стрелбата в калифорнийска синагога, при която загина 60-годишна жена, предава  AFP . \r\n„Ние ще се борим с цялата си сила и всичко, което имаме в телата си, за да победим антисемитизма\", каза Тръмп пред националната молитвена служба в Белия дом, на която присъства равин Изирол Голдщайн, един от ранените при нападението близо до Сан Диего. Тереза Герова", "date": "2019.05.02", "title": "AFP: След стрелбата в калифорнийска синагога: Доналд Тръмп призова за борба с „всички сили“ срещу антисемитизма"}
{"url": "http://www.focus-news.net/news/2019/05/02/2653206/temata-balgariya-v-chuzhdite-medii-top-10-na-nay-krasivite-ni-gradove-sreshtata-v-sofiya-borisov-zyoder-i-arestuvan-za-ubiystvoto-na-balgarin-vav-velikobritaniya-agentsiya-fokus.html", "text": "„Топ 10“ на най-красивите ни градове по оценка на туристите, посещението на министър-председателя на Бавария Маркус Зьодер в София, арестуван за убийството на изчезнал във Великобритания български гражданин и пътен инцидент в Германия с участието на микробус с български регистрационни номера са част от информациите, във връзка с които чуждестранните медии споменават страната ни. \r\n***  Властите във Великобритания задържаха 22-годишен мъж, заподозрян за убийството на изчезнал гражданин на България, предава  BBC , като уточнява, че той ще остане в ареста до 23 май. \r\nВалентин Качанов е видян за последно на 8 февруари в близост до търговски център в град Есекс. В същия ден той е разговарял със семейството си в България.  \r\nПолицията в Есекс заяви, че остава „отворена\" за всички възможни тези по случая, но третира изчезването на 27-годишният българин като разследване за убийство. \r\nТой каза: „Ние продължаваме да се опитваме да изградим картина на обстоятелствата и причините за неговото изчезване, провеждаме обширни разследвания, за да ни помогнат да разберем какво се е случило с него. Ясно е, че ние и неговото семейство сме изключително обезпокоени и продължаваме да призоваваме всеки, който има информация, да се свърже с нас, тъй като най-малката информация може да бъде от жизненоважно значение\", подчертава правоохранителните органи. \r\n***  Българската столица София е първа спирка от обиколката на баварския министър-председател Маркус Зьодер в страните от Югоизточна Европа, отбелязва германският вестник   Tiroler Tageszeitung . След това политикът от ХСС ще посети Хърватия и Австрия, допълва изданието. \r\nОт редакцията подчертават, че в рамките на посещението си в София Зьодер е разкритикувал срещата между унгарския премиер Виктор Орбан и министъра на вътрешните работи Матео Салвини, която ще се състои по-късно през деня. Будапеща не присъства в програмата от обиколката на баварския политик в региона, допълва изданието. \r\nМинистър-председателят на Бавария се дистанцира ясно от политиката на унгарския премиер, като подчерта: „За нас е ясно, че не може да има сътрудничество с десните популисти в Европа... Унгария се превръща в трудна тема. Все още съжаляваме за това”. \r\n„Надявахме се, че почивката, която ЕНП даде на унгарския народ, ще бъде използвана положително. Срещата със Салвини обаче е погрешен сигнал“, категоричен бе Зьодер от София. \r\n***  Според премира Бойко Борисов България е първа в Европа по брой арестувани и осъдени контрабандисти. Съответното той заяви в рамките на среща с министър-председателя на Бавария Маркус Зьодер в София, на която бе обсъдено двустранното сътрудничество в областта на вътрешните работи, сигурността, икономиката и финансите, както и теми от европейския дневен ред, предава македонската електронна медия  A1 On . \r\nБорисов увери баварския си колега, че страната непрекъснато инвестира собствени средства в гарантиране на сигурността на границите – при това не само за нова техника, но и за обучение на персонал.  \r\nТой благодари за добрата оценка за борбата срещу нелегалната миграция и подкрепата, която Бавария изрази за членството на страната в Шенген, и подчерта, че „българският народ постигна с голямо усилие това, което Вие отбелязвате. Когато най-мощната икономика в Германия даде тази оценка, тя е доста различна от онова, което казват нашите политически опоненти“.  \r\nБългарският премиер също така подчерта икономическата стабилност, ниския външен дълг, ниската безработица в страната и подчерта, че България продължава да бъде добра страна за инвестиции.  \r\n„Нашата партия се нарича Граждани за европейско развитие на България. Той има само един маршрут – европейският“, подчерта Борисов. \r\n***  Микробус с българска регистрация, превозващ хора по магистралата в района на германския град Дармщат, провинция Хесен, е бил спрян от полицията за проверка, при която е установено, че спирачките на превозното средство са в неизправност, предава новинарският портал  Mls.24.de . \r\nУточнява се, че микробусът е превозвал хора. Освен импровизираната спирачна система, монтирана с медна тръба, превозното средство е било с ремарке, за което е липсвало съответното разрешение.  \r\nПорталът подчертава, че проверката в Дармщат е част от международна кампания за повишаване на безопасността на движението, на която присъстваха служители от Южен Хесен, както и техните колеги от съседните германски провинции Баден-Вюртемберг, Райнланд-Пфалц, Северен Рейн-Вестфалия и Бавария. \r\n***  „Има хора, които използват всяко свободно време за разходка до някои от световните туристически дестинации. Някои се наслаждават на море или езеро, други обичат естествената красота на планината, а трети са очаровани от уникалната архитектура на градове с вековни традиции. Такива интересни места за разходка предлага и съседна България“, отбелязва македонската електронна медия  Press 24  в статия, в която представя „Топ 10“ на „най-хубавите градове“ в страната ни:  \r\n„Пловдив е най-предпочитаният за посещение от чуждестранни туристи. Градът е уникален благодарение на архитектурните си съкровища, ресторантите и модерната пешеходна зона“. \r\nСофия е столица на България от 1879 година. Двумилионен град, който предлагат големи възможности за забавление. Изключително привлекателна за туристите поради ниските цени, които се предлагат в сравнение с други европейски метрополиси. \r\nВелико Търново е старата столица на България. Този град е особено привлекателен за българите, но и за чуждестранните туристи. Градът има автентична архитектура, която го прави привлекателен за туристите. \r\nВарна се нарича още и морската столица на България. През летния сезон този град има хиляди туристи, както местни, така и голям брой посетители от цял свят. Варна има голямо икономическо и културно значение за Република България. \r\nБургас - този град е като магнит за чуждестранни туристи. Това вероятно се дължи на положителния дух, който има града. Но и новооткритата туристическа дестинация в Бургас, остров Анастасия допринася за присъствието на голям брой туристи. \r\nНесебър - градът е разположен на брега на Черно море. И е под закрилата на ЮНЕСКО. \r\nСозопол - този град е наследник на гръцката колония Аполония и заедно с Несебър са едни от най-старите български градове. Със своето историческо и културно минало, със запазената си архитектура от XVIII и XIX век и с красивите си плажове, Созопол привлича туристи от цял свят. \r\nБалчик - един много впечатляващ и романтичен град. Особено известен с дворцовия комплекс, построен за лятна резиденция на румънската кралица Мария. Създаден е от академик Даки Йорданов и е известен като Ботаническата градина. \r\nКазанлък - градът е световно известен с тракийските си гробници от IV до III в. Пр. Хр. Единствените стенописи са едни от най-устойчивите, останали от древни времена. Казанлък е известен и с фестивала на розите си, по време на който туристите в града се удвояват. \r\nРусе - този град се нарича още „Малката Виена\" заради красивата си архитектура и сградите, проектирани от италиански, австрийски, немски и български архитекти\". \r\n***", "date": "2019.05.02", "title": "Темата България в чуждите медии – „Топ 10“ на най-красивите ни градове, срещата в София Борисов-Зьодер и арестуван за убийството на българин във Великобритания (Агенция „Фокус“)"}
{"url": "http://www.focus-news.net/news/2019/05/02/2653205/evropeyski-izbori-2019-plamena-zayachka-edin-ot-prioritetite-ni-e-zashtita-na-natsionalnite-interesi-v-es-s-aktsent-varhu-temata-za-mira.html", "text": "Един от приоритетите, които сме си поставили като коалиция е защита на националните ни интереси в ЕС, с акцент върху темата за мира. Това каза в Пловдив Пламена Заячка, втора в листата на \"Коалиция за България\" и председател на Младежкото движение в АБВ, предаде репортер на  Радио „Фокус“ – Пловдив . „Направихме по наша инициатива световно движение за мир, като буквално за един месец това движение е вече на четири континента и в повече от 10 държави”, каза Заячка. „Считаме, че е крайно време Европа да се превърне в участник, защото, тези договори, които се развалиха, бяха между Русия и САЩ. С тях се оттеглиха ракети от България и от другите европейски страни. Сега ще има нов натиск за превъоръжаване, за увеличаваме на бюджета за отбрана, ще има натиск нашите бази да станат от отбранителни в нападателни. Ние сме против това и ще защитаваме този наш национален български и европейски интерес в европарламента” посочи Пламена Заячка. \r\nСпоред Любомира Ганчева, също от листата на Коалиция за България, Пловдив изостава в икономическото си развитие в сравнение със София. Затова младите хора от листата на коалицията ще се стремят да наложат нов модел на правене на политика- с каузи и мисъл, с нов морал в политиката. \r\n„Коалиция за България\" е носител и на ново патриотично начало”, каза ген. Емил Миланов, представител на партньора в коалицията. „Ние не се борим за лични интереси, а за нови каузи - да бъде съживена българската икономика и да бъде заплатата на българина на нивото на средната европейска заплата и Българиря да има своето почтено място в ЕС”, каза ген. Миланов. Той също добави, че са против разполагането на нови въоръжения на чужди страни на наша територия. \r\nЦветана ТОНЧЕВА", "date": "2019.05.02", "title": "Европейски избори 2019: Пламена Заячка: Един от приоритетите ни е защита на националните интереси в ЕС, с акцент върху темата за мира"}
{"url": "http://www.focus-news.net/news/2019/05/02/2653208/milena-borisova-nap-vidin-5-700-grazhdani-sa-podali-danachni-deklaratsii-v-zakonoustanoveniya-srok-do-30-april.html", "text": "5 700 видинчани са подали своите данъчни декларации в законоустановения срок – 30 април, съобщи за  Радио „Фокус“ – Видин  Милена Борисова, главен експeрт във Видинския офис на НАП. Тя посочи, че 40 на сто от декларациите за доходи на физически лица са подадени по интернет с персонален идентификационен код (ПИК) на НАП или електронен подпис. От началото на годината до момента чрез електронната система за плащане (т.нар. виртуален POS) и чрез физическите POS терминали в офис на НАП Видин са платени над 750 хил. лева без такси. \r\nОт приходната агенция съобщават още, че през 2020 г. декларирането на доходите ще бъде значително по-лесно за хората, които имат ПИК или електронен подпис. Тогава всички доходи от трудов договор, както и хонорарите и възнагражденията по граждански договори, ще бъдат предварително попълнени от НАП в данъчните декларации на гражданите и те ще имат възможност да ги прегледат, коригират и допълнят при нужда. \r\nОт Видинския офис на НАП заявиха, че има тенденция на ръст на електронното деклариране и плащане, като приходната агенция ще продължи да работи за усъвършенстване на електронните услуги. \r\nАнна ЛОЗАНОВА", "date": "2019.05.02", "title": "Милена Борисова, НАП-Видин: 5 700 граждани са подали данъчни декларации в законоустановения срок до 30 април"}
{"url": "http://www.focus-news.net/news/2019/05/02/2653202/evropeyski-izbori-2019-rumen-petkov-koalitsiya-za-balgariya-nastoyava-za-nezabaven-moratorium-varhu-zakupuvaneto-na-nova-boyna-tehnika.html", "text": "\"Коалиция за България\" настоява за незабавен мораториум върху закупуването на нова бойна техника и на първо място на новите самолети. Това каза в Пловдив Румен Петков, лидер на партия АБВ, при откриването на рекламно-агитационната точка в Пловдив на „Коалиция за България“ за предстоящите европейски избори, предаде репортер на  Радио „Фокус“ – Пловдив  . Петков поясни, че предложението на коалицията е в контекста на настояването за формиране на силна европейска политика на сигурност и превръщането на Европа в решителен фактор за гарантирането на мира. „Ние в момента имаме 30 изтребителя, които могат да летят и могат с много по-малко пари да гарантират небето над България и сигурността на ЕС от гледа точка на Еър полисинга на Черноморския регион”, каза Петков и добави, че хвърлянето на 2 милиарда лева е абсолютно безпредметно сега. „Нашето разбиране е, че парите могат да бъдат инвестирани в икономика, в нови технологии  и заетост, а не във военна техника, която сега е абсолютно ненужна за страната”, добави Румен Петков. \r\nВторото, което искат от \"Коалиция за България\" е да се каже „не” на двойните стандарти. „Европа през последните години, за съжаление допусна грубо нарушение на международното право, допусна да стане съучастник в редица стъпки и действия, които нямат нищо общо с демокрацията. Ние от Европа пренаписваме изборни резултати, примерът е Венецуеала, за нас от Европа няма значение, че е убит журналист по най-брутален начин, ние си участваме активно във всички икономически процеси, които се развиват в страната, която по потвърдени данни на турското разузнаване извърши това убийство. Нашите досегашни евродепутати имат престъпно отношение към сигурността на страната и енергийната ни сигурност. Те гласуваха против Северен поток, или въобще не бяха в залата. Утре ще искаме Южен поток, ще искаме пряка доставка на руски газ, не да плащаме транзитна такса на Турция, за да получаваме руска газ. Никой от тях не си мръдна пръста, за да гарантираме изграждането на АЕЦ- Белене и продължаваме да бавим този процес, и на последно място, нашите институции търпят провал след провал в Европа и в международната ни политика”, каза още Румен Петков. Той поясни, че преди дни е бил поредният голям икономически форум в Китай, където сръбският президент е подписал повече от 15 договора. Подписа се нов трансграничен жп коридор, който заобикаля България. „Въпросът е защо България отново не участва и я няма”, каза Петков. По думите му това е голямото предизвикателство пред \"Коалиция за България\" – да запълни тази празнота, да даде смисъл на европейска България и да даде сила, съдържание и динамика в утвърждаването на България като лидер в процесите и на Балканите, и в Черноморския басейн. Според Петков този двоен стандарт ще предизвика конфликт на Балканите в най-скоро време. Затова именно ролята на тяхната коалиция е да даде алтернатива към избора и затова се обръщат към българите да ги подкрепят с номер 10, защото това е достойният избор за България. \r\nСпоред Румен Петков, БСП отсъства от дебати, а Корнелия Нинова твърди, че ще участва в дебати само с ГЕРБ. „Това е нагло и много политически цинично и неаргументирано”, каза още Румен Петков. „Ако се погледне от друга страна и се види колко пари са инвестирали правителствата на Борисов и Станишев в Моника Станишева и Елена Йончева, ще се види, че това е фундаментът на една икономическа коалиция между ГЕРБ и БСП”, добави Петков. Според него по основните политики те имат еднакво разбиране, или нямат политика, която да представят. „Това е неуважение към гражданите. Ако така ще се водят дебатите, както и парламентарния живот, няма да създадем необходимата атмосфера, за да привлечем гражданите за участие в евровота, който е изключително важен за българите”, добави Румен Петков. . \r\nСпоред него през последните три години, освен скандали, този парламент не ни дава нищо друго. Там не се занимават с фундаменталните интереси на обществото, а с грозно опростачване на политическия живот, което отвращава хората. \r\nЦветана ТОНЧЕВА", "date": "2019.05.02", "title": "Европейски избори 2019: Румен Петков: \"Коалиция за България\" настоява за незабавен мораториум върху закупуването на нова бойна техника"}
{"url": "http://www.focus-news.net/news/2019/05/02/2653207/tass-mvnr-na-rusiya-ne-izklyuchva-sreshta-lavrov-pompeo-v-nachaloto-na-may.html", "text": "В Москва не изключват среща между държавния секретар на САЩ Майк Помпео и министъра на външните работи на Руската федерация Сергей Лавров. Това съобщиха за  TACC  от Департамента по информацията и печата към Министерството на външните работи на Руската федерация.  \r\n„Не изключваме възможност за такава среща“, подчертаха от ведомството в отговор на молба на агенцията за коментар на информацията, разпространена от Държавния департамент на САЩ. \r\nСъответното заяви представител на външнополитическото ведомство във Вашингтон с висок ранг в рамките на специален телефонен брифинг, посветен на предстоящата визита на Помпео в Европа. \r\nОтговаряйки на въпрос на кореспондент на TACC, американският дипломат уточни, че все още няма окончателна договореност за времето и формата на контакта между ръководителите на външнополитическите ведомства на САЩ и Русиия. „Към настоящия момент просто не мога да представя никакви допълнителни детайли. И двамата ще се намират там – на министерската среща на Арктическия съвет и свързани с тях събития. Те ще имат възможност да се срещнат и да обсъдят всякакви теми, които изберат. На настоящия етап не мога да посоча нито времето, нито формата [на предстоящия контакт между Лавров и Помпео]“, поясни представителят на Държавния департамент на САЩ.  Тереза Герова", "date": "2019.05.02", "title": "ТАСС: МВнР на Русия не изключва среща Лавров-Помпео в началото на май"}
{"url": "http://www.focus-news.net/news/2019/05/02/2653190/evropeyski-izbori-2019-korneliya-ninova-bsp-shte-bade-dokazatelstvo-za-politikata-na-gerb-sreshtu-koruptsiyata-ako-borisov-poiska-ostavkata-na-ministar-porozhanov.html", "text": "Ще бъде доказателство за политиката на ГЕРБ срещу корупцията, ако Борисов  поиска оставката на министър Порожанов. Това каза лидерът на БСП Корнелия Нинова в „Лице в лице“ по  бТВ . Според Нинова не е вярно, че ГЕРБ отстранява всеки, за когото се появят публични съобщения за нередности и корупционни сделки. „След „Хасковогейт“ не отстраниха Делян Добрев. Това е модел. Например ще бъде едно доказателство за такава политика, ако г-н Борисов поиска оставката на г-н Порожанов. През цялото време на изграждането на модела на къщи за гости той е или шеф на Фонд „Земеделие“, или министър на земеделието. Ако го направи, сигурно ще бъде последователен. Те искат оставки, дават се оставки, но си остават имотите. Когато тези имоти се конфискуват, когато тези пари се върнат на народа, откъдето са взети, тогава ще има наистина справедливост. Когато поне едно от тези дела приключи с осъдителна присъда и има справедливост в правораздаването, тогава ще кажем: „Да“. Но сега те ги отстраняват с оставки просто за да спасят положението, а не защото са осъзнали, че има проблем“, заяви Нинова. Според нея те не признават проблема. „Те казват: „Да, ние подаваме оставки“, за да заглушат проблема“, уточни лидерът на БСП. Нинова посочи, че проблемът е започнал от Министерски съвет, преминал е през областни администрации, местна власт. „Това е умишлено създаден модел. Корупцията при тях придоби вид на държавна политика. Тя вече е заложена в законите. Тя стана „законна корупция“, коментира още Нинова. Според нея задкулисието е станало законна политика. Тя даде пример, че опрощаването на дълговете на Мюфтийството е било абсолютно задкулисие  между ГЕРБ и ДПС. „Вие ще опростите дълговете на мюфтийството – ние ще крепим правителството. Същото беше и по Изборния кодекс. Аз съм свидетел как цяла нощ се правеха совалки между стаите на парламентарните групи. Г-н Цветанов дори си го призна“, коментира още тя и изтъкна, че този модел е умишлено изграждан и поддържан. „Сега някак си г-н Борисов изведнъж разбира, че има такова нещо в България, след като е управлявал 10 години еднолично и започва, видите ли, да иска оставки. Това е абсурдно. Това е манипулация на общественото мнение“, допълни тя.", "date": "2019.05.02", "title": "Европейски избори 2019: Корнелия Нинова, БСП: Ще бъде доказателство за политиката на ГЕРБ срещу корупцията, ако Борисов поиска оставката на министър Порожанов"}
{"url": "http://www.focus-news.net/news/2019/05/02/2653209/evropeyski-izbori-2019-g-tsvetan-tsvetanov-gerb-lesno-e-da-govorim-protiv-oponentite-ni-no-predpochitame-da-pokazhem-na-horata-postignatoto-i-tova-che-glasat-ni-be-chut-v-evropa.html", "text": "Лесно е да говорим против нашите опоненти, но ние предпочитаме да покажем на хората постигнатото и това, че гласът ни бе чут в Европа. Това каза председателят на Националния предизборен щаб на ПП ГЕРБ за Европейските избори на 26 май и зам.-председател на партията Цветан Цветанов в Гоце Делчев по време на среща с представители на бизнеса и граждани, предаде репортер на  Радио „Фокус“ – Пирин . Заедно с Цветан Цветанов в Гоце Делчев е и народният представител и областен координатор на ПП ГЕРБ – Благоевград Даниела Савеклиева и депутатът д-р Емил Тончев, както и кандидатът за европейски депутатите Асим Адемов. Цветанов изрази задоволството си, че днес е именно в този град и залата е препълнена. „Благоевградска област може да се гордее за номинираните кандидати – Мария Габриел, Асим Адемов и Андрей Новаков, които доказаха, че могат да защитят интересите на българските граждани пред Европа. Те имат комуникация с всички райони на страната и с хората. Благодаря специално на Асим Адемов, който посещава много региони. Той е човек, който искат да видят и чуят на много места - Търговище, Разград, Кърджали и други, защото Асим успя да спечели доверието им”, каза още Цветанов. Той добави, че гражданите искат да имат постоянна комуникация с всички онези, които представляват България в Брюксел. „Искат да говорят с тях за европейските политики, въпреки че нашите опоненти се опитват да извадят точно тази тема. Днес БСП не прати представител на дебата, който се проведе по една от националните телевизии, защото не могат да говорят за политики, а искат кампанията да премине чрез вътрешна конфронтация, насочена към останалите кандидати”, допълни Цветанов. Според него политика не се прави по този начин. Цветанов подчерта, че дебатът днес е показал, че има теми, които са обществено значими и които могат да обединят различните партии, които имат своите номинации за членове на Европейския парламент.  \r\nЛивия НИНОВА", "date": "2019.05.02", "title": "Европейски избори 2019 г.: Цветан Цветанов, ГЕРБ: Лесно е да говорим против опонентите ни, но предпочитаме да покажем на хората постигнатото и това, че гласът ни бе чут в Европа"}
{"url": "http://www.focus-news.net/news/2019/05/02/2653212/varna-v-sotsialnite-mrezhi-zapochna-otsenyavaneto-na-uchastnitsite-v-uchenicheski-fotokonkurs-na-obshtina-dalgopol.html", "text": "Фотоконкурсът на тема „Моят роден край – познат и непознат“, организиран от Местната комисия за борба срещу противообществените прояви на малолетните и непълнолетните в Община Дългопол навлиза в последния си етап. До 10 май всеки желаещ да оцени някоя от снимките, може да даде своя глас, като я „хареса“ в албума с фотографии в страницата на Общината във Фейсбук. Това съобщиха за  Радио „Фокус“ – Варна  от Община Дългопол. От там уточняват, че според броя на харесванията, ще бъдат обявени и първите 10 снимки. Те ще бъдат представени на изложба по случай Деня на българската просвета и култура и славянската писменост – 24 май. Ще бъдат раздадени и парични награди на спечелилите първите три места. Според условието на конкурса в него можеха да участват ученици от първи до дванадесети клас със свои пейзажни снимки – до 10 броя. Снимките се приемаха до 30 април. \r\nДиана СТОЕВА", "date": "2019.05.02", "title": "Варна: В социалните мрежи започна оценяването на участниците в ученически фотоконкурс на община Дългопол"}
{"url": "http://www.focus-news.net/news/2019/05/02/2653210/evropeyski-izbori-2019-g-momchil-nekov-za-zemedelieto-sa-nuzhni-napoitelni-sistemi-i-elektronen-registar.html", "text": "Кандидатът за евродепутат от „БСП за България” Момчил Неков се срещна с граждани в Панчарево, съобщиха от пресцентъра на  БСП . На срещата той засегна темите за земеделието и младежките дейности, които бяха част от неговата работа през целия му мандат. „В земеделието начините да подпомогнем българските фермери са чрез аграрна наука и напоителни системи, както и чрез електронен регистър на земеделието. Това са смислени политики и инвестиции. Ако усвоявахме европейските пари по адекватен начин, нямаше хората да са разочаровани и да са евроскептици. Ако виждаха реален резултат от субсидирането”, категоричен бе Неков. \r\n„Друг много голям проблем в България е липсата на обединение в земеделската дейност. Имали сме такива кооперативи и сме ги оставили да изчезнат. Сега хората трудно се обединяват”, продължи Момчил Неков  по темата след въпроси на събралите се граждани. Той добави, че е важно да се знаят конкретните проблеми в сектора, за да може да се помогне чрез европейски политики. „Затова и постоянно съм сред хората в земеделския сектор, защото добрата европейска практика е да се работи в конкретика и в ресор”, добави той. \r\nНеков със съжаление посочи, че сме единствената държава, в рамките на ЕС, която няма регламентиран закон за доброволчеството. Същевременно точно в рамките на българското председателство беше създаден Европейският корпус за солидарност-възможност за валидиране на знания, придобити по време на доброволчески дейности, както и възможност за практическо учене на езици. „За тези дейности от ЕС са заделени милиард и двеста милиона евро бюджет, от който ние в България не може да се възползваме заради липсата на законодателство”, поясни още кандидатът за евродепутат от левицата.  \r\nСрещата премина в активен дебат и интерес към работата на действащите евродепутати.", "date": "2019.05.02", "title": "Европейски избори 2019 г.: Момчил Неков: За земеделието са нужни напоителни системи и електронен регистър"}
{"url": "http://www.focus-news.net/news/2019/05/02/2653214/pazardzhik-obshto-90-kg-plastmasovi-kapachki-byaha-sabrani-po-vreme-na-kampaniyata-kapachki-za-badeshte-v-obshtina-sarnitsa.html", "text": "Общо 90 кг пластмасови капачки бяха събрани по време на кампанията „Капачки за бъдеще“ в община Сърница, съобщиха от  общинската администрация . В  инициативата се включиха  и  голям  брой  граждани от  родопската община, които благодарение на своите усилия и дисциплина по събирането на капачките, на 30 април предадоха ненужната пластмаса на сборния пункт пред Националния стадион в София. Обособените пунктове на територията на община Сърница, където се събират капачки, са пред Сградата на Общинска администрация, пред СУ „Св. св. Кирил и Методий” в Сърница, пред ОУ „Н. Й. Вапцаров” в с. Побит камък, пред ОУ „Г. С. Раковски” в с. Медени поляни, пред  Джамията в кв. „Петелци“ в Сърница и пред Централната   джамия в града.", "date": "2019.05.02", "title": "Пазарджик: Общо 90 кг пластмасови капачки бяха събрани по време на кампанията „Капачки за бъдеще“ в община Сърница"}
{"url": "http://www.focus-news.net/news/2019/05/02/2653211/evropeyski-izbori-2019-horata-vav-vratsa-shte-podkrepim-valeri-simeonov-zashtoto-e-chesten-politik.html", "text": "Валери Симеонов е честен и искрен човек, който гони правдата и затова ще получи нашата подкрепа за представител на България в Европейския парламент. Това заявиха симпатизанти на Коалиция „Патриоти за Валери Симеонов (НФСБ и Средна Европейска класа)” във Враца, съобщиха от пресцентъра на  партията .   \r\nДнес кампанията на родолюбивата коалиция в Северозападна България продължи активно с разговори с хората. Водачът Валери Симеонов и шестата в листата Венера Тодорова се срещнаха със симпатизанти и членове на НФСБ и Средна Европейска класа във Враца и Мездра. \r\n„В Европейския парламент трябва да бъдат изпратени дейни и последователни хора, които да следят проблемите още в зародиш. Защото пакетът „Мобилност” е  от 4 години. Къде бяха нашите депутати през това време?”, реагира Валери Симеонов. Той беше категоричен, че при подобни ситуации трябва да се търсят съмишленици и обединение на интересите на България с други страни в Европейския съюз в лицето на Унгария, Словакия, Полша, Литва, Латвия, Естония и др.  \r\n„Ние сме хората, които приемат патриотизма като ежедневна работа. Не се бием в гърдите, давайки лъжливи обещания, защото ние сме хора на делото, които изпълняват всяка една поставена цел”, заяви за представителите в листата на родолюбивата коалиция Валери Симеонов и добави: „Аз съм в политиката, за да бъда полезен за хората. За себе си съм постигнал, каквото съм искал”. \r\n„Патриоти за Валери Симеонов (НФСБ и Средна Европейска класа)” се явява на изборите за български представители в Европейския парламент с № 1 в изборната бюлетина.", "date": "2019.05.02", "title": "Европейски избори 2019: Хората във Враца: Ще подкрепим Валери Симеонов, защото е честен политик"}
{"url": "http://www.focus-news.net/news/2019/05/02/2653223/evropeyski-izbori-2019-daniela-saveklieva-gerb-prez-godinite-evropa-i-evropeyskiyat-sayuz-uspyaha-da-dostignat-i-do-nay-malkite-naseleni-mesta-v-balgariya.html", "text": "През годините Европа и Европейският съюз успяха да достигнат и до най-малките населени места в България. Това каза народният представител и областен координатор на ПП ГЕРБ – Благоевград Даниела Савеклиева в Гоце Делчев на граждански форум, организиран от кандидата за евродепутат от ПП ГЕРБ Асим Адемов, предаде репортер на  Радио „Фокус” – Пирин . Тя изрази задоволството си от това, че залата е препълнена. „И до момента ПП ГЕРБ има достойни членове в Европейския парламент (ЕП) и аз съм горда, че от oбласт Благоевград имаме трима евродепутати – комисар Мария Габриел, Асим Адемов и Андрей Новаков – един млад човек, който даде всичко от себе си, за да бъде на нивото, което трябва”, каза още Савеклиева. Тя заяви, че е много горда с всички тях, защото и сега те са част от кандидатската листа на партията за Европейските избори на 26 май. „Изборите за Европейски парламент са важни, въпреки че някои медии се опитват да накарат хората да мислят точно обратното. Изборите на 26 май са важни и всички трябва да упражним правото си на глас, защото политиката се прави от всички нас”, допълни Савеклиева. Тя подчерта, че от ГЕРБ по време на кампанията ще се изправят очи в очи с избирателите, за да спомогнат за това хората да направят информиран избор. „Ние няма да даваме празни обещания, а ще покажем на хората какво е свършено и какво още трябва да се свърши”, отбеляза Савеклиева. Тя припомни, че е много важно в Европейския парламент да идат хора, които са доказани професионалисти и такива, на които в Европа се има доверие. „Защото нека сами си припомним 2013 г. и 2014 г., когато управляваше правителството на Орешарски, а еврофондовете бяха спрени, което спря и изграждането на важната за нас автомагистрала „Струма”, добави Савеклиева. Тя подчерта, че е много важно да дадем гласа си за хора, които са се доказали. „Аз ще гласувам на 26 май с номер 12, защото съм убедена, че сме най-добрите”, коментира Савеклиева.  \r\nОт своя страна, Иван Душков, председател на СДС - Гоце Делчев, също изказа задоволството си от препълнената зала. „Гледайки ви, изпитвам чувство на удовлетворение, че сме готови на 26 май да покажем много добри резултати. Тези избори са важни за бъдещето на България и Европейския съюз. Убеден съм, че депутатите, които ще изпратим с ГЕРБ в Европа, ще бъдат чути”, каза още Душков. Според него общата им листата е съставена от професионалисти и авторитети. „Да си пожелаем успех, а след 26 май да се поздравим и с победа”, отбеляза Душков.  \r\nЛивия НИНОВА", "date": "2019.05.02", "title": "Европейски избори 2019: Даниела Савеклиева, ГЕРБ: През годините Европа и Европейският съюз успяха да достигнат и до най-малките населени места в България"}
{"url": "http://www.focus-news.net/news/2019/05/02/2653224/evropeyski-izbori-2019-andrey-kovachev-sledvashtiyat-ep-nyama-da-bade-na-razrushenieto-na-obshtnostta-a-na-namiraneto-na-efektivni-resheniya-v-polza-na-evropeyskite-grazhdani.html", "text": "Следващият ЕП няма да бъде такъв на разрушението на общността, а на такъв на ползотворните решения за европейските граждани. Това каза за обзорното предаване  „Това е България“  на  Радио „Фокус“  кандидатът за евродепутат от ГЕРБ – СДС Андрей Ковачев. Той допълни, че анализите на обществените мнения показват, че огромна част от европейските граждани вярват в ЕС, и изрази очакване, че проевропейските партии и групи ще имат мнозинство и в следващия европарламент. „Мястото на България е да участва активно във формирането на европейските политики и да използва максимално европейската солидарност. Милиардите евро, които ЕС предоставя на България, за да наваксваме нашето изоставане, трябва ефективно да ги използваме в следващия многогодишен финансов период от 2020 – 2027 г. ЕС по никакъв начин не може да го принизяваме и редуцираме само до бюджет, средства и програми. Той е много повече – пространство на свободно придвижване на граждани, стоки, услуги, капитали.  Това трябва да бъде запазено срещу опитите за протекционизъм, за дърпане на чергата в един или друг отрасъл, както видяхме с Пакета „Мобилност“, обясни кандидатът за евродепутат.  \r\nАндрей Ковачев заяви, че темите, които ще вълнуват следващия ЕП, са сигурността, опазването на границите, силната външна и единна политика, отбрана и конкурентноспособността, с всичките елементи на гарантирането на работните места и повишаването на доходите.  \r\nЦоня СЪБЧЕВА", "date": "2019.05.02", "title": "Европейски избори 2019: Андрей Ковачев: Следващият ЕП няма да бъде на разрушението на общността, а на намирането на ефективни решения в полза на европейските граждани"}
{"url": "http://www.focus-news.net/news/2019/05/02/2653226/kyustendil-gimnazisti-ot-dupnitsa-byaha-zapoznati-kak-da-zashtitavat-pravata-si-s-pomoshtta-na-sadebnite-institutsii.html", "text": "Гимназисти от Дупница бяха запознати как да защитават правата си с помощта на съдебните институции. Това съобщиха за   Радио „Фокус” – Кюстендил  от Административен съд – Кюстендил. Зам.-председателят на съда Галина Стойчева е провела лекция с възпитаници на Профилирана гимназия „Христо Ботев“ – Дупница. В рамките на срещата са представени видовете услуги на съда, административните нарушения, последиците от тях и видовете административни наказвания. Лекцията е започнала с презентация под формата на филм, озаглавен „Достъп до правосъдие“. Съдия Стойчева е обяснила по разбираем и достъпен за възрастта на учениците език, какво е административно нарушение, какви биха били последиците от такъв вид нарушения и как практически следва да се подходи в често срещани житейски ситуации. Сред основните цели на провежданата Образователна програма са изграждането на ценностно отношение към закона, формиране на доверие към съдебната власт, развитие на гражданската компетентност, както и усвояване на първоначални знания за административното правораздаване. \r\nВенцеслав ИЛЧЕВ", "date": "2019.05.02", "title": "Кюстендил: Гимназисти от Дупница бяха запознати как да защитават правата си с помощта на съдебните институции"}
{"url": "http://www.focus-news.net/news/2019/05/02/2653225/ria-novosti-ankara-podkrepya-vklyuchvaneto-na-bosna-i-hertsegovina-kam-turski-potok.html", "text": "Турският президент Реджеп Тайип Ердоган подкрепи включването на Босна и Херцеговина към проекта „Турски поток“, предаде  РИА Новости . По думите на турският държавен глава, Анкара е готова да окаже всестранна подкрепа, за да може газопровода да премине през територията на балканската държава. Ердоган отбеляза, че икономическото развитие на Босна и Херцеговина ще допринесе за стабилността и единството на проекта.  \r\nПрез януари тази година на среща с руски представители, босненските власти изразиха своята готовност да участват в „Турски поток“, допълва агенцията.   Светлин Божков", "date": "2019.05.02", "title": "РИА Новости: Анкара подкрепя включването на Босна и Херцеговина към „Турски поток“"}
{"url": "http://www.focus-news.net/news/2019/05/02/2653229/vav-varna-otbelyazvat-116-godini-ot-gibelta-na-gotse-delchev-s-kontsert-i-urok-po-rodolyubie.html", "text": "С поредица от прояви, организирани от Македонското културно-просветно дружество във Варна ще бъдат отбелязани 116 години от гибелта на Гоце Делчев. Ансамбалът за народни песни и танци „Гоце Делчев“ ще изнесе концерт на 3 май от 18.00 часа във Военноморския клуб (ДНФ). Това съобщават от  Македонското културно-просветно дружество . От 11 часа на 4 май на паметника на революционера в Морската градина ще бъдат поднесени венци и цветя. Половин час по-рано в Македонски дом ще започне открит урок по родолюбие на тема „България и Македония – културно-историческо наследство“. Доц. д-р Слави Славов от Института за исторически изследвания към БАН ще говори за Македония, като част от българското етническо, културно и духовно пространство, както и за казуса „Общо историческо минало“ на Република България и Северна Република Македония. Ще бъдат представени и различните теории за произхода на тракийските племена и българите от Древността до Великото преселение на народите. По време на проявата ще бъдат наградени победителите в конкурса за ученически разказ „Моята родова история“.", "date": "2019.05.02", "title": "Във Варна отбелязват 116 години от гибелта на Гоце Делчев с концерт и урок по родолюбие"}
{"url": "http://www.focus-news.net/news/2019/05/02/2653192/interfaks-ot-3-may-zhitelite-na-donbas-shte-mogat-da-kandidatstvat-za-rusko-grazhdanstvo.html", "text": "От 3 май миграционната служба на непризнатата Донецка народна република ще започне приемането на документи за получаването на руско гражданство, предава  Интерфакс , като се позовава на информация от властите в Донецк.  \r\nОт следващата седмица документи ще се приемат във всичките 33 подразделения на миграционната служба на ДНР.След проверка те ще бъдат предавани на Главното управление по миграционните въпроси на Руската федерация в Ростовската област. Срокът за разглеждане на заявленията на кандидатите е три месеца. При положително решение новите руски граждани ще взимат документите си от Ростов, докъдето ще бъдат транспортирани чрез специални автобуси.  \r\nСъответният указ на Владимир Путин за предоставяне на руско гражданство на жителите на Донбас бе подписан на 24 април, припомня агенцията.  Тереза Герова", "date": "2019.05.02", "title": "Интерфакс: От 3 май жителите на Донбас ще могат да кандидатстват за руско гражданство"}
{"url": "http://www.focus-news.net/news/2019/05/02/2653228/evropeyski-izbori-2019-mariya-gabriel-otkri-parvata-obshtinska-hudozhestvena-galeriya-v-sandanski.html", "text": "Водачът на листата на ГЕРБ и кандидатите на СДС за изборите за Европейски парламент Мария Габриел (която е действащ български еврокомисар по цифровата икономика и общество) откри първата общинска художествена галерия в Сандански, съобщиха от пресцентъра на ПП ГЕРБ. Галерията е създадена по искане на художниците от града, на което откликва кметът Кирил Котев. \"За мен културата и изкуството са в основата на нашата българска и европейска идентичност. Радвам се, че тази нова галерия ще бъде още една възможност художниците на Сандански да покажат тази наша идентичност. С таланта си, вие, художниците, сте неделима част от българското и европейското културно многообразие. Да го съхраним и направим така, че повече европейци и други народи по света да имат достъп до него, работя и аз\", заяви при откриването на галерията Мария Габриел. \r\nВодачът на листата на ГЕРБ и СДС присъства и на официалното откриване на празничния концерт за Деня на Сандански. Тя поздрави жителите и гостите, като се обърна специално към младите хора на Санданска община, които години наред са участвали в конкурсите на европейска тематика, които Мария Габриел организираше като член на Европейския парламент два мандата. Редица от тях посетиха Европейския парламент в Брюксел като първа награда, други спечелиха поощрителни награди. \r\n\"Скъпи санданчани, вие имате изключителни поводи за гордост – вековна и богата история, съхранени традиции и неповторими природни дадености. Те превръщат Сандански в неизменна част от културно-историческото наследство на България и Европа и предпочитано място за отдих и туризъм.  \r\nНо най-ценният капитал сте вие, неговите граждани. Пожелавам  от сърце да поддържате престижа и авторитета на града и същевременно да запазите богатото му културно наследство. Убедена съм, че притежавате сили, идеи и упоритост, за да се развива Сандански стабилно и устойчиво като европейски град, утвърждавайки се като още по-желано място за живот и инвестиции\", заяви още водачът на листата на ГЕРБ Мария Габриел.", "date": "2019.05.02", "title": "Европейски избори 2019: Мария Габриел откри първата общинска художествена галерия в Сандански"}
{"url": "http://www.focus-news.net/news/2019/05/02/2653230/evropeyski-izbori-2019-dps-predstavi-listata-si-s-kandidati-za-predstaviteli-v-evropeyskiya-parlament-vav-veliko-tarnovo.html", "text": "ДПС представи листата си с кандидати за представители в Европейския парламент във Велико Търново, предаде репортер на  Радио „Фокус“ – Велико Търново . Пред препълнената зала на МДТ „Константин Кисимов“ областният председател на партията Гюнай Далоолу подчерта, че в предстоящите избори ще участват много партии и формации, но само една от тях има кандидат за евродепутат от област Велико Търново и това е Синан Пехливанов от листата на ДПС. Той подчерта, че досега ДПС е имала четирима представители в Европейския парламент. Партията има силите да запази тези места и амбициите да се бори за още едно – пето място. На официалното откриване на предизборната кампания във Велико Търново присъства и народният представител от областта ген. Симеон Симеонов, който подчерта, че вече 10 години страната ни е в застой. „Ако допуснем да ни победят това означава, че застоят ще продължи. Трябва да спечелим тази решителна битка, за да можем да усетим промяна“, допълни ген. Симеонов. „Мога да ви дам повече от 20 причини да гласувате с номер 20 и да подкрепите нашата листа, защото тя е най-компетентна. Гласувайте с номер 20 заради себе си, заради своите деца, заради своето самочувствие, заради това да се върнат тези, които са избягали в чужбина, заради това да не бягат повече в чужбина, заради това България да стане по-добро място за живеене. Гласувайте с номер 20 защото нашата листа е компетентна, защото в нея има приемственост, защото тези, които са в нея са можещи, защото повечето са млади, защото знаете какво да правите, защото сте патриоти и мислите добре за България, защото обичате България, защото ДПС е най-модерната и професионална партия“, посочи Камен Костадинов, член на ЦОП на ДПС. \r\nКандидатът за евродепутат от област Велико Търново Синан Пехливанов посочи, че днес Европейският съюз е изправен пред много сериозна криза. „Европейският съюз е изправен пред един кръстопът, до който ни доведе поведението и посоката, която ни даваха популистите и националистите. Всичко това поставя под много сериозен въпрос бъдещето на Европейския съюз, бъдещето на нашите деца. Притеснен съм, че ако ние не вземем нужните мерки и не направим нужното, ги обричаме на едно много трудно бъдеще, за което можем само да съжаляваме. Това ни натоварва с една много сериозна отговорност – да изберем най-достойните и правилни представители в Европейския парламент. Така или иначе 17 души ще ни представляват като страна член в ЕП. Нека изпратим повече достойни и можещи хора, които знаят какво правят и мислят за бъдещето и на България и на Европейския съюз“, посочи 30-годишният Синан Пехливанов. Мотото на предизборната кампания на ДПС за представители за Европейския парламент е „Ние залагаме на младите“. \r\nВ залата присъстваха още Йордан Цонев – зам.-председател на парламентарната група на ДПС, Джейхан Ибрямов – народен представител, Четин Казак – член ан ЦОП на ДПС, Ердоан Узунов – областен председател на ДПС Габрово, Сурай Велиева – областен председател на ДПС Ловеч. \r\nЗа доброто настроение на публиката се погрижиха Орхан Мурад и Фолклорна формация „Сидер войвода“. \r\nНадежда КРЪСТЕВА", "date": "2019.05.02", "title": "Европейски избори 2019: ДПС представи листата си с кандидати за представители в Европейския парламент във Велико Търново"}
{"url": "http://www.focus-news.net/news/2019/05/02/2653227/afp-sad-vav-venetsuela-razporedi-da-bade-arestuvan-populyaren-predstavitel-na-opozitsiyata.html", "text": "Съд във Венецуела разпореди да бъде арестуван популярния представител на опозицията Леополдо Лопес, който намери убежище в посолството на Испания, след като беше освободен от домашен арест преди два дни, от разбунтували се венецуелски военни, предаде  АФП .  \r\nЛопес беше арестуван и затворен през 2014 година. Три години по-късно мярката му беше променена на домашен арест. Известният опозиционер изненадващо се появи публично, редом до венецуелския опозиционен лидер Хуан Гуайдо във вторник, когато се разбра, че е бил освободен от домашния арест от група разбунтували се военни, допълва агенцията.   Светлин Божков", "date": "2019.05.02", "title": "АФП: Съд във Венецуела разпореди да бъде арестуван популярен представител на опозицията"}
{"url": "http://www.focus-news.net/news/2019/05/02/2653213/evropeyski-izbori-2019-g-tsvetan-tsvetanov-gerb-17-dushi-shte-izpratim-v-evropeyskiya-parlament-mnogo-vazhno-e-da-znaem-vseki-ot-tyah-v-koe-evropeysko-semeystvo-chlenuva.html", "text": "17 души ще изпратим в Европейския парламент – много важно е да знаем всеки от тях в кое европейско семейство членува. Това каза председателят на Националния предизборен щаб на ПП ГЕРБ за Европейските избори на 26 май и зам.-председател на партията Цветан Цветанов в Гоце Делчев по време на среща с представители на бизнеса и граждани, предаде репортер на  Радио „Фокус“ – Пирин . Той отбеляза, че ГЕРБ и СДС, които се явяват заедно на изборите, са част от ЕНП – най-голямата група в Европейският парламент. „Затова и обединихме усилията си, за да не пилеем гласовете на нашите избиратели, но и да подкрепим Манфред Вебер. Така ние даваме ясен знак пред Европа, че ще работим заедно”, каза още Цветанов. Той призова всеки един – когато отива на работа или когато е почивка, да види как се е променила България и колко неща са били постигнати, благодарение на европейската солидарност. За пример Цветанов даде автомагистрала „Струма”. „Много са тези, които искат да правят политика чрез омраза, но за мен е по-важно да се решават проблеми, както в случая с изгорялото читалище в село Скребатно. Там заедно с кмета, който е издигнат от друга партия, ще направим всичко възможно то да бъде възстановено за хората, защото читалището е място, което дава възможност да съхраняваме културата”, подчерта Цветанов. Той отбеляза, че в Рибново, в Гоце Делчев, а и на много други места са били инвестирани и продължават да се инвестират средства за енергийна ефективност и подобряване на образователната инфраструктура. „700 млн. лв. от Оперативна програма „Региони в растеж” бяха инвестирани за подобряване на образователната инфраструктура на 500 училища и детски градини. За всички сгради в цялата страна ще ни бъдат необходими 9 млрд. – това можем да постигнем чрез стабилност и усвояване на европейски фондове, Норвежки и Швейцарски механизми”, уточни Цветанов. Той коментира, че образованието е един от основните приоритети за ПП ГЕРБ, като до 2021 година ще се опитат да направят така, че заплатите на учителите да достигнат нива, които ще накарат младите хора да бъдат учители. Според Цветанов е много важно хората да знаят какво правят евродепутатите ни в Европа. По думите му особено важни са теми като мобилност, добри отношения със съседните ни страни и опазване на външната граница на Европейският съюз. „Важно е да имаме диалог с нашите съседи. Много хора обвиняват премиера Бойко Борисов, че поддържа добри отношения с Турция, но благодарение на тях няма мигрантски натиск към България”, каза Цветанов, отбелязвайки че не така стои въпросът с Гърция. Цветанов подчерта, че темата „Западни Балкани”, която е била приоритет за България по време на европредседателството ни, е дала много резултати, един от които е подобряване отношенията между Гърция и Северна Македония. Цветанов отбеляза, че е много лесно да се говори против опонентите, но това няма да даде резултати. „Нека хората сами си направят извода – дали тези, които сега управляват, успяха да постигнат резултати и дали гласът ни бе чут в Европа”, подчерта Цветанов. Той допълни, че ако влезнат в тона на БСП, ще се измести фокусът върху това, което е било постигнато, и хората ще бъдат отвратени. „Ние не трябва да превръщаме политиката в агресия, търсейки политически дивиденти. Такива могат да бъдат постигнати само чрез реални политики, които допринасят за решаването на проблемите”, коментира Цветанов. Той добави, че през годините чрез националния бюджет и европейските фондове са били решени много проблеми. Той изказа благодарността си към партиите, които са подписали споразумение с ГЕРБ за общо явява на евроизборите. Цветанов бе категоричен, че без стабилност няма как да бъдат постигнати резултати и чрез предсрочните избори, каквито искат опонентите им, няма да решат проблеми, а дори напротив.  \r\nЛивия НИНОВА", "date": "2019.05.02", "title": "Европейски избори 2019 г.: Цветан Цветанов, ГЕРБ: 17 души ще изпратим в Европейския парламент – много важно е да знаем всеки от тях в кое европейско семейство членува"}
{"url": "http://www.focus-news.net/news/2019/05/02/2653201/afp-donald-tramp-prizova-za-prekratyavane-na-brutalnite-represii-sreshtu-venetsuelskiya-narod.html", "text": "Държавният глава на САЩ Доналд Тръмп призова за бързо прекратяване на „бруталните репресии\" срещу венецуелския народ, предава  AFP , като пояснява, че изявлението му е във връзка с неуспешния бунт на военните, които преминаха на страната на подкрепяния от САЩ опозиционен лидер Хуан Гуайдо. \r\n„Бруталната репресия срещу венецуелския народ трябва да бъде прекратена и то скоро“, подчерта Тръмп от събитие в Белия дом. \r\n„Хората гладуват. Те нямат храна, нямат вода, а това някога беше една от най-богатите страни в света\", допълни американският президент. \r\n„Така че ние им пожелаваме всичко добро, ще бъдем там, за да им помогнем; ние сме там, за да помогнем\". Тереза Герова", "date": "2019.05.02", "title": "AFP: Доналд Тръмп призова за прекратяване на „бруталните репресии“ срещу венецуелския народ"}
{"url": "http://www.focus-news.net/news/2019/05/02/2653188/hashim-tachi-za-pregovorite-sas-sarbiya-ako-ne-postignem-sporazumenie-tazi-godina-shte-izgubim-oshte-edno-desetiletie.html", "text": "Ако Сърбия и Косово не постигнат споразумение за нормализиране на двустранните отношения до края на текущата година, ще изгубят още едно десетилетие. Това предупреди президентът на най-младата държава на Балканите Хашим Тачи, предава  RTK Live", "date": "2019.05.02", "title": "Хашим Тачи за преговорите със Сърбия: Ако не постигнем споразумение тази година, ще изгубим още едно десетилетие"}
{"url": "http://www.focus-news.net/news/2019/05/02/2653231/evropeyski-izbori-2019-tsik-prie-reshenie-za-opakovane-predavane-i-sahranyavane-na-izborni-knizha-i-materiali-za-predstoyashtiya-vot.html", "text": "Централната избирателна комисия (ЦИК) прие решение за опаковане, предаване и съхраняване на изборните книжа и материали от СИК/ПСИК на РИК и на общинската администрация от изборите за членове на Европейския парламент от Република България на 26 май 2019 г. Централната избирателна комисия при решение в изпълнение на правомощията си и като съобрази необходимостта от еднакво прилагане на разпоредбите на Изборния кодекс относно опаковане, предаване и съхраняване на изборните книжа и материали от СИК/ПСИК, в които се гласува само с хартиени бюлетини на РИК и на общинските администрации на основание чл. 57, ал. 1, т. 1 и 2, чл. 284, чл. 285, чл. 287 и чл. 296, ал. 4 и 5 във връзка с чл. 378 от Изборния кодекс Централната избирателна комисия", "date": "2019.05.02", "title": "Европейски избори 2019: ЦИК прие решение за опаковане, предаване и съхраняване на изборни книжа и материали за предстоящия вот"}
