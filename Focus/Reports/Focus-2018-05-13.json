{"url": "http://www.focus-news.net/news/2018/05/13/2521220/predstoyashti-mezhdunarodni-sabitiya-za-14-may-agentsiya-fokus.html", "text": "Каталунският регионален парламент продължава дебата дали да избере Куим Тора за регионален президент. \r\n*** Ще се проведе нов кръг сирийски мирни преговори с посредничеството на Иран, Русия и Турция.\r\n*** Ще се проведе среща на високо равнище на Евразийския икономически съюз между Русия, Беларус, Армения, Киргизстан и Казахстан.\r\n*** Ще се проведат преговори относно бюджета на ЕС между министър-председателите на Унгария и Полша Виктор Орбан и Матеус Моравецки.\r\n*** Председателят на турската \"Партия на доброто\" Мерал Аксенер ще започне своята предизборна кампания за президенските избори в Турция.\r\n*** Германският канцлер Ангела Меркел ще проведе реч по отбранителната политика.\r\n*** Френският външен министър Жан-ив льо Дриан ще се срещне със своя британски колега Борис Джонсън като двамата ще обсъдят бъдещето на иранското ядрено споразумение.\r\n*** 70 години от създаването на Израел. САЩ ще преместят посолството си в страната от Тел Авив в Йерусалим.\r\n***", "date": "2018.05.13", "title": "Предстоящи международни събития за 14 май (Агенция \"Фокус\")"}
{"url": "http://www.focus-news.net/news/2018/05/13/2521217/ventseslava-genova-ruo-varna-20-detsa-i-uchenitsi-otnovo-sa-napusnali-obrazovatelnata-sistema-zaradi-migratsiya-na-semeystvoto.html", "text": "15 229 деца и ученици от Варна и областта са посетени от екипите за обхват в училищната мрежа по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Това каза в интервю за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Тя допълни, че според данните от края на първия учебен срок 20 деца и ученици, които са били върнати в училище, отново са напуснали образователната система, тъй като сменят местожителство или напускат страната, мигрирайки със своите семейства. Венцеслава Генова посочи, че екипите все още работят по обхващането на 1 496 деца и ученици в общините Варна, Аксаково, Белослав и Ветрино. „Отчитаме, че механизмът за взаимодействие между институциите за връщане на децата в системата работи успешно. Има съдействие от страна на кметовете на общини и от местните администрации“, каза още Венцеслава Генова. В края на първия учебен срок е отчетена и дейността по Националната програма „Без свободен час“, която е свързана с осигуряването на учители за учебните часове, когато титулярите отсъстват по болест. „Регионалното управление на образованието във Варна извършва мониторинг по тази програма, като за периода са проверени 67 образователни институции. Резултатите доказват, че програмата се изпълнява според разписаното в нея. Министерството на образованието и науката също извършва мониторинг по тази програма, като не са отбелязани нарушения“, заяви Венцеслава Генова.\r\nМарияна ВАЛЕНТИНОВА", "date": "2018.05.13", "title": "Венцеслава Генова, РУО – Варна: 20 деца и ученици отново са напуснали образователната система заради миграция на семейството"}
{"url": "http://www.focus-news.net/news/2018/05/13/2521219/inzh-rozaliya-licheva-nachalnik-ruo-tselta-na-zrelostnite-izpiti-e-ne-vsichki-da-sa-otlichnitsi-a-da-vidim-realnite-znaniya-na-zavarshvashtite.html", "text": "Целта на провеждането на държавните зрелостни изпити е не всички, които ги полагат, да са отличници. Идеята е да се видят реалните знания на завършващите средно образование ученици. Това обясни за Радио „Фокус“ – Велико Търново инж. Розалия Личева, началник на Регионалното управление по образование (РУО). Тя уточни, че това е и причината да се взимат сериозни мерки срещу тези, които се опитват да преписват. „През миналата година имаше анулирана работа за това, че зрелостникът не си е предал вторият мобилен телефон на квесторите, докато тече изпитът. Това е недопустимо. Нека зрелостниците са предпазливи и да не се надяват, че ако нещо се случи, ще остане така. Анулира се писмената работа на зрелостник, ако той не е спазил правилата“, коментира още началникът на РУО. Тя допълни, че до момента в областта не е подавана информация за купуване и продаване на верните отговори за матурите. Освен това припомни, че подсказването, преписването и използването на мобилни устройства по време на изпита, са строго забранени.", "date": "2018.05.13", "title": "Инж. Розалия Личева, началник РУО: Целта на зрелостните изпити е не всички да са отличници, а да видим реалните знания на завършващите"}
{"url": "http://www.focus-news.net/news/2018/05/13/2521223/burgas-nad-200-uchastnitsi-shte-se-vklyuchat-v-evropeyskoto-parvenstvo-po-vetrohodstvo-klas-470.html", "text": "Над 200 участници ще се включат в Европейското първенство по ветроходство клас 470, чийто домакин тази година е Бургас. Това каза за Радио „Фокус“ – Бургас Станислав Касъров, главен съдия на европейското първенство по ветроходство. Състезанието ще се проведе от 16 до 24 май.\r\n„Чакаме елита в клас 470. Всички олимпийски състезатели, които се готвят за Олимпийските игри в Токио, ще бъдат тук. Очакваме и писти шампиони от Рио де Жанейро при жените срещу световни европейски шампиони в класа. Предстои много сериозно присъствие и изключително оспорвана борба за титлата“, каза още Касъров. Една от най-изявените състезателки е Хана Майлс, олимпийска шампионка от Рио и сребърна медалистка от Лондон в Олимпийските игри. Тя участва с нов партньор, който не притежава подони титли. \r\nПо думите на съдията при мъжете се очаква спорна борба. „Тук ще бъдат бронзовите медалисти от Рио. Австрийците, които са олимпийски шампиони от Лондон и сребърни медалисти от Рио де Жанейро, няма да участват в това първенство, но все пак Австралия е извън Европа“, допълни още Касъров.\r\nЗа момента има заявени 80 лодки, като процеса не е приключил и се очакват общо около 100 лодки. Единият екипаж е от Яхт клуб „Порт Бургас“,  също така има и смесен екипаж от Яхт клуб „Порт Бургас“ и от Яхт клуб „Порт Приморско“. Но за момента се очаква все още потвържение от Несебър и Варна за други български екипажи, които ще се включат в първенството.\r\nДеница ДИМИТРОВА", "date": "2018.05.13", "title": "Бургас: Над 200 участници ще се включат в европейското първенство по ветроходство клас 470"}
{"url": "http://www.focus-news.net/news/2018/05/13/2521225/protothema-atina-se-gotvi-za-24-chasova-transportna-stachka.html", "text": "Жителите и посетителите на Атина могат да очакват проблеми с трафика в понеделник, след като профсъюзите обявят 24-часова стачка на метрото. Линията, която свързва международното летище с централните квартари няма да работи, пише  Protothema.\r\nЧленовете на профсъюза СЕЛМА са възмутени от липсата на персонал, липсата на екипировка и от отношението на правителството.\r\n„Усилията да предоставим равни работни условия според качествата и прозрачност за работниците, кактто и липсата на средства и резерви части са причината за стачната дейност. Конфронтацията на личностно и партийно равнище не е в ничий интерес“, пише в официално  заявление на профсъюза. Виктор Турмаков", "date": "2018.05.13", "title": "Protothema: Атина се готви за 24-часова транспортна стачка"}
{"url": "http://www.focus-news.net/news/2018/05/13/2521216/alsat-m-makedoniya-sreshtata-zoran-zaev-aleksis-tsipras-nadezhda-za-barzo-reshenie.html", "text": "След вчерашната кръг преговори между външните министри на Македония и Гърция Никола Димитров и Никос Кодзиас с посредника на ООН Матю Нимиц въпросът за името минава на най-високо ниво, при премиерите Зоран Заев и Алексис Ципрас, които ще се срещнат на 17 май в София. Въпреки че не се разкриват подробности за това дали вчера различията са преодолени или не. Според анализаторите краткото изявление на посредника Нимиц и обявяването за премиерската среща сигнализира, че десетилетния спор е близо до решение, коментира македонската медия   „Алсат-М“.\r\n\"Мисля, че са проведени продуктивни преговори, може би е постигнато предварително споразумение, но е естествено, че този договор не беше публикуван вчера, а  е оставен на по-високо ниво. В противен случай самият Нимиц няма да обяви среща между двамата министър-председатели“, смята Беким Кадриу, университетски професор\r\nСпоред него е  реалистичен сценарият, според който договорът  да се постигне сега и след две години да бъде приложен, както смятат някои гръцки медии\r\n„Двугодишният срок е разумен, за да позволи на Македония да направи конституционни промени, може би да организира референдум. Въпреки това, прилагането на това споразумение в този двугодишен срок не трябва да попречи на Македония да се интегрира в НАТО и да преговаря с ЕС“, допълни той. Виктор Турмаков", "date": "2018.05.13", "title": "„Алсат-М“ (Македония): Срещата Зоран Заев- Алексис Ципрас – надежда за бързо решение"}
{"url": "http://www.focus-news.net/news/2018/05/13/2521218/tv21-makedoniya-talat-dzhaferi-obyavi-che-zakonat-za-ezitsite-shte-bade-obyaven-v-podhodyashtoto-vreme.html", "text": "Законът за използването на езиците ще бъде публикуван в Държавен вестник навреме, заяви председателят на парламента на Македония Талат. Той също така отбеляза, че няма срок за публикуване и следователно ще бъде публикуван, когато настъпи подходящото време, предава македонската медия „ТВ21“.\r\n„Предвид липсата на срокове за публикуване на закона за езиците, мисля, че в подходящото време законът ще бъде изпратен в Държавен вестник. Във всеки случай, времето ще бъде определено, когато сметна, че е уместно“, заяви Джафери\r\nТой добави, че чрез приемането на закона за втори път в парламента, според конституцията, президентът на страната е длъжен да подпише закона. Виктор Турмаков", "date": "2018.05.13", "title": "„ТВ21“ (Македония): Талат Джафери обяви, че законът за езиците ще бъде обявен в подходящото време"}
{"url": "http://www.focus-news.net/news/2018/05/13/2521249/afp-napadatelya-ot-parizh-ne-e-bil-razglezhdan-kato-seriozna-zaplaha.html", "text": "Нападателят с нож в Париж Хамзат Азимов, който е бил с къса брада, не е бил разглеждан като сериозна заплаха, въпреки, че бил в два списъка с наблюдавани лица след 2016 година, предава AFP.\r\n„Роднините му са били тези, които са предупредили службите за сигурност, което не е съответствало на поведението, действията или идеите му“. Това може да е намалило бдителността на службите, казва на агенцията източник, близък до разследването.\r\nБивши негови съученици го описват като религиозен и „много дискретен“, който е харесвал видеоигрите и спорта.  \r\nНегов бивш съученик разказва за него, че е „бил много спокоен , но затворен, нямаше проблем…Спазваше Рамазана и обръщаше внимание на момичетата“.\r\nНегова съученичка го описва като „нормален ученик, не е бил отличник, но не е бил и слаб ученик“\r\n„Ние знаехме, че е мюсюлманин, но той не го показваше“, като добавя, че той никога не е говорел за родното си място в Чечня.\r\nСъседи на семейството му ги описват като „много дискретни“, които никога не са създавали проблеми, не са имали гости. Юлиян Марков", "date": "2018.05.13", "title": "AFP: Нападателя от Париж не е бил разглеждан като сериозна заплаха"}
{"url": "http://www.focus-news.net/news/2018/05/13/2521226/varna-evtinite-poleti-i-kulturniyat-turizam-privlichat-vse-poveche-frantsuzi-v-grada.html", "text": "През последните години броят на французите, избрали Варна за културен туризъм и кратка почивка край морския бряг, непрекъснато се увеличава. Това съобщи за Радио „Фокус“ – Варна ръководителят на Туристическия информационен център в града Тихомир Патарински. По негова информация гостите от Франция летят най-често с нискотарифните авиокомпании от Париж и Нант. Тези гости предпочитат да посещават Варна в крилата на сезона – от средата на април до края на май и от средата на август до средата на октомври. Много често те заявяват и еднодневни турове във вътрешността на страната. Пътуват от Варна до Велико Търново или Несебър. Дошлите с евтини самолетни билети французи предпочитат да отсядат в градски хотели, като предварително запазват нощувки през онлайн порталите. \"Не са малко и тези гости, които идват във Варна с посредничеството на туроператорите\", добави Тихомир Патарински. По негова информация в момента местата в два от големите хотели в курорта „Златни пясъци“ са заети предимно с гости от Франция.", "date": "2018.05.13", "title": "Варна: Евтините полети и културният туризъм привличат все повече французи в града"}
{"url": "http://www.focus-news.net/news/2018/05/13/2521224/ria-novosti-benyamin-netanyahu-prizova-vsichki-strani-da-prenesat-posolstvata-si-ot-tel-aviv-v-erusalim.html", "text": "Израелският министър-председател Бенямин Нетаняху призова всички страни да последват примера на САЩ и да пренесат своите посолства от Тел Авив в Ерусалим, заявявайки, че това е единственият начин за постигането на мира в региона, предава РИА Новости.\r\n„Призовавам всички страни да се присъединят към САЩ и да пренесат своите посолства в Ерусалим. Пренесете ги там, защото така е правилно, защото това ще способства постигането на мира“, заяви Нетаняху. „Вие не можете да изградите мира на основата на лъжите. Ерусалим в течение на хилядолетия е столица на еврейския народ, столица на нашата държава“, допълни той.\r\nПо-рано Гватемала и Парагвай също взеха решение след САЩ да преместят посолствата си в Ерусалим от Тел Авив, което ще се случи по-късно през май. Останалите страни засега ги държат в Тел Авив заради неустановения статут на Ерусалим, за чиито източни райони и исторически център претендират палестинците.  Виктор Турмаков", "date": "2018.05.13", "title": "РИА Новости: Бенямин Нетаняху призова всички страни да пренесат посолствата си от Тел Авив в Ерусалим"}
{"url": "http://www.focus-news.net/news/2018/05/13/2521222/dzhon-boltan-priznavaneto-na-erusalim-za-stolitsa-na-izrael-shte-uvelichi-shansovete-za-mir.html", "text": "Съветникът по национална сигурност в Белия дом Джон Болтън заяви, че признаването на Ерусалим за столица на Израел ще улесни постигането на мир, пише The Hill.\r\n„Това е признаване на реалността. Ако не сме готови да признаем Ерусалим за столица на Израел и като място където трябва да се установи американското посолство, тогава явно мозъците ни работят на абсолютно различни честоти“, заяви Болтън, отговаряйки на журналистически въпрос. „Смятам, че признаването на реалностите ще увеличи шансовете за мир“, допълни той.\r\nДумите му са изречени само ден преди САЩ да преместят своето посолство в Израел от Тел Авив в Ерусалим.   Виктор Турмаков", "date": "2018.05.13", "title": "Джон Болтън: Признаването на Ерусалим за столица на Израел ще увеличи шансовете за мир"}
{"url": "http://www.focus-news.net/news/2018/05/13/2521229/sitel-makedoniya-v-obrashtenie-v-makedoniya-shte-badat-vavedeni-novi-polimerni-banknoti-ot-10-i-50-denara.html", "text": "От вторник, 15 май, в Македония ще бъдат въведени нови полимерни банкноти с номинална стойност от 10 до 50 денара. Старите хартиени ще могат да бъдат заменени в търговските банки в рамките на една година, предава скопският телевизионен канал  „Сител“.\r\nТова ще  принуди македонците да извадят изхарчат старите си банкноти от възможно най-скоро. Собственик на няколко магазина в Скопие, както и собственици на голяма верига на пазари от Куманово информират, че техните клиенти от дни плащат на едро точно с тези банкноти, което не се е случвало преди.\r\nОт 15 май тази година Република Македония ще се появи на картата на страните, чиято централна банка е започнала процеса на полимеризация на банкнотите  национална валута. Днес такива се ползват от над 20 държави сред които Австралия, Канада, Нова Зеландия, Малдивите и Румъния. Виктор Турмаков", "date": "2018.05.13", "title": "„Сител“ (Македония): В обръщение в Македония ще бъдат въведени нови, полимерни банкноти от 10 и 50 денара"}
{"url": "http://www.focus-news.net/news/2018/05/13/2521228/vidin-dvizhenieto-po-pat-i-1-vidin-montana-pri-km-46-v-rayona-na-gr-dimovo-e-ogranicheno-za-vsichki-mps-poradi-ptp.html", "text": "Движението по път I-1 Видин - Монтана при км 46, в района на гр. Димово е ограничено за всички МПС поради ПТП, съобщиха от пресцентъра на Агенция \"Пътна инфраструктура\". Обходният маршрут е по път II-11 Дунавци - Арчар - Добри дол, път III-112 Добри дол - Тополовец, път III-114 Тополовец - Ружинци и обратно. Трафикът се регулира от сигналисти.", "date": "2018.05.13", "title": "Видин: Движението по път I-1 Видин - Монтана при км 46, в района на гр. Димово е ограничено за всички МПС поради ПТП"}
{"url": "http://www.focus-news.net/news/2018/05/13/2521230/bianka-ravnachka-rzi-blagoevgrad-kabinetat-protiv-tyutyunopushene-v-grada-e-edin-ot-malkoto-koito-sa-dobre-oborudvani.html", "text": "Кабинетът против тютюнопушене в града е един от малкото, които са добре оборудвани в такъв смисъл, че има достатъчно онагледяващ материал. Това каза за Радио \"Фокус\" – Пирин Бианка Равначка, старши експерт в Дирекция „Обществено здраве“ към Регионална здравна инспекция – Благоевград. По думите ѝ кабинетът разполага и с т.нар. апарат смоуклайзер, който дава възможност да се види количеството на отровния газ в белите дробове и колко е оксихемоглобина в кръвта. „Кабинетът против тютюнопушене е отворен всеки ден от 8.30 часа до 17.00 часа. Дават се и консултации по телефона, имаме и такава опция. Кабинетът функционира, има интерес, особено сега със смяната на нов телефонен номер, който е безплатен и пренасочва хората по региони, където има такива кабинети“, прибави Бианка Равначка. Тя каза още, че в кабинета идват хора на различна възраст, които искат да се откажат от тютюнопушенето. „Хората добиват впечатление от това, което можем да им покажем, защото не трябва само да се говори за този проблем“, отбеляза старши експертът в РЗИ - Благоевград Бианка Равначка.\r\nЛора КАЛЧЕВА", "date": "2018.05.13", "title": "Бианка Равначка, РЗИ - Благоевград: Кабинетът против тютюнопушене в града е един от малкото, които са добре оборудвани"}
{"url": "http://www.focus-news.net/news/2018/05/13/2521034/pregled-na-osnovnite-temi-v-svetovniya-pechat-agentsiya-fokus.html", "text": "Висшата избирателна комисия на Ирак обяви край на парламентарните избори в страната в 18:00 часа местно време (съвпада с българското). Резултатите ще бъдат обявени след 48 часа, пише  The Baghdad Post.\r\n„След края на гласуването детайлите от избирателния процес и активността ще бъдат обявени по-късно днес“, съобщи членът на комисията Хазем ал Ридини.\r\nПо-рано иракчаните излязоха да гласуват на първите парламентарни избори в страната след победата на страната над „Ислямска държава“, обявена през декември 2017 г.\r\nСпоред наблюдателите, избирателната активност е била ниска – може би най-ниската в историята на страната. \r\n***  НАСА планира да изстреля хеликоптер да изследва Марс през 2020 г., пише  The Hill.\r\nКосмическата агенция обяви, че хеликоптерът на слънчеви батерии, тежащ по-малко от два килограма ще бъде разположен на марсоход и ще е способен да лети в рядката марсианска атмосфера.\r\nПилоти от земята ще контролират апарата по време на къси пробни полети, а след това ще определят потенциала му да изследва преди недосегаеми места на червената планета. \r\n„Идеята за хеликоптер, който може да лети в небесата на друга планета е вълнуваща“, смята администраторът на НАТО Джин Брайдънщайн.\r\nНАСА съобщи, че перките на малкия хеликоптер с размер на футболна топка ще поддържат 3000 оборота на минута. Очаква се машината да достигне планетата през февруари 2011 г., за да изследва потенциала на Марс да бъде заселен.\r\n***  Северна Корея е намалила значително ежегодните си състезания по танкова стрелба, които организира между бронетанковите подразделения на собствената си армия. Според представителите на южнокорейските власти това е едно от последствията от разведряването на политическата ситуация полуострова, пише  Korea Herald.\r\nСевернокорейският лидер Ким Чен-ун наблюдава събитията през 2016 и 2017 г. лично, но не се появил на тези тази година, според представители на властите в Сеул. Освен неговото отсъствие, мащабът на състезанията тази година е намален наполовина.\r\nЕжегодното състезание обичайно се провежда на граничните области в Южна Корея, където са разположени най-силните части на Северна Корея. Точки се отбелязват според това колко бързо танковете могат да се движат и доколко са точни при поразяването на неподвижни мишени, както и според това доколко добре заобикалят препятствия. \r\nСпоред представителите на властите в Сеул намаляването на размера на състезанията е свързано с подобряването на междукорейските отношения след срещата между Ким Чен-ун и президента на Южна Корея Мун Джей-ин в края на април. \r\n***  Според гръцкия седмичник „Те Неа“ постигането на договора за името между Македония и Гърция сега и неговото прилагане след две години е сценарий, който може да се приеме на преговорите по въпроса, предава македонската медия  „Стандард“.\r\n„При първото четене, най-важният елемент на тази версия на договора е появата на намерението на съседите да приемат за всестранна употреба (\"ерга омнес\") името, което ще се договори (преобладават имената Горна Македония, Нова Македония)“ пише изданието и коментира, че македонската страна променя отношението си за  използването на конституционното име в страната.\r\nСпоред вестника споразумението не може да се приложи сега и веднага, но дава време от две години, за изпълнението на \"ерга омнес\". Според изданието властите в Скопие вярват, че този период от две години е задоволителен, за да се направят необходимите промени в конституцията.", "date": "2018.05.13", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/13/2521035/predstoyashti-sabitiya-v-stranata-za-13-may-agentsiya-fokus.html", "text": "*** \r\nОт 8.00 часа от паметника на Васил Левски родолюбци от цялата страна тръгват с мотори и знамена към Батак, където ще бъдат почетени жертвите от клането в града - 142 години след трагичните събития. \r\n*** \r\nВ 9.00 часа на площад „Александър Невски“ ще се проведе безплатно щафетно бягане за ученици и училищни отбори  \"RUN4EU\". \r\n*** \r\nОт 10.00 часа в Иновационен форум „Джон Атанасов“ в София Тех Парк ще бъде открита конференцията „Перспективи пред стартъпите в България“. \r\n*** \r\nОт 10.00 часа на площад \"Александър Невски\" ще се проведат игри и атлетически предизвикателства за деца. Фокусът на инициативата e активният начин на живот сред младите, както и значението му за децата в училищна възраст в България. \r\n*** \r\nОт 10.00 часа в градинката на София Тех Парк ще бъде представен проекта „6/12/60“ – част от културната програма на Българското председателство на Съвета на ЕС.\r\n*** \r\nОт 16.00 часа на етажа в Музейко американският астронавт, участник в четири космически полета, д-р Ричард Линехан от NASA ще гостува в Детския научен център за специална среща с млади медалисти от международните олимпиади по астрономия, астрофизика и физика, поканени със съдействието на МОН.\r\n*** \r\nОт 16.00 часа в City Mark Art Center ще бъде представена музикалната приказка за деца „Петя и вълкът“ от Сергей Прокофиев. \r\n*** \r\nОт 17.00 часа в София Тех Парк – зала Мтел Арена проф. д-р Йорш Сатмари - преподавател в Института по биология в Университета \"Лоранд Йотвьош\" (Будапеща), Факултет по \"Теория на еволюционната биология, екология и растителна систематика\" ще изнесе лекция на тема „Големите крачки на еволюцията“. Събитието е част от Софийския фестивал на науката (11-13 май 2018. \r\n*** \r\nОт 12.00 часа от Исторически музей-Батак ще тръгне литийно шествие-поклонение в памет на загиналите за свободата на България в Априлската епопея. \r\n*** \r\nОт 11.00 часа в Туристически комплекс „Акве Калиде“ ще се проведат творчески работилнички. \r\n*** \r\nОт 17.30 часа на открита сцена „Охлюва“ ще се проведе Афро работилница за деца и дръм съркъл с гости и участници на проекта „Дни на Африка в България-Бургас“. \r\n*** \r\nОт 18.30 часа на открита сцена „Охлюва“ ще се проведе Афро концерт с участието на танцова компания DAMBALLAH, /Сенегал/, Sammy Koyate/ Гвинея /, Танцова школа “Дюн” /България, Бургас/ , Асен Хайдутов /България, Бургас/, Мария Косса /България,София/, Rachel Nakato и Ivan Tuino /Уганда/ и гости на събитието. \r\n*** \r\nВ 9.30 часа от площад „Независимост“ ще започне „Маратон Варна“ 2018. \r\n*** \r\nОт 09.00 часа в зала 302 на Общината ще се проведе Беседа „Слово за Учителя Петър Дънов“. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/.\r\n*** \r\nВ храм „Успение на Св. Богородица“ ще се проведе панихида в памет на участниците в Априлското въстание. След панихидата от 11.30 часа на паметника на Цанко Дюстабанов (градинката до БЧК) ще се състои тържествено поднасяне на цветя.\r\n*** \r\nОт 11.00 часа в Държавен куклен театър „Дора Габе“ ще бъде представен куклен спектакъл „Хитър Петър“.\r\n*** \r\nОт 11.00 часа в Театрален салон „Георги Русев“ ще се проведе Филмов маратон – прожекция на детски филм и игрални филми.\r\n*** \r\nОт 9.00 часа в НЧ “Просвета - 1909 г.”, гр. Батановци, ще се проведе Силов трибой „Батановска сила” - състезание по случай „Спасовден“.\r\n*** \r\nОт 10.00 часа е на Гребната база (фонтана зад трибуните) в град Пловдив за шеста поредна година Община Пловдив и Асоциацията на студентите по медицина организират инициативата „Моето сърце е съпричастно what about Yours”.\r\n*** \r\nОт 11.00 часа в салона на ДКТ–Сливен ще бъде представен спектакълът „Палавата питка“.\r\n*** \r\nОт 14.00 часа в сградата на „Етносвят България” ще се състои „Песните на пролетта, песните на Победата“ - празник, посветен на 73-та годишнина от края на Втората световна война.", "date": "2018.05.13", "title": "Предстоящи събития в страната за 13 май (Агенция „Фокус“)"}
{"url": "http://www.focus-news.net/news/2018/05/13/2521036/afp-rumanskiyat-prezident-klaus-yohanis-izrazi-neodobrenie-za-vanshnata-politika-na-pravitelstvoto.html", "text": "Президентът на Румъния Клаус Йоханис упрекна политиката на правителството за района на Близкия изток и по отношение на Европейския съюз, като я нарече  „импровизирана“ и лоша за страната, предава AFP.\r\nРеакцията му е по повод отказа на лявото правителство да подкрепи обща декларация на ЕС, осъждаща преместването на американското посолство  в Израел от Тел Авив в Ерусалим. Декларацията не беше подкрепена също така и от Унгария и Чешката република. Все пак се стигна до компромисно решение върховният представител на ЕС по външната политика Федерика Могерини да направи изявление без то да е от името на всички страни-членки на ЕС.\r\n„Това е вторият път, когато те (правителството – бел.ред.) решиха да провеждат импровизирана политика и това завърши лошо, много лошо. Изведнъж ние отново сме изхвърлени в периферията на ЕС, заедно със страни, които аз много уважавам, но които са твърде евроскептични“, казва Йоханис. Юлиян Марков", "date": "2018.05.13", "title": "AFP: Румънският президент  Клаус Йоханис изрази неодобрение за външната политика на правителството"}
{"url": "http://www.focus-news.net/news/2018/05/13/2521040/balgariya-zavarshi-na-14-to-myasto-v-pesenniya-konkurs-na-evroviziya.html", "text": "България завърши на 14-то място в песенния конкурс на Евровизия. Победител е представителката на Израел Нета с песента си „Играчка“. На второ място е класирана представителката на Кипър Елени Фурейра, а трети е австрийският изпълнител Сизър Сампсън.", "date": "2018.05.13", "title": "България завърши на 14-то място в песенния конкурс на Евровизия"}
{"url": "http://www.focus-news.net/news/2018/05/13/2521039/sport-inter-zagubi-kato-domakin-ot-sasuolo-s-12-v-mach-ot-37-ya-krag-na-italianskata-seriya-a.html", "text": "Футбол: Интер загуби като домакин от Сасуоло  с 1:2 в мач от 37-я кръг на италианската Серия А. Гостите поведоха с два гола, а Рафиня намали за отбора на Интер в 80-тата минута. Тази загуба и евентуална победа на Лацио срещу Кротоне като гост ще лиши Интер от участие в Шампионската лига.", "date": "2018.05.13", "title": "Спорт: Интер загуби като домакин от Сасуоло  с 1:2 в мач от 37-я кръг на италианската Серия А"}
{"url": "http://www.focus-news.net/news/2018/05/13/2521041/stotitsi-meditsinski-rabotnitsi-protestiraha-za-dostoyni-zaplati-obzor.html", "text": "Стотици медицински работници протестираха  за достойни заплати. Протестът бе организиран по повод  Международния ден на сестринството, заради който  пред Министерски съвет прозвуча и химнът на медицинските сестри.   Протестиращите медици носеха и самолетни билети, на които пишеше \"Тръгвам си\", а медицинска сестра от Видин си бе подготвила символично и куфара. Всички медицински лица бяха облечени в бели престилки и носеха плакати, на които пише: \"Днес протест, утре стачка“, а малко след това те скандираха : \"Стачка\" на площада. Недоволните медицински работници апелираха това да не е протест на белите престилки, а на целия народ. Те скандираха още: \"Не можете без нас\".  На протеста бе приета протестна декларация, в която медиците заявяват, че са най-многочислени в сектор \"Здравеопазване\" и поискаха политическо съгласие в сферата, промяна на модела за финансиране, стартова заплата в размер на три минимални работни заплати за медицинските служители, както и разработване на дългосрочна стратегия за развитие на системата и възможност за кариерно израстване. Медиците обявиха, че не приемат пренебрежителното отношение към професията си и обявиха готовност за още протестни действия, докато не бъдат изпълнени исканията им. Стана ясно, че в първия работен ден декларацията ще бъде входирана във всички институции, които имат отношение към нея. За спокойното протичане на протеста, в района бе засилено полицейското присъствие. Временно бе ограничено и движението по бул. „Цар Освободител“ и бул. „Княз Ал. Дондуков“.\r\nПред журналисти в Стара Загора премиерът Бойко Борисов коментира протеста на медиците с думите, че държавата отделя за здравеопазване близо 5 млрд. лв. и не може всеки, който иска пари да протестира пред прозорците на Министерския съвет. „Ние даваме пари на Здравната каса и като бюджет на здравното министерство и то съответно на болниците. За първи път от много време се вдигнаха лимитите, така че шефовете на болниците трябва да си ги отрегулират и да направят така, че да е справедливо. Близо 5 милиарда лева отделя държавата за здравеопазване. Разбирам ги, но не може всеки, който иска пари, да дойде под прозорците ни и на другия ден Не е правилно така, ще счупим държавата накрая. Болниците получават огромни пари от Министерството на здравеопазването и по клинични пътеки от Здравната каса“, обясни той. \r\nДеница КИТАНОВА", "date": "2018.05.13", "title": "Стотици медицински  работници протестираха  за достойни заплати (ОБЗОР)"}
{"url": "http://www.focus-news.net/news/2018/05/13/2521038/the-guardian-italiya-e-blizo-do-formirane-na-pravitelstvo.html", "text": "Италия е близо до формиране на правителство от радикалната партия „Пет Звезди“ и крайно дясната Лига, пише британският вестник The Guardian.\r\nИзданието пише, че когато италианците са застанали пред урните в началото на март, те са отправили категорично послание, че е време партиите, които доминират  в политиката от 90-те години на миналия век да освободят  сцената.\r\nПовече от 50 процента от избирателите подкрепиха двете партии – бунтарите от „Пет звезди“ и крайно дясната Лига, наследник на Северната лига  \r\nСлед около два месеца те са на път да съставят коалиционно правителство , което да скъса с центристката политика на досегашните управляващи. Очаква се решението на двете партии да бъде обявено в неделя.\r\n„Италианският народ иска това правителство. Те искат нещо ново и аз мисля, че италианският президент Серджо Матарела разбира това“, заявява  професор Матиа Дилети от Университета „Сапиенца“.\r\nЛидерите на двете партии – Матео Салвини ( на Лигата) и Луиджи ди Майо (на партия „Пет звезди“), които в продължение на два месеца си разменяха обиди, сега работят върху общ политически документ, който да предложат на президента в неделя.\r\nДи Майо казва, че са направени „значителни стъпки напред“ по политическата програма. Все още не е ясно кой ще е следващия премиер. Във всеки случай това трябва да е някой, който да има предвид предупреждението на Матарела в четвъртък срещу оттегляне от Европа. „Пет звезди“ смекчиха позицията по отношение на Европейския съюз, казвайки, че искат да започнат дискусии за „някои договори“.\r\n„Ако те не успеят да излъчат премиер, то Матарела ще им помогне, макар и политическата ситуация да е безпрецедентна за Западна Европа. Президентът умее да управлява подобни ситуации и ще иска да успокои Европа, че системата работи“, продължава Дилети.\r\nАко разговорите се провалят и двете партии искат незабавни нови избори. Може да дойде и реда на четирикратният премиер Силвио Берлускони. Съдът в Милано вдигна забраната той да заема политически постове. Юлиян Марков", "date": "2018.05.13", "title": "The Guardian: Италия е близо до формиране на правителство"}
{"url": "http://www.focus-news.net/news/2018/05/13/2521043/sport-real-madrid-pobedi-selta-vigo-s-60-v-mach-ot-37-ya-krag-na-ispanskata-liga.html", "text": "Футбол: Реал Мадрид победи Селта Виго с 6:0 в мач от 37-я кръг на испанската Лига, като първите два гола отбеляза Гарет Бейл, а Серджи Гомес от отбора на Селта си отбеляза автогол. Реал Мадрид остава на третото място, тъй като Атлетико Мадрид победи като гост отбора на Хетафе с 1:0.", "date": "2018.05.13", "title": "Спорт: Реал Мадрид победи Селта Виго с 6:0 в мач от 37-я кръг на испанската Лига"}
{"url": "http://www.focus-news.net/news/2018/05/13/2521221/parva-sleda-ot-alpinista-boyan-petrov-otkriha-spasiteli-pri-lager-3-pod-varha-shisha-pangma-obzor.html", "text": "На десетия ден от издирването на алпиниста Боян Петров, който е в неизвестност в Хималаите след опит за изкачване на осемхилядника Шиша Пангма, двама китайски алпинисти и двама шерпи са открили първата следа от българина - инсулина, използван от него. Това е станало при претърсването на района около най-високия Лагер 3 под върха. \r\nПо-рано през деня Радослава Ненова – жената, с която Боян Петров живее на семейни начала, призова спасителите да не рискуват живота си и да не се изкачват до върха. В профила си в социалната мрежа Facebook тя написа, че над последния лагер няма как Петров да бъде намерен жив. Затова ги призова да претърсят районите, където все още има шанс българинът да е оцелял. \"От Лагер 3 нагоре няма да го намерим жив. Колкото и да ми се иска да не губя надежда - за мен животът и оцеляването на всички участници в спасителната  акция е много важно и макар да ми е много трудно - не виждам смисъл да бъдат застрашени и други животи\", пише Радослава Ненова. Въпреки това китайските спасители, които участват в издирването на българския алпинист, потеглиха към върха около 13.00 часа българско време.„Фокус“ припомня: В посолството на Република България в Пекин на 6 май постъпи информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Боян е участвал в експедиция в Хималаите заедно с още 10 души - 1 унгарец, 5 италианци и четирима водачи от непалски произход. Според получената информация неговата липса е била забелязана от участниците в експедицията в района на Шиша пангма на около 7500 м надморска височина. Веднага след това са изпратени трима души, за да го издирват. Организаторите на експедицията съобщиха в профила си във „Фейсбук“, че Боян е започнал да се катери към връх Шиша Пангма на 29 април и оттогава не се е връщал в базата. \r\nБългарското правителство положи всички усилия, за да организира издирването на Боян Петров. За целта министър-председателят Бойко Борисов и министърът на външните работи Екатерина Захариева се срещнаха на 9 май с посланика на Китай в България - Н. Пр. Джан Хайджоу, тъй като китайската държава оказа най-бърза подкрепа и помощ в спасителните акции, в които се включиха над 80 спасители.", "date": "2018.05.13", "title": "Първа следа от алпиниста Боян Петров откриха спасители при Лагер 3 под върха Шиша Пангма (ОБЗОР)"}
{"url": "http://www.focus-news.net/news/2018/05/13/2521046/sport-stanaha-bezreditsi-na-mach-na-hamburger-zaradi-izpadne-ot-bundesligata.html", "text": "Футбол:Станаха безредици на мач на Хамбургер заради изпадне от Бундеслигата за първи път от 55 години.Така победата на Хамбургер с 2:1 над Борусия (Мьонхенгладбах) не донесе радост по трибуните, а по скоро тъга и гняв на \"ФолкспаркЩадион\".\r\nСекунди преди последния съдийски сигнал, двубоят бе прекъснат заради сериозни безредици по трибуните. Ултрасите на тима трудно приеха  съдбата на своите любимци и навлязоха по терена, мятаха бомбички и димки и проявиха агресия спрямо органите на реда.", "date": "2018.05.13", "title": "Спорт: Станаха безредици на мач на Хамбургер заради изпадне от Бундеслигата"}
{"url": "http://www.focus-news.net/news/2018/05/13/2521048/dvama-ministri-inspektiraha-obnovenata-tsentralna-zhp-gara-v-plovdiv-obzor.html", "text": "Пловдив. Двама министри инспектираха обновената Централна жп гара в Пловдив. Министърът на вътрешните работи Валентин Радев и министърът на транспорта, информационните технологии и съобщенията разгледаха приемното здание на гарата, което е изцяло реставрирано и запазено в автентичния си вид от началото на XX век от концесионера на гаровия комплекс. Двамата изразиха задоволството си от възстановения културно-исторически паметник в града. Министър Радев подчерта, че благодарение на активното участие на общината е изградено и видеонаблюдение, което е свързано с Областната дирекция на МВР. По този начин се осъществява контрол не само в периметъра на гарата и автогарата, но и в подлезите. Петима служители работят на място и осъществяват непрекъснатото наблюдение на района.\r\nПри посещението си в Пловдив министърът на вътрешните работи Валентин Радев коментира случая с нападението над заместник-кмета на Ловеч Цветан Георгиев, като увери, че се работи активно за установяване на извършителя. Министър Радев посочи, че подозренията са към лице, свързано с незаконен дърводобив, но въпреки това не се изключват всички останали версии. „Никой няма право и не би трябвало да посяга на служебно или на каквото да е друго лице“, коментира още той.\r\nМинистър Радев отговори и на журналистически въпроси, свързани с разкритата в Пловдив схема за източване на пари от Регионалната здравна каса. „Източването на Здравната каса в Пловдив не е изолиран случай, работи се в тази посока в цялата държава и натискът е повсеместен“, увери той и допълни, че МВР подпомага другите органи в държавата, особено Прокуратурата, които работят по проблема с големите източвания на пари чрез лекарства, Здравна каса и по други начини. „Наблюдаваме навсякъде, включително и болниците, където има недобри практики“, коментира министър Валентин Радев.\r\nСлед инспекцията на обновената Централна жп гара в Пловдив, министърът на транспорта, информационните технологии и съобщенията Ивайло Московски коментира, че тази гара е поредния добър пример за управление на транспортните обекти чрез публично-частно партньорство. Московски информира, че концесионерът до момента е инвестирал 7 млн. лева в обекта, а съгласно заложената програма трябва да вложи още 5 млн. лева в модернизация на гарата и прилежащата инфраструктура около нея. Министърът връчи разрешителното за автогарата, която концесионерът е изградил, като част от гаровия комплекс. „Това превръща реновираната сграда в мултимодален център, обединяващ автобусен и жп транспорт“, коментира представителят на концесионера Миролюб Столарски. Той заяви още, че това е първото място в България където двата вида транспорт не се конкурират, а се допълват.\r\nМинистър Ивайло Московски коментира и проектът за изграждане на жп възел „Пловдив“. Той посочи, че първия етап от проекта е във финална фаза на изпълнение и предстои скоро да бъдат обявени тръжните процедури.  „Проектът е на стойност над 100 млн. евро и предвижда цялостно повдигане на коловозите на жп гара Пловдив и пътно преминаване под тях”, обясни министърът. Ивайло Московски коментира и предстоящата концесия на летището в град Пловдив. По думите му до един месец се очаква решение на Комисията за защита на конкуренцията, след което ще бъде подписан договорът с избрания изпълнител.\r\nМинистър Московски отговори и на журналистически въпроси, свързани с недоволството на превозвачите срещу Пакета за мобилност, обсъждан в ЕС. Той е категоричен, че няма държавна институция или неправителствена организация, която да не подкрепя исканията на превозвачите, като заяви, че правителството ще защити максимално техните интереси. Ивайло Московски коментира още, че всички условия, които са заложени в Пакета за мобилност са изключително рестриктивни за превозвачите. „Още повече, че това е пакет, който ще влезе в регламент само за държавите от ЕС. Тук може да се зададе въпросът какво се случва с турски и ирански превозвачи, например. Да не се окаже, че тези мерки ще бъдат много по-рестриктивни за българи и румънци,  а съответно да се отвори врата трети държави да не ги спазват“, посочи Московски.\r\nНа събитието по откриване на реновираната Централна гара в Пловдив присъстваха още кметът на град Пловдив Иван Тотев, областният управител Здравко Димитров, генералният директор на НКЖИ Красимир Папукчийски и други.\r\nДнес двамата министри Валентин Радев и Ивайло Московски инспектираха и строителните дейности в района на отбивката за летището на Пловдив. Проектът Лот 6, съфинансиран от община Пловдив, стартира в началото на август миналата година. Очаква се той да приключи до края на годината. Разширението обхваща общо 10.700 км път Пловдив – Асеновград.", "date": "2018.05.13", "title": "Двама министри инспектираха обновената Централна жп гара в Пловдив (ОБЗОР)"}
{"url": "http://www.focus-news.net/news/2018/05/13/2521049/pregled-na-osnovnite-temi-v-britanskiya-pechat-agentsiya-fokus.html", "text": "Нападател с нож намушка пет души в центъра на Париж, крещейки „Алаху Акбар“, пише британският вестник The Independent.\r\nПри атаката е убит един човек, а други четирима са ранени, двама от които са в сериозно състояние.\r\nНападението е станало на улица „Сен Агустин“, която е известна с многото си ресторанти , нападателят е застрелян от полицията на ъгъла с улица „Монсини“.\r\nСвидетел разказва, че нападателят е крещял „Алаху Акбар“ и се е опитвал да влезе в заведенията, които са барикадирали вратите си.\r\n„Първо помислихме, че двама се карат. После обаче на вратата се струпаха хора, които влезнаха в ресторанта с писъци и се хвърлиха панически на земята. Няколко души барикадираха вратата, защото той се опитваше да влезе в ресторанта. Когато излязохме  видяхме на улицата жена, на която и течеше кръв от врата.\r\nИван Асиома, регионален секретар на полицейския алианс, каза че полицаите, които са се отзовали първи на мястото са били заплашени от брадат индивид.\r\nЕдин полицай е използвал електрошок срещу нападателя, а друг негов колега го е застрелял.\r\n***Нападател с нож е застрелян от полицията в Париж, след като убива един човек и ранява още четирима, пише британският вестник The Telegraph.\r\nПолицай се е опитал да обезвреди нападателя с електрошок, но не е успял и друг негов колега го е застрелял.\r\nСвидетели описват терориста като „брадат, дългокос, от северноафрикански произход, среден на ръст, на около 20 години“. Не са намерени документи у него и съдебните лекари ще се опитат да го идентифицират по пръстовите отпечатъци и ДНК анализ.\r\nСвидетелка разказва:“Нападателя просто се насочваше към случайно избрани хора и ги нападаше докато те стояха или ходеха. Като го видяха се разбягаха“.\r\nДруг свидетел казва: „Една жена стоеше до входа на ресторанта и той се насочи към нея и после намушка приятеля й. Имаше хаос и след това се чуха два изстрела“.\r\n***Италия е близо до формиране на правителство от радикалната партия „Пет Звезди“ и крайно дясната Лига, пише британският вестник The Guardian.\r\nИзданието пише, че когато италианците са застанали пред урните в началото на март, те са отправили категорично послание, че е време партиите, които доминират  в политиката от 90-те години на миналия век да освободят  сцената.\r\nПовече от 50 процента от избирателите подкрепиха двете партии – бунтарите от „Пет звезди“ и крайно дясната Лига, наследник на Северната лига  \r\nСлед около два месеца те са на път да съставят коалиционно правителство , което да скъса с центристката политика на досегашните управляващи. Очаква се решението на двете партии да бъде обявено в неделя.\r\n„Италианският народ иска това правителство. Те искат нещо ново и аз мисля, че италианският президент Серджо Матарела разбира това“, заявява  професор Матиа Дилети от Университета „Сапиенца“.\r\nЛидерите на двете партии – Матео Салвини ( на Лигата) и Луиджи ди Майо (на партия „Пет звезди“), които в продължение на два месеца си разменяха обиди, сега работят върху общ политически документ, който да предложат на президента в неделя.\r\nДи Майо казва, че са направени „значителни стъпки напред“ по политическата програма. Все още не е ясно кой ще е следващия премиер. Във всеки случай това трябва да е някой, който да има предвид предупреждението на Матарела в четвъртък срещу оттегляне от Европа. „Пет звезди“ смекчиха позицията по отношение на Европейския съюз, казвайки, че искат да започнат дискусии за „някои договори“.\r\n„Ако те не успеят да излъчат премиер, то Матарела ще им помогне, макар и политическата ситуация да е безпрецедентна за Западна Европа. Президентът умее да управлява подобни ситуации и ще иска да успокои Европа, че системата работи“, продължава Дилети.\r\nАко разговорите се провалят и двете партии искат незабавни нови избори. Може да дойде и реда на четирикратният премиер Силвио Берлускони. Съдът в Милано вдигна забраната той да заема политически постове.", "date": "2018.05.13", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/13/2521050/vazstanoveno-e-dvizhenieto-v-tunel-vitinya-na-am-hemus-v-posoka-varna.html", "text": "Възстановено е движението в тунел \"Витиня\"  на  АМ \"Хемус\", в посока Варна, съобщават от пресцентъра на АПИ.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.05.13", "title": "Възстановено е движението в тунел \"Витиня\" на АМ \"Хемус\", в посока Варна"}
{"url": "http://www.focus-news.net/news/2018/05/13/2521227/afp-priyatelyat-na-napadatelya-v-parizh-e-arestuvan-domat-mu-e-pretarsen.html", "text": "Тежковъоръжената полиция е арестувала и отцепила дома в Страсбург на приятела на нападателя с нож, осъществил смъртоносно нападение в събота вечерта в Париж, предаде  AFP.\r\n„Полицията е излязла от къщата заедно с мъж в белезници, чието лице е забулено, облечен в черна тениска с надпис „Грозни“ – столицата на Чечня и изобразен автомат „Калашников“, съобщава журналист от AFP. Виктор Турмаков", "date": "2018.05.13", "title": "AFP: Приятелят на нападателя в Париж е арестуван, домът му е претърсен"}
{"url": "http://www.focus-news.net/news/2018/05/13/2521042/afp-politsiyata-v-parizh-e-zapochnala-razsledvane-za-terorizam-sled-napadenieto-s-nozh.html", "text": "Полицията в Париж е започнала  разследване за тероризъм след нападението с нож, предава AFP.\r\nНападателят е крещял „Аллаху Акбар“ (Бог е най-велик), когато е нападнал петима души в района на операта в центъра на Париж в район с много барове , ресторанти и театри, който е бил изключително оживен в съботната вечер. При нападението е загинал един човек, а четирима други са ранени, двама от които сериозно. Всички пострадали са настанени в болница. Нападателят е застрелян на място от полицията. \r\nОтцепен е голям периметър около района на атаката, където са събрани коли на полицията и пожарната.\r\n„Ислямска държава“ е поела отговорност за нападението.\r\n„Изпълнителят на атаката с нож в Париж е войник на „Ислямска държава“ и операцията е извършена в отговор на призива да се нападат държавите от коалицията (която се бори срещу „Ислямска държава“ – бел. ред.)“, пише в сайта на терористите от „Ислямска държава“ Амак.\r\nФренският президент Еманюел Макрон  е заявил:“Франция още веднъж плаща с цената на кръв“\r\nМинистърът на вътрешните работи на Франция Жерар Коломб е написал в социалната мрежа „Туитър“: „Хладнокръвна реакция на полицията, която обезвреди нападателя“:\r\nФранция е жертва на серия от големи ислямистки атаки през последните три години, между които:  нападението срещу редакцията на сатиричния вестник „Шарли Ебдо“, атаките през ноември 2015  година, когато  бяха убити 130 души,повечето в зала „Батаклан“ и нападението с камион срещу пешеходци и туристи в Ница на 14 Юли 2016, когато загиват 86 души, а са ранени повече от 300. Юлиян Марков", "date": "2018.05.13", "title": "АFP: Полицията в Париж е започнала  разследване за тероризъм след нападението с нож"}
{"url": "http://www.focus-news.net/news/2018/05/13/2521053/pregled-na-mezhdunarodnite-novini-do-6-chasa-agentsiya-fokus.html", "text": "Атаката с нож в Париж – какво знаем до сега – кратък обзор .\r\nНападател с нож нападна пет души, убивайки един и ранявайки четирима като крещи „Алаху Акбар“.  Застрелян е от полицията?\r\nМалко  след 21 часа (22 часа българско време) мъж въоръжен с нож напада по улица „Монсини“, близо до операта, район в централен Париж пълен с барове, ресторанти и туристически атракции. Двама свидетел и източник на прокуратурата съобщават, че мъжът е крещал „Алаху акбар“\r\nНападението предизвиква паника, след като се разбира, че става дума вероятно за терористично нападение?\r\nПо данни на запознати със случая мъжът е нападал случайни хора на улицата. Убитият е мъж на около 30 години, а жена на 34 години и мъж на 54 години са сериозно ранени. По-леко пострадали са 26-годишна жена и 31-годишен мъж.\r\nФренският министър на вътрешните работи Жерар Коломб казва:\r\n„Току  що видях най-сериозно пострадалата жена и тя е по-добре“?\r\nФренският премиер Едуард Филип казва, че полицаите са пристигнали на мястото на атаката в рамките на пет минути. Девет минути по-късно нападателят е бил убит.\r\nПолицейски източник казва на агенцията, че първо е имало опит терориста да бъде обезвреден с електрошок, който е бил неуспешен и друг полицай го е застрелял.\r\n„Бързината на реакцията очевидно е предотвратила повече жертви“, добавя Филип.?\r\nДо момента не е много. Разследващите не са намерили документи у него. Източник запознат със случая го описва така: „млад мъж с кафява коса и брада, облечен с черен анцуг.\r\nВластите разглеждат нападението като терористична атака, защото нападателят е крещял „Алаху акбар“.\r\n„Ислямска държава“ е поела отговорност за случая, но не е представила доказателства.\r\n***Ядреният полигон на Северна Корея ще бъде разрушен с взрив.\r\nУнищожаването на полигона ще стане между 23 и 25 май в зависимост от метеорологичните условия, като ще бъдат разрушени всички подземни тунели, наблюдателни и охранителни съоръжения. \r\nС тази стъпка Северна Корея ще докаже твърдата си решимост да прекрати ядрените опити и ще положи основа за срещата между Ким Чен-ун и Доналд Тръмп на 12 юни в Сингапур.\r\n***Хиляди демонстрираха в Полша в подкрепа на ценностите на Европейския съюз.\r\nПротестът е насочен срещу националистическото правителство на страната, което според тях застрашава гражданските им права.\r\n„Ние се борим за свобода, достойнство и демокрация, за свободна Полша в сърцето на Европейския съюз, което е най-важно“, заявява Грегор Шчетина , лидер на центристката „Гражданска платформа“ - основната опозиционна партия.\r\nПоследното социологическо проучване изчислява подкрепата за  партията и либералния й съюзник „Новочесна“  на 33.4 процента- с три процента по-малко  от управляващата партия „Право и справедливост“. Около 10 процента от поляците подкрепят левите партии, които не са парламентарно представени.\r\nЕвропейската комисия  предупреждава, че може да прекрати или ограничи достъпа до европейско финансиране и дори да приложи член 7 от Лисабонския договор, който предвижда лишаване от право на глас на Полша заради противоречивата съдебна реформа.\r\n***Постигане на договор сега и постепенно прилагане за период от две години, пише гръцкият вестник .\r\nНай-важният елемент на този вариант на договора е появата на намерението съседите(Македония –бел.ред.) да  приведат в пълна употреба новото име, което ще се договори в срок от две години. Преобладават имената Горна Македония и Нова Македония. Срокът е необходим за да се реализират законодателните промени в бившата югославска република.\r\nПо този начин страната може да се присъедини към НАТО и да получи покана за Европейския съюз.\r\n***Две хиляди младежи искат оставката на грузинския премиер заради акции в нощни клубове.\r\nПротестиращите млади хора настояват за незабавната оставка на премиера на страната Георги Квирикашвили, както и на министъра на вътрешните работи и на полицейските началници, командвали операцията. По данни на участниците в протеста посетителите на проверените два нощни клуба са били подложени на насилие и унижение.\r\n„Управляващата партия в продължение на шест години е установила диктатура в страната. Властите ни обявиха война, но ние ще спечелим тази война. Ние искаме наказание за всички, които са виновни за насилието в нощните клубове. Нашата акция ще има безсрочен характер, докато не бъдат удовлетворени нашите искания“, заявява един от организаторите.\r\n***Каталунският парламент не успя да избере регионален лидер на първото гласуване.\r\nПредложеният от намиращия се в чужбина Карлес Пучдемон кандидат за председател на Женералитета е Ким Тора. Той спечели гласуването с 66 срещу 65 гласа, което не е достатъчно за победа на първо гласуване, но тази подкрепа ще му бъде достатъчна за предвиденото в понеделник второ гласуване .\r\nКим Тора е на 53 години, баща на три деца и яростен защитник на каузата за каталунска независимост.\r\nТора обещава „да работи неуморно за Каталунска република“, в обръщение към парламента в Барселона, с което дава ясен знак, че кризата с искането на каталунска независимост не е приключила.\r\n***Афганистанските сили  са убили повече от 100 талибани.\r\nАфганистанските сили са убили 45 талибани, които са се опитали да превземат град Фара, близо до иранската граница. При акцията са убити и 16 афганистански войници.\r\nОтделно 20 талибани са убити в провинция Фара, близо до границата с Узбекистан. В североизточната провинция Бадхшан са убити 15 талибани, 19 в провинция Газни и 11 в провинция Пактика, в близост до границата с размирния пакистански племенен район.\r\nОтделно са ликвидирани и 23 бойци на „Ислямска държава“ в североизточната провинция Нангархар.\r\nТалибаните от своя страна заявяват, че са убили 27 души от афганистанските сили за сигурност. Нападенията са част от тяхната ежегодна пролетна офанзива.\r\n***Седем души са загинали при експлозия в Идлиб, Северозападна Сирия, а 26 души са ранени.\r\nЕксплозията е станала в събота, а повечето загинали са цивилни. Причината за експлозията засега е неизвестна, съобщават от Сирийската обсерватория за човешки права, базирана в Лондон.\r\nВ районна действа най-вече групировката „Хаят Тахрир ал Шам“, която е бивше подразделение на „Ал Кайда“. \r\n***Йоханис упрекна политиката на правителството за района на Близкия изток и по отношение на Европейския съюз, като я нарече  „импровизирана“ и лоша за страната.\r\nРеакцията му е по повод отказа на лявото правителство да подкрепи обща декларация на ЕС, осъждаща преместването на американското посолство  в Израел от Тел Авив в Ерусалим. Декларацията не беше подкрепена също така и от Унгария и Чешката република. Все пак се стигна до компромисно решение върховният представител на ЕС по външната политика Федерика Могерини да направи изявление без то да е от името на всички страни-членки на ЕС.\r\n„Това е вторият път, когато те (правителството – бел.ред.) решиха да провеждат импровизирана политика и това завърши лошо, много лошо. Изведнъж ние отново сме изхвърлени в периферията на ЕС, заедно със страни, които аз много уважавам, но които са твърде евроскептични“, казва Йоханис.\r\n***Италия е близо до формиране на правителство от радикалната партия „Пет Звезди“ и крайно дясната Лига, пише британският вестник The Guardian.\r\nИзданието пише, че когато италианците са застанали пред урните в началото на март, те са отправили категорично послание, че е време партиите, които доминират  в политиката от 90-те години на миналия век да освободят  сцената.\r\nПовече от 50 процента от избирателите подкрепиха двете партии – бунтарите от „Пет звезди“ и крайно дясната Лига, наследник на Северната лига  \r\nСлед около два месеца те са на път да съставят коалиционно правителство , което да скъса с центристката политика на досегашните управляващи. Очаква се решението на двете партии да бъде обявено в неделя.\r\n„Италианският народ иска това правителство. Те искат нещо ново и аз мисля, че италианският президент Серджо Матарела разбира това“, заявява  професор Матиа Дилети от Университета „Сапиенца“.\r\nЛидерите на двете партии – Матео Салвини ( на Лигата) и Луиджи ди Майо (на партия „Пет звезди“), които в продължение на два месеца си разменяха обиди, сега работят върху общ политически документ, който да предложат на президента в неделя.\r\nДи Майо казва, че са направени „значителни стъпки напред“ по политическата програма. Все още не е ясно кой ще е следващия премиер. Във всеки случай това трябва да е някой, който да има предвид предупреждението на Матарела в четвъртък срещу оттегляне от Европа. „Пет звезди“ смекчиха позицията по отношение на Европейския съюз, казвайки, че искат да започнат дискусии за „някои договори“.\r\n„Ако те не успеят да излъчат премиер, то Матарела ще им помогне, макар и политическата ситуация да е безпрецедентна за Западна Европа. Президентът умее да управлява подобни ситуации и ще иска да успокои Европа, че системата работи“, продължава Дилети.\r\nАко разговорите се провалят и двете партии искат незабавни нови избори. Може да дойде и реда на четирикратният премиер Силвио Берлускони. Съдът в Милано вдигна забраната той да заема политически постове.", "date": "2018.05.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/13/2521044/the-independent-napadatel-s-nozh-namushka-pet-dushi-v-tsentara-na-parizh.html", "text": "Нападател с нож намушка пет души в центъра на Париж, крещейки „Алаху Акбар“, пише британският вестник The Independent.\r\nПри атаката е убит един човек, а други четирима са ранени, двама от които са в сериозно състояние.\r\nНападението е станало на улица „Сен Агустин“, която е известна с многото си ресторанти , нападателят е застрелян от полицията на ъгъла с улица „Монсини“.\r\nСвидетел разказва, че нападателят е крещял „Алаху Акбар“ и се е опитвал да влезе в заведенията, които са барикадирали вратите си.\r\n„Първо помислихме, че двама се карат. После обаче на вратата се струпаха хора, които влезнаха в ресторанта с писъци и се хвърлиха панически на земята. Няколко души барикадираха вратата, защото той се опитваше да влезе в ресторанта. Когато излязохме  видяхме на улицата жена, на която и течеше кръв от врата.\r\nИван Асиома, регионален секретар на полицейския алианс, каза че полицаите, които са се отзовали първи на мястото са били заплашени от брадат индивид.\r\nЕдин полицай е използвал електрошок срещу нападателя, а друг негов колега го е застрелял. Юлиян Марков", "date": "2018.05.13", "title": "The Independent: Нападател с нож намушка пет души в центъра на Париж"}
{"url": "http://www.focus-news.net/news/2018/05/13/2521055/xinhua-iranskiyat-vanshen-ministar-shte-poseti-kitay-za-razgovori-po-yadrenoto-sporazumenie.html", "text": "Иранският външен министър Мохамад Джавад Зариф ще посети Китай за разговори по ядреното споразумение рано в неделя, предава китайската агенция Xonhua.\r\nЗариф ще бъде придружен от политико-икономическа делегация по време на визитата си в Китай.\r\nСлед Китай иранският първи дипломат ще посети Русия и някои европейски страни, като ще проведе разговори за ядреното споразумение, от което се оттеглиха САЩ , като ще се опита да го запази  дори след решението на американския президент Доналд Тръмп. Юлиян Марков", "date": "2018.05.13", "title": "Xinhua: Иранският външен министър ще посети Китай за разговори по ядреното споразумение"}
{"url": "http://www.focus-news.net/news/2018/05/13/2521037/afp-donald-tramp-blagodari-na-severna-koreya-za-reshenieto-za-yadreniya-poligon.html", "text": "Американският президент  Доналд Тръмп благодари на Северна Корея за решението да разруши ядрения полигон, предава  AFP.\r\n„Северна Корея е обявила, че ще разруши ядрения полигон този месец, преди голямата среща на 12 юни. Благодаря, много мъдър и благороден жест!“, пише Тръмп в своя акаунт в социалната мрежа „Туитър“.\r\nСкептиците обаче предупреждават, че Ким Чен-ун не е обещал все още публично да се откаже от арсенала си, включващ ракети, които могат да достигат територията на САЩ. Вашингтон очаква „пълна, проверима и необратима денуклеаризация на Севера, като подчертава, че най-важен е контрола на процеса. Юлиян Марков", "date": "2018.05.13", "title": "AFP: Доналд Тръмп благодари на Северна Корея за решението за ядрения полигон"}
{"url": "http://www.focus-news.net/news/2018/05/13/2521047/cnn-napadatel-kreshti-alahu-akbar-i-napada-s-nozh-petima-predi-da-bade-ubit-ot-politsiyata-v-parizh.html", "text": "Нападател крещи „Алаху Акбар“ и напада с нож петима, преди да бъде убит от полицията в Париж, предава американският телевизионен канал CNN. \r\nЕдин човек е убит, а четирима са ранени, двама от които са в „сериозно състояние“ , другите двама са с леки наранявания .\r\nНападението е станало във втори арондизмент на Париж, в непосредствена близост до сградата на операта, в квартал с много ресторанти и барове.\r\nФренският президент е поздравил полицията за смелостта при неутрализирането на терориста и е казал, че мислите му са с пострадалите.\r\nМинистърът на вътрешните работи Жерар Коломб също е изразил съчувствие към жертвите. Кметът на Париж Ан Идалго е похвалила смелостта и професионализма на полицията, като пише в социалната мрежа „Туитър“, че „отново са спасили животи‘ и „имат цялата ми благодарност“. Тя е благодарила и на спасителните служби, които са дошли навреме и са оказали помощ на ранените. Юлиян Марков", "date": "2018.05.13", "title": "CNN: Нападател крещи „Алаху Акбар“ и напада с нож петима, преди да бъде убит от полицията в Париж"}
{"url": "http://www.focus-news.net/news/2018/05/13/2521056/tass-kitay-zapochva-izpitaniya-na-voda-na-parviya-sobstven-samoletonosach.html", "text": "Китай започва изпитания на вода на първия собствен самолетоносач, предава китайската агенция , цитирана от TACC.\r\nТова ще бъде вторият кораб от такъв клас на въоръжение в китайската армия. Изпитанията започват на 13 май. Самолетоносачът с водоизместимост 70 хиляди тона все още няма свое име, но китайската преса го нарича „Шандун“. Той е построен по подобие на първия китайски самолетоносач „Ляонин“, който е бил преправен на основата на бившия съветски самолетоносещ крайцер „Варяг“, закупен от Украйна.\r\nПо данни на китайския печат Китай  е започнал строителството и на трети самолетоносач, който ще бъде снабден със съвременен електромагнитен катапулт, който ще ускорява излитането на самолетите. Юлиян Марков", "date": "2018.05.13", "title": "ТАСС: Китай започва изпитания на вода на първия собствен самолетоносач"}
{"url": "http://www.focus-news.net/news/2018/05/13/2521052/afp-atakata-s-nozh-v-parizh-kakvo-znaem-do-sega.html", "text": "Атаката с нож в Париж – какво знаем до сега – кратък обзор от AFP.\r\nНападател с нож нападна пет души, убивайки един и ранявайки четирима като крещи „Алаху Акбар“.  Застрелян е от полицията?\r\nМалко  след 21 часа (22 часа българско време) мъж въоръжен с нож напада по улица „Монсини“, близо до операта, район в централен Париж пълен с барове, ресторанти и туристически атракции. Двама свидетел и източник на прокуратурата съобщават, че мъжът е крещал „Алаху акбар“\r\nНападението предизвиква паника, след като се разбира, че става дума вероятно за терористично нападение?\r\nПо данни на запознати със случая мъжът е нападал случайни хора на улицата. Убитият е мъж на около 30 години, а жена на 34 години и мъж на 54 години са сериозно ранени. По-леко пострадали са 26-годишна жена и 31-годишен мъж.\r\nФренският министър на вътрешните работи Жерар Коломб казва:\r\n„Току  що видях най-сериозно пострадалата жена и тя е по-добре“?\r\nФренският премиер Едуард Филип казва, че полицаите са пристигнали на мястото на атаката в рамките на пет минути. Девет минути по-късно нападателят е бил убит.\r\nПолицейски източник казва на агенцията, че първо е имало опит терориста да бъде обезвреден с електрошок, който е бил неуспешен и друг полицай го е застрелял.\r\n„Бързината на реакцията очевидно е предотвратила повече жертви“, добавя Филип.?\r\nДо момента не е много. Разследващите не са намерили документи у него. Източник запознат със случая го описва така: „млад мъж с кафява коса и брада, облечен с черен анцуг.\r\nВластите разглеждат нападението като терористична атака, защото нападателят е крещял „Алаху акбар“.\r\n„Ислямска държава“ е поела отговорност за случая, но не е представила доказателства. Юлиян Марков", "date": "2018.05.13", "title": "АFP: Атаката с нож в Париж – какво знаем до сега"}
{"url": "http://www.focus-news.net/news/2018/05/13/2521054/afp-pone-dvama-sa-ubiti-a-13-raneni-pri-bombeni-napadeniya-sreshtu-tsarkvi-v-indoneziya.html", "text": "Поне двама са убити, а 13 ранени при бомбени нападения срещу църкви в Индонезия, предава AFP.\r\n Атаките са извършени във втория по големина град на Индонезия – Сурабая. \r\n„Извършени са три нападения срещу три църкви“, заявява говорителят на полицията на провинция Източна Ява.\r\nСмъртоносните нападения са станали на 10 минути една след друга, като първата експлозия е станала в 7:30 местно време\r\n„Ние можем да потвърдим, че един човек е загинал на място, а друг е починал в болницата от раните си, двама полицаи са ранени. Общо 13 души са настанени за лечение в болница“, казват от полицията.\r\nЕкстремисти са отговорни за серия от атаки срещу християнски и други малцинства в близките години. Юлиян Марков", "date": "2018.05.13", "title": "AFP: Поне двама са убити, а 13 ранени при бомбени нападения срещу църкви в Индонезия"}
{"url": "http://www.focus-news.net/news/2018/05/13/2521057/predstoyashti-mezhdunarodni-sabitiya-za-13-may-agentsiya-fokus.html", "text": "Френските железничари излизат на стачка.\r\n*** Френският външен министър Жан-ив Льо Дриан ще проведе среща в Дъблин със своя ирландски колега Саймън Ковъни относно Брекзит.\r\n*** Външният министър на Египет Самех Шукри е на посещение в Русия.\r\n*** В Тайланд се провежда празник, посветен на настъпването на сезона на мусоните.\r\n***", "date": "2018.05.13", "title": "Предстоящи международни събития за 13 май (Агенция \"Фокус\")"}
{"url": "http://www.focus-news.net/news/2018/05/13/2521058/aktualna-patna-obstanovka.html", "text": "Информация за състоянието на републиканските пътища, съобщена от Агенция \"Пътна инфраструктура\". \r\nМетеорологична обстановка. \r\nПрез нощта над западната половина от страната облачността все още ще е значителна и на места ще превалява, но до сутринта преваляванията ще спрат и облачността ще намалее. Почти тихо. Минималните температури ще са предимно между 9° и 14°. Утре преди обяд ще бъде предимно слънчево. След обяд и през нощта срещу понеделник над Западна и Централна България ще се развива купеста и купесто-дъждовна облачност и на много места там ще има краткотрайни, временно интензивни валежи. В югозападните и планинските райони от страната валежите ще са значителни, придружени с гръмотевици и временно усилване на вятъра. Максималните температури, в повечето места, ще са между 20° и 25°.\r\nОграничения за товарни автомобили.\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите. \r\nАМ „Тракия“:\r\nОбласт София: \r\n- до 31.07.2018 г. е ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133 до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси до 31.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград до  20.12.2018 г.\r\nОт 21 часа на 12.05.2018 г. до 6 часа на 13.05.2018 г. движението в тунел \"Витиня\" се осъществява двупосочно в лявата тръбата в посока София, поради  възстановителни дейности в тръбата за Варна\r\nАМ „Струма“: \r\nОбласт Перник и област Кюстендил:\r\nДвижението в участъка от км 30+353 до км 33+252 посока София е в активна и изпреварващата лента поради ремонтни дейности до 31.05.2018 г. Движението е сигнализирано с пътни знаци. Водачите на МПС да се движат с повишено внимание и съобразена скорост. \r\nДвижението от пътен възел „Дупница-Север“ при 51-ви км до п. в. „Долна Диканя“ при 36-ти км се ограничава в платното за София поради ремонт на дилатационна фуга при 46-ти километър. Движението в посока Дупница е без промяна.\r\nОбходен маршрут: трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението се включва отново в АМ „Струма“ до 23.05.2018 г. \r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133 до 30.06.2018 г.\r\nАМ „Черно море“: Движението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: до 31.07.2018 г.Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъкът е сигнализиран с пътни знаци. Водачите да се движат с повишено внимание.  \r\nВъведени ограничения по основните пътни направления. \r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т, както и тегленето на ремаркета и полуремаркета - целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nОграничение в движението на първокласната пътна мрежа.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението в участъка Белотинци – Сумер от км 73+542 до км 125+450 се осъществява двупосочно в една лента поради ръчно и машинно косене на тревни площи. Движението се регулира от сигналисти. Срок до 14.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 14.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Плевен: Движението по път I-3 Бяла-Ботевград в района на Славяново и местност ,,Шумата‘‘ от км 67+000 до км 70+600  се осъществява  с регулиране в една лента поради частични ремонтни дейности. Срок до 14.05.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nНа път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 18.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора: Движение в една лента по път Стара Загора – с. Ягода от км 213+800 до км 225+600, поради ръчно косене на тревни площи. Движението в района се регулира от сигналисти. Срок до 23.05.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 13.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nМомин проход - Костенец от км 141+000 до км 142+000 движението се осъществява в една лента поради изкопни работи и полагане на водопровод в дясната лента посока  Костенец. Движението се извършва двупосочно в лентата посока Момин проход. Срок до 18.05 2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\nОбласт Бургас: \r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път I-9 в участъка Слънчев бряг – Ахелой от км 205+00 до км 208+000 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\n- движението по път I-9 в участъка Поморие – Сарафово от км 222+000 до км 224+900 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\nСлънчев бряг-Бургас при км 207+560 се въвежда ВОБД. Участъкът от пътя е с две платна по две ленти за движение и разделителна ивица. ВОБД обхваща участъка от км 207+100 до км 208+030 от път I-9. Строителните работи се осъществяват, като движението на ППС се провежда последователно по едното пътно платно, а скоростта на движението се намаля до 50км/час. Организацията на движение е сигнализирана с пътни знаци. Срок до 20.05.2018 г.\r\nСъстояние на републиканската пътна мрежа.\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 от км 11+130 до км 13+000 в участъка Деспред – п.в.Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.;\r\nПът II-403: Движението по път III-403 Mалки Вършец – Крамолин в участъка от км 14+000 до км 21+000 се осъществява с повишено внимание поради изсичане на храсти и подравняване на банкети. Срок до 15.05.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.;\r\nПът II-35: Движението по път II-35 Плевен – Кърнаре в град Троян от км 71+990 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 14.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът III-1022: Движението по път ІІІ-1022 Бели Мел – Мартиново от км 0+000 до 18+000 км се осъществява двупосочно в една лента поради почистване на пътната настилка от инертни материали. Срок до 14.05.2018 г. \r\nПът III-1024: Движението по път ІІІ-1024 Георги Дамяново – Дълги дел от км 0+000 до 22+000 км се осъществява двупосочно в една лента поради почистване на пътната настилка от инертни материали. Срок до 14.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът II-37: Движението по път ІІ-37 Панагюрище  – с. Левски се осъществява в една лента от км 85+000 до км 102+000, чрез поетапно затваряне на лява и дясна ленти за движение, поради ремонт на ограничителната система. Срок до 14.05.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът II-63: Движение в една лента по път II-63 Трън – Стрезимировци от км 54+000 до км 65+000 в участъка след отклонението за с.Туроковци до Стрезимировци поради ремонтни дейности на асфалтовата настилка. Водачите на МПС да се движат със съобразена скорост в свободната лента. Участъка е сигнализиран с пътни знаци. Срок до 15.05.2018 г.\r\nПът II-63: Движението по път II-63 Брезник – Трън – Стрезимировци от км 47+400 до км 47+800 в чертите на гр. Трън се осъществява в една лента поради полагане на маркировка (пешеходни пътеки). Водачите на МПС да се движат с повишено внимание и съобразена скорост в свободната лента, съобразно създадената организация на движение. Срок 14.05.2018 г.   \r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-1304: Движението по път III-1304 Бяла Слатина- Глава в района на Бреница и граница с ОПУ Враца от км 8+000 до км 16+000 се осъществява с повишено внимание поради частични ремонтни дейности на асфалтовата настилка. Срок до 15.05.2018 г.\r\nПът ІІІ-1306: Движението по път III-1306 Глава Лепица  в района от разклон Долни Луковит    до Сухаче  от км 0+000 до км 30+000 се осъществява с повишено внимание поради частични ремонтни дейности на асфалтовата настилка. Срок до 14.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 18.05.2018 г.\r\nПът II-18: Движението по път II-18 /Софийски околовръстен път/ в участъка Казичене – АМ \"Тракия\" от км 34+513.34 до км 35+577 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок 21.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 18.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента по път II-66 в района на разклон гр.Чирпан от км 92+400 до км 94+300 поради частични ремонтни дейности на асфалтова настилка .Движението в района се регулира от сигналисти. Срок до 21.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202: Движение с повишено внимание по път III-202 „Опака – Попово” от км 52+553 до км 66+144 поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.05.13", "title": "Актуална пътна обстановка"}
{"url": "http://www.focus-news.net/news/2018/05/13/2521061/nimh-nad-zapadna-i-tsentralna-balgariya-shte-bade-oblachno-i-na-mnogo-mesta-shte-ima-kratkotrayni-valezhi-pridruzheni-s-gramotevitsi.html", "text": "Днес преди обяд над североизточната половина ще бъде предимно слънчево, а над югозападната - ще има разкъсана облачност, значителна над планинските райони, където все още ще превалява дъжд, но в процес на спиране. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Красимир Стоев. \r\nСлед обяд и преди полунощ над Западна и Централна България ще се развива купеста и купесто-дъждовна облачност и на много места там ще има краткотрайни, временно интензивни валежи, придружени с гръмотевици и временно усилване на вятъра. Максималните температури ще бъдат между 20° и 25°. Атмосферното налягане е близко до средното за май - слабо ще се понижи.\r\nНад Черноморието ще бъде предимно слънчево, след обяд ще има временни увеличения на облачността, но ще остане без валежи. Максималните температури ще са 22 - 24°. Вълнението на морето ще е 2 - 3 бала. Температурата на морската вода е 17 - 19°.\r\nНад планините преди обяд ще има разкъсана облачност, значителна над Рило-Родопската област, където все още ще превалява дъжд. След обяд и преди полунощ ще се развива купеста и купесто-дъждовна облачност. На много места ще има краткотрайни валежи и гръмотевични бури. Значителни ще са явленията в Рило-Родопската област. Ще духа умерен, по високите и открити части и силен вятър от западната четвърт. Максималната температура на височина 1200 метра ще е около 13°, на 2000 – около 7°.", "date": "2018.05.13", "title": "НИМХ: Над Западна и Централна България ще бъде облачно и на много места ще има краткотрайни валежи, придружени с гръмотевици"}
{"url": "http://www.focus-news.net/news/2018/05/13/2521063/sputnik-dvoen-vzriv-ubi-9-i-rani-drugi-28-dushi-v-siriya.html", "text": "Девет души са убити и други 28 ранени, след като два автомобила са избухнали в северозападната провинция Идлиб в Сирия, заяви Ясер Заим, говорител на общинския съвет на близкия град Азаз пред Sputnik в събота.\r\n„Броят на убитите в резултат на избухналата кола-бомба близо до централната болница в провинцията Идлиб достигна девет души, включително трима служители по сигурността от болницата“, заяви Заим.\r\nДевет души са изчезнали след инцидента. Някои от ранените са закарани към турски болници, допълни говорителят. Йонислав Дочев", "date": "2018.05.13", "title": "Sputnik: Двоен взрив уби 9 и рани други 28 души в Сирия"}
{"url": "http://www.focus-news.net/news/2018/05/13/2521064/stolichnata-obshtina-shte-razdava-bezplaten-kompost-v-tsentara-na-sofiya.html", "text": "Изнесен пункт за раздаване на компост на граждани, ще бъде разкрит на 13 май, между 10 и 13 часа, пред централния вход на Националния стадион „В. Левски“. Това съобщиха от пресцентъра на Столична Община. Инициативата е част от кампанията на Столична община за раздаване на до 10 кг безплатен компост на всички граждани, заплатили такса „битови отпадъци“ и поради това, за да получат своя компост, гражданите ще трябва да представят на място самата квитаниция за заплатената такса за 2017 или 2018 г. \r\nКомпостът се произвежда от преработката на био и зелени градски отпадъци в Инсталацията за биологично третиране „Хан Богров“ на Завода за третиране на отпадъците на Столичната община. Той е естествен обогатител на почвата, който задържа влагата и помага за по-лесното и бързо усвояване на хранителните вещества от растенията. \r\nПрез 2017 г. е раздаден безплатно на граждани 20,57 т. висококачествен компост, а за 2015г. и 2016г. количеството е общо над 21т.\r\nПрипомняме, че през 2014 г. беше въведена в експлоатация инсталацията за биологично третиране на площадка „Хан Богров”, която се състои от Инсталация за компостиране на биоразградими отпадъци и Инсталация за компостиране на зелени отпадъци. Общият капацитет на инсталацията е 44 000 тона/годишно. С изградените инсталации от отпадъци произвеждаме ресурси – ел. енергия и компост. През 2017 г. в компостиращите инсталации за хранителни и зелени отпадъци отчитаме:\r\n\tПреработени са 13 927 т. зелени и 8558 т. хранителни биоотпадъци\r\n\t8 876 тона произведен компост\r\n\t20,57 т. раздаден компост на граждани\r\n\t70 000,49 лв. приходи от продажба на компост. \r\n\t2109 MWh проиведена електрическа енергия.", "date": "2018.05.13", "title": "Столичната община ще раздава безплатен компост в центъра на София"}
{"url": "http://www.focus-news.net/news/2018/05/13/2521062/reuters-indoneziya-svarzva-atentata-s-mestna-teroristichna-grupirovka.html", "text": "Серията от бомбени атентати срещу църкви в град Сурабая, Индонезия се смята че са извършени от местната вдъхновена от Ислямска държава групировка Джамаах Аншарут Даулах, заяви говорител на държавната разузнавателна агенция в неделя, цитиран от Reuters.\r\nВаван Пурванто, комуникационен директор в агенцията, заяви пред телевизия „Metro“, че атаките са вероятно свързани със инцидент в затвор близо до Джакарта включващ ислямистки бунтовници през изминалата седмица. Йонислав Дочев", "date": "2018.05.13", "title": "Reuters: Индонезия свързва атентата с местна терористична групировка"}
{"url": "http://www.focus-news.net/news/2018/05/13/2521065/plovdiv-zatvaryat-za-dvizhenie-novoizgradenoto-kragovo-krastovishte-pri-bul-shesti-septemvri-i-ul-vladaya.html", "text": "Затварят за движение новоизграденото кръгово кръстовище при бул. „Шести септември“ и ул. „Владая” за асфалтиране. Това съобщиха за Радио „Фокус“- Пловдив от ОП „Организация и контрол на транспорта“. Ограничението е валидно за 13 май (неделя) от 07:00 до 17:00 часа.\r\nПо тази причина маршрутът на автобусите по линия №26 от вътрешноградския транспорт в посока кв. „Христо Смирненски“ – кв. „Изгрев” се променя.", "date": "2018.05.13", "title": "Пловдив: Затварят за движение новоизграденото кръгово кръстовище при бул. „Шести септември“ и ул. „Владая”"}
{"url": "http://www.focus-news.net/news/2018/05/13/2521059/afp-uvelichava-se-broyat-na-zaginalite-i-ranenite-pri-atentatite-v-indoneziya.html", "text": "Увеличава се броят на загиналите и ранените при атентатите в Индонезия, предава AFP.\r\nВълна от нападения, включително самоубийствен атентат, извършени пред християнски храмове в Сурабая – втория по големина град в Индонезия.са причинили смъртта на най-малко шест човека. Ранени са най-малко 35 души. Тялото на атентатор самоубиец е открито пред католическата църква Санта Мария. Спасителните екипи разчистват отломките в търсене на пострадали.\r\nИндонезия има население 260 милиона души, със значителни малцинства от християни, хиндуисти и будисти сред преобладавщата мюсюлманска общност. Юлиян Марков", "date": "2018.05.13", "title": "AFP: Увеличава се броят на загиналите и ранените при атентатите в Индонезия"}
{"url": "http://www.focus-news.net/news/2018/05/13/2521066/denyat-13-may-v-balgarskata-istoriya.html", "text": "2011 г. \r\nДепутатът от партия „Атака” и бивш председател на Парламентарната комисия за контрол на СРС Явор Нотев съобщава пред БНТ, че над 200 000 души в България са разследвани със специални разузнавателни средства през 2010 година.\r\n1965 г.\r\nВ Габрово е открит Месец на хумора и сатирата, който от 1973 г. е вече Национален фестивал на хумора и сатирата. Фестивалът се провежда през месец май всяка нечетна година.\r\n1957 г.\r\nВ София е създаден Национален политехнически музей към Българската академия на науките с Разпореждане №486 на Министерския съвет. През 1885 г. в Русе се създава първото Техническо дружество. В неговия учредителен устав е записан специален член “създаване на технически музей и техническа библиотека... за съдействие на развитието на техниката и техническия поминък в България.“ През 1893 г. се създава Българското инженерно-архитектно дружество /БИАД/, което поддържа тази идея в продължение на десетилетия, но за съжаление без практически резултат. Няколко важни събития спомагат за формиране на обществено мнение в полза на създаване на технически музей. Първото от тях е Пловдивското изложение (1892 г.), по време на което се демонстрират редица технически новости. През 1897 г. Константин Величков внася проект за Закон за Държавен промишлено-търговски музей, чиято основна задача е да популяризира български промишлени и технически постижения. През следващата година, на 15 ноември, музеят е открит към Министерството на земеделието и търговията. Няколко години по-късно подобни музеи се откриват към промишлено-търговските камари във Варна, Русе и Пловдив, но за съжаление преустановяват дейността си през 1909 г. През 1906 г. излиза втори Закон за създаване на Технологичен музей в София, но идеята не се осъществява. След като е създаден, с разпореждане № 996 от 16 юни 1960 г. на Министерския съвет, Политехническият музей преминава към Министерството на просветата и културата. Става национален осем години по-късно с Постановление № 44 на Министерския съвет.\r\nНационалният политехнически музей е единственият в България, който събира, изучава, съхранява, представя и популяризира паметниците на науката и техниката.\r\n1948 г.\r\nПодписан е протоколът за сливането на БРСДП с БРП (к). От социалистите се изисква пълно признаване на марксизма-ленинизма и скъсване със западноевропейската социалдемокрация. На практика само половината от членския състав, т.е около 21 000 души, получават правото да се влеят в БРП (к).\r\n1945 г.\r\nКрай Клагенфурт (Австрия) командващият Първа Българска армия ген. Вл. Стойчев и командирът на Пети британски корпус ген. Кейтли определят демаркационната линия между българските и английските войски.\r\nВладимир Димитров Стойчев е военен, политически и спортен деец, ген.-полковник. Роден е в София на 24 февруари 1892 г. Завършва Терезианската полувоенна академия във Виена, а след това Военното училище и Военната академия в София. Взема участие в Балканските войни и в Първата световна война. Отличен ездач и спортист, Стойчев представя страната на олимпиадите в Париж (1924 г.) и Амстердам (1928 г.) и на други международни конни състезания. В периода 1930–1934 г. е военен аташе във Франция и Англия. Заради своята противомонархическа дейност е уволнен от армията през 1935 г. и през следващите години неколкократно е интерниран. През 1944 г. е член на Бюрото на Националния съвет на Отечествения фронт. По време на участието на България в окончателния разгром на хитлеристка Германия е командващ Първа армия. От 1945 до 1947 г. е политически представител на България във Вашингтон и в ООН. След това е избран за председател на Върховния комитет за физкултура и спорт при МС и за председател на Българския олимпийски комитет. Ген. Стойчев умира на 27 април 1990 г.\r\n1937 г.\r\nИзлиза първият брой на списание “Българска марка”, издавано от издателска къща \"Феникс\", собственост на С. Чаракчиев. Директор е д-р Назлъмов (1937 –1947 г.). Последният брой, 111 поред, излиза на 25 октомври 1947 г. Помества информация за новоиздадени марки в България и чужбина, съвети към филателистите, любопитни факти и др. Публикуват се разкази на филателни теми от български писатели филателисти - Елин Пелин, Змей Горянин, Константин Мутафов и др. Отделено е място на материали за дейността на филателните дружества в страната.\r\n1922 г.\r\nОбнародван е първият Закон за столичната община. Столичният общински съвет е разпуснат и е назначена 7-членна комисия начело с Крум Попов. Според закона градът е разделен на шест района, управлявани от деветчленни районни съвети, които избират кмет на района и двама негови помощници. Централният столичен съвет се съставя след като в районните съвети се избират по 12 членове, които помежду си избират по трима представители в съвета. Освен това Министерският съвет има право да назначи още 12 души измежду общия брой районни съветници. Сред всички районни съветници с постановление на кабинета се назначава кмет на Централното управление, който не е отговорен пред Централния общински съвет. Централният съвет избира тримата помощници на централния кмет, като всяка група от най-малко 4 съветници в районно кметство има право на поне един съветник в Централния съвет.\r\n1913 г.\r\nС телеграми до българския министър председател – Иван Гешов, руският външен министър С. Д. Сазонов съветва Струга, Крушово, Велес и Кратово да се предадат на Сърбия. Такава телеграма Гешов получава и на 7 и 14 май. Въпреки това съветите са отхвърлени на 18 май. Междувременно на 12 май с нота до българското правителство сръбският кабинет заявява, че съюзният им договор от 29 февруари 1912 г. вече няма задължителна сила и цяла Македония се обявява за спорна зона за трите сили - Сърбия, Черна гора и България. Според сключения през 1912 г. договор Сърбия признава правото на България да притежава земите на изток от р. Струма и Родопите, а България – правото на Сърбия върху териториите на север и запад от Шар планина. Македония се разделя на две части: безспорна, която се дава на България, и спорна, чиято съдба ще се реши под арбитража на руския цар. Безспорната зона обхваща територията на изток от линията Крива паланка – с. Гъбовци на Охридското езеро. Докато българската армия се сражава на Тракийския фронт срещу турските войски, Сърбия и Гърция окупират Вардарска и Егейска Македония. Завзета е и по–голямата част от безспорната зона и въпреки предварителните договорености Сърбия отказва да я върне на България. Нещо повече, на 1 май 1913 г. в Атина, капитан Йоанис Метаксас и полковниците Петър Пешич и Душан Туфегдич подписват военна конвенция за взаимопомощ в случай на война с България. В Югоизточна Македония се съсредоточава 90 000 – на гръцка армия, а в районите на Гевгели, Велес, Куманово и Пирот - 150 000 - на сръбска армия. Същевременно гръцкият флот се задължава да действува покрай северното крайбрежие на Бяло море. В Конвенцията са договорени и териториалните въпроси, след разгрома на България. Сърбия получава право над земите на север от линията Градец — Беласица — Перелик, а Гърция — южно от тази линия. По този начин страната ни се лишава напълно от новоосвободените земи в Македония. С навлизането на военни сили в началото на май е поставено началото на сръбско-гръцкия геноцид срещу македонските българи. Чети извършват насилия над мирното население, започват да действат военнополеви съдилища и се извършват военни репресии в Скопие, Велес, Битоля, Кукуш и Сяр. В този период гръцката армия опустошава около 160 български селища. На 15 май 1913 г. македонската емиграция връчва меморандум против сръбските и гръцките насилия над македонските българи на посланиците на Великите сили в София. В края на месец май Сърбия и Гърция настояват в София за общ руски арбитраж, докато България приема арбитраж само за спорната зона. По това време в Солун вече е подписан тайният военно-политически договор от 19 май 1913 г. между Сърбия и Гърция. Той е насочен изцяло насочен против България. Според 11-те му точки двете държави отново си гарантират земите в Егейска и Вардарска Македония, окупирани от тях през Балканската война 1912 – 1913 г. По силата на този акт на Сърбия се предоставят всички земи на запад и изток от р. Вардар до планината Осогово. На Гърция се признават земите, намиращи се на юг от планината Беласица до залива Елефтера, разположен източно от устието на р. Струма. Двете държави се задължават да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ последват изявления, че Румъния търси приятелството на Сърбия и Гърция. С този акт се обезсилват Българо-сръбският и Българо-гръцкият договори от 1912 г. и се подготвя почвата за избухването на Междусъюзническата война 1913 г. Българската войска от Тракия се разполага на запад по цялата граница със Сърбия и Гърция. Без да предупреди правителството цар Фердинанд издава заповед на генерал Савов за настъпателни действия срещу бившите съюзници.\r\n1872 г.\r\nВселенският патриарх свиква събор, на който екзарх Антим I е осъден на низвержение, Панарет Пловдивски и Иларион Ловчански на афоресване, а Иларион Макариополски на вечна анатема. Два дни по-рано в Цариград Българската църква е провъзгласена за независима. Това става по време на тържествена служба на екзарх Антим I в храм “Св. Стефан”.\r\n1327 г.\r\nПодписан е т.нар. Черноменски договор – таен договор за взаимопомощ между България и Византия. В Черномен цар Михаил ІІІ Шишман се среща с младия Андроник ІІІ Палеолог, по това време съимператор на своя дядо Андроник ІІ Палеолог. В същото време Византия е обхваната от вътрешнополитическа криза. Съгласно клаузите на Черноменския договор българският владетел се задължава да подкрепи Андроник III в борбата му срещу неговия дядо, а от своя страна младият император трябва да подкрепи Михаил III срещу Стефан Урош III. Независимо от сключения Черноменски договор, през 1328 г. отношенията между Михаил Шишман и Андроник III силно се влошават след свалянето на стария император от престола и обявяването на Андроник III за \"автократор\". Военните действия между двамата приключват с подписването на т.нар. Одрински мир, според който срещу голяма парична сума Михаил III Шишман връща на Византия крепостта Вукелон. През май 1329 г. мирният договор е потвърден. През пролетта на следващата година Михаил III Шишман предлага на Андроник III организирането на антисръбски поход. Към българо-византийската коалиция се присъединяват и Иванко Бесараб, Белаур – брат на Михаил III Шишман и деспот на Видин, и Иван Александър – братовчед на българския владетел и деспот на Ловеч. На 19 юни 1330 г. българските войски, предвождани от Михаил III Шишман, потеглят от столицата Търново и скоро след това завземат Земен. Предложението на Стефан Дечански за възстановяване на мирните отношения е отхвърлено и неговите войски се установяват при Велбъжд (днес Кюстендил). Преговорите между двете враждуващи страни, проведени между 25 и 27 юни 1330 г., приключват със споразумение за еднодневно примирие. На 28 юни българската войска се пръска да търси храна. Въпреки споразумението сърбите не удържат на думата си. В този момент каталаните и част от сръбската войска, командвана от бъдещия цар Стефан Душан, нападат българите и ги разгромяват. В битката загива и българският цар Михаил III Шишман. Той е погребан в църквата \"Св. Георги\" в с. Старо Нагоричане. Михаил III Шишман е последният български владетел, водещ политика към установяване на военна и политическа хегемония на България на Балканския полуостров.На тази дата са родени:\r\n1966 г.\r\nРоден е Камен Воденичаров – български актьор. Той завършва НАТФИЗ \"Кръстьо Сарафов\", специалност \"Актьорско майсторство за кукли\" в класа на проф. Н. Геогриева. През 1990 г. постъпва в Бургаския куклен театър. На 27 януари 1990 г. създава студентското предаване \"Ку-ку\" и е водещ на рубриката \"Каналето\". Камен Воденичаров е продуцент и водещ на шоуто \"Каналето\" (1994 г.). Освен това той продуцира спектакъла на Сатиричния театър \"Дванайсeта нощ\", като изпълнява и една от главните роли. Той участва и във филма \"Испанска муха\" (1997 г.). Камен Воденичаров е съсобственик на телевизия ММ. По-известни албуми с негово участие са \"Шат на патката главата\", \"Хъшове\" и др.\r\n1953 г.\r\nРоден е Асен Гагаузов – български политик. Завършва Висшия институт за народно стопанство в град Варна, специалност “Счетоводна отчетност”. Специализира “Икономика и управление на инвестиционния процес” в УНСС - София. Професионалната си кариера започва през 1980 г. в Окръжния народен съвет на град Сливен, където е първо началник управление “Планиране на капиталните вложения”, а в последствие главен специалист “Планиране на капиталните вложения”. На тази длъжност остава до 1993 г., когато е назначен за главен данъчен инспектор в Териториално данъчно управление на град Сливен. През 1995 г. е назначен за зам.-кмет на Сливен. На парламентарните избори проведени през 1997 г. е избран за народен представител в XXXVIII Народно събрание. На местните избори през 1999 г. се кандидатира за кмет на Сливен и е избран. До 2001 г. заема тази длъжност, когато е избран за народен представител в XXXIX Народно събрание. Асен Гагаузов е зам.-председател на Комисията по местно самоуправление и регионална политика и е член на бюджетната комисия. От август 2005 г. е Министър на регионалното развитие и благоустройството.\r\n1949 г.\r\nРодена е Катя Филипова – българска естрадна певица. Завършва ВИИ “Карл Маркс” (дн. Университет за национално и световно стопанство) през 1976 г. Дебютира като солистка на оркестър “Метроном” (1973 г.) и вокално трио “Обектив” (1974 г.). Солистка е на Естрадния оркестър на КТР (1974 – 1977 г.). Представя се на няколко международни фестивали, на които журито й присъжда награди за най-добро изпълнение: “Златният мост” в Западен Берлин (1975 г.), Кастълбар, Ирландия (1975 г.), “Песни за морето”, Рощок (1982 г.). През 1976 г. печели първа награда в конкурса на грамофонните фирми на фестивала в Сопот, Полша, а през 1977 г. - втора награда на “Шлагерфестивал”, Дрезден. Популярността й е най-голяма в края на 70-те години. Осъществява концертни турнета в много страни на Европа, Тунис, Алжир, Мароко, Либия, Гана, Нигерия, Етиопия, Ирак и др. През 1986 – 1987 г. е солистка на оркестър “Динамит брас бенд” в скандинавските страни. Нейни са албумите “Катя Филипова” (1977 г.), “Незабрава” (1980 г.) и “Добри познати” (1985 г.).\r\n1930 г.\r\nРоден е Иван Калчинов - български композитор на естрадна музика, изпълнител на духови инструменти. През 1954 г. завършва Теоретичния факултет на БДК с основен инструмент цигулка. Работи в “Продукция” към направление “Забавна музика” в БР. До края на 50-те години работи като оркестрант. Започва да композира от средата на 60-те години. Негови песни са изпълнявани на фестивала “Златният Орфей” и конкурса “Песни за морето, Бургас и неговите трудови хора”.\r\n1858 г.\r\nРоден е Димитър Христов Бръзицов – български книжовник, преводач и публицист. Завършва богословска католическа гимназия в Одрин. Редактира екзархийския вестник в Цариград \"Вести\". Работи като преводач от гръцки, френски, полски, италиански, руски, сръбски, турски и други езици.\r\nУмира на 19 януари 1931 г. София.\r\n1844 г.\r\nРоден е Цанко Дюстабанов – деец на национално-революционното движение. Учи в Габрово, а от 1872 до 1873 г. — в Робърт колеж в Цариград. Членува в дружество „Напредък“, а от 1873 г. е търговец в Габрово. Той става член на революционния комитет в Габрово и главен войвода през Априлското въстание. Четата, начело на която застава е сформирана на 13 май 1876 г. в Соколския манастир край Габрово. Повежда своята чета към Севлиевския балкан, където заедно със севлиевци храбро се сражава с турците. Предаден от кмета на едно село, Цанко Дюстабанов е осъден на смърт и на 15 юни 1876 г. е обесен. Дарител е на читалище „Зора“.На тази дата умират:\r\n2012 г.\r\nУмира Катя Филипова – българска естрадна певица.\r\nРодена е на 13 Май 1949 г. в гр. Варна в музикално семейство. Катя Филипова завършва Икономически институт в София, но още като студентка дебютира като певица. Работи с оркестър „Метроном“ и трио „Обектив“ (1973-1974 г.), по-късно се представя и Биг бенда на БНР. Катя Филипова се явява на няколко международни фестивала, където печели награди — „Златният мост“ (Западен Берлин '1975), Касълбар (Ейре '1975), I награда на фестивала в Сопот (1976 г.), II награда от Шлагерфестивала в Дрезден (1977 г.), I награда от „Песни за морето и неговите трудови хора“ в Бургас (1981 г.); „Песни за морето“ (Рощок '82). Една от най-популярните й песни става „Незабрава“ по музика на Тончо Русев и текст на Калин Донков през 1979 г. От края на 1980-те години Катя Филипова работи с Динамит брас бенд в скандинавските държави. Освен „Незабрава“, други големи хитове на Филипова са „Добри познати“ и „Добър вечер“.\r\n1980 г.\r\nУмира Георги Иванов Георгиев – български капитан далечно плаване. Роден е на 4 юни 1930 г. в Кърджали. Състезател и треньор по ветроходство, един от основателите на яхтклуб \"Порт Варна\" при СО \"Воден транспорт\". Участва успешно в трансатлантическата регата \"ОСТАР-76\". От 20 декември 1976 г. до 20 декември 1977 г. с яхтата \"Кор Кароли\" сам провежда първото околосветско плаване в историята на българското корабоплаване. Изминава пътя от Хавана през Панама, Маркизките острови, островите Фиджи, Торесовия проток, Порт Даруин, Индийския океан, Порт Елизабет, Кейптаун и Хавана (23 018 морски мили) за 365 дни, от които в плаване - 201,9 денонощия. През 1981 - 1982 г. плаването му е вписано в книгата за рекорди \"Гинес\" като \"най-добро постижение в света за обиколка на еднокорпусна яхта по време, независимо от големината й и от маршрута на плаването\".\r\n1951 г.\r\nУмира Спиридон Спасов Казанджиев - български психолог и философ идеалист. Той е роден на 23 декември 1882 г. в Севлиево. През 1907 г. завършва славянска филология в СУ “Св. Климент Охридски”, след което следва философия в Лайпциг (1907 - 1909 г.) и Цюрих (1909 - 1911 г.), където защитава докторска дисертация. През 1913 - 1914 г. Казанджиев работи като учител в София. От 1920 г. е доцент, 4 години по- късно става извънреден професор, а през 1928 г. е редовен професор в Софийския университет, където завежда Катедрата по систематическа философия (1920 - 1949 г.). Освен това той чете лекции и във Военната академия. От 1930 г. е дописен член на БАН и редовен член от 1941 г. От 1942 до 1949 г. Казанджиев е научен секретар на БАН. Печата за първи път през 1906 г. в сп. “Природа”. От 1920 г. е редовен сътрудник и съредактор на сп. “Златорог”.\r\n1913 г.\r\nУмира Марин Поплуканов – деец на националноосвободителното движение. Роден е на 25 май 1845 г. в Ловеч. Включва се в националноосвободителната борба в края на 60-те и началото на 70-те г. на XIX в. Един от сподвижниците на Васил Левски. През 1870-1871 г. е член на Българския революционен централен комитет в България - Привременното правителство. Участва в Общото събрание на БРЦК в Букурещ през 1872 г. След провала на Арабаконашкия обир (1872) е арестуван и изпратен на заточение в Диарбекир. След 4-годишен престой успява да избяга от там и се завръща в родния си край. След Освобождението е депутат в Учредителното събрание 1879 г., кмет на родния си град. Автор е на спомени.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.13", "title": "Денят 13 май в българската история"}
{"url": "http://www.focus-news.net/news/2018/05/13/2521068/sofiya-vavezhda-se-organizatsiya-na-dvizhenieto-za-provezhdane-parviya-sofiyski-polumaraton-i-uchenichesko-sastezanie.html", "text": "Въвежда се организация на движението за провеждане първия Софийски полумаратон и ученическо състезание на на 13 май 2018 г., съобщават от пресцентъра на Столична община.\r\nЗабранява се престоят и паркирането на пътни превозни средства, както следва: \r\n- от 12.00 часа на 11.05.2018 г. до приключване на мероприятието на 13.05.2018 г. на северозападната дъга на пл. „Св. Александър Невски” между ул. „Оборище” и ул. „11-ти август”. \r\n- от 17.00 часа на 12.05.2018 г. на ул. „Оборище” между пл. „Св. Александър Невски” и ул. „Г.С.Раковски”. \r\n- от 07.00 часа до приключване на мероприятието на 13.05.2018 г. на паркингите на пл. „Св. Александър Невски” и ул. „Оборище” между пл. „Св. Александър Невски” и бул. „Васил Левски” се закриват базарите за художествени произведения. \r\nЗабранява се влизането на пътни превозни средства, както следва: \r\n- от 17.00 часа на 12.05.2018 г. до приключване на мероприятието на 13.05.2018 г. по ул. „Оборище” между ул. „Г.С.Раковски” и ул. „11-ти август”. \r\n- от 09.00 часа до приключване на мероприятието на 13.05.2018 г. по : \r\n- ул. „Оборище” между ул. „Г.С.Раковски” и бул. „Васил Левски”; \r\n- бул. „Цар Освободител” между бул. „Васил Левски” и ул. „Г.С.Раковски”, с изключение на колите на масов градски транспорт; \r\n- ул. „6-ти септември” между ул. „Аксаков” и бул. „Цар Освободител”; \r\n- ул. „Цар Шишман” между ул. „Аксаков” и бул. „Цар Освободител”; \r\n- ул. „11-ти август” между ул. „Московска” и пл. „Св. Александър Невски”. \r\nМаратонът ще се проведе от 09.00 часа на 13.05.2018 г. по следния маршрут: от пл. „Св. Александър Невски” по ул. „Оборище”, по бул. „Васил Левски”, наляво по бул. „Цар Освободител”, през Княжеска градина, пресича бул. „Евлоги и Христо Георгиеви”, Борисова градина, обратно пресича бул. „Евлоги и Христо Георгиеви”, Княжеска градина, пресича бул. „Васил Левски”, бул. „Цар Освободител”, ул. „Г.С.Раковски” до пл. „Св. Ал. Невски”. Движението на пътни превозни средства да се спира поетапно по време на преминаването на участниците в маратона от 3 до 5 минути.", "date": "2018.05.13", "title": "София: Въвежда се организация на движението за провеждане първия Софийски полумаратон и ученическо състезание"}
{"url": "http://www.focus-news.net/news/2018/05/13/2521060/predstoyashti-sabitiya-v-stranata-za-13-may-agentsiya-fokus.html", "text": "*** \r\nОт 8.00 часа от паметника на Васил Левски родолюбци от цялата страна тръгват с мотори и знамена към Батак, където ще бъдат почетени жертвите от клането в града - 142 години след трагичните събития. \r\n*** \r\nВ 9.00 часа на площад „Александър Невски“ ще се проведе безплатно щафетно бягане за ученици и училищни отбори  \"RUN4EU\". \r\n*** \r\nОт 10.00 часа в Иновационен форум „Джон Атанасов“ в София Тех Парк ще бъде открита конференцията „Перспективи пред стартъпите в България“. \r\n*** \r\nОт 10.00 часа на площад \"Александър Невски\" ще се проведат игри и атлетически предизвикателства за деца. Фокусът на инициативата e активният начин на живот сред младите, както и значението му за децата в училищна възраст в България. \r\n*** \r\nОт 10.00 часа в градинката на София Тех Парк ще бъде представен проекта „6/12/60“ – част от културната програма на Българското председателство на Съвета на ЕС.\r\n*** \r\nОт 16.00 часа на етажа в Музейко американският астронавт, участник в четири космически полета, д-р Ричард Линехан от NASA ще гостува в Детския научен център за специална среща с млади медалисти от международните олимпиади по астрономия, астрофизика и физика, поканени със съдействието на МОН.\r\n*** \r\nОт 16.00 часа в City Mark Art Center ще бъде представена музикалната приказка за деца „Петя и вълкът“ от Сергей Прокофиев. \r\n*** \r\nОт 17.00 часа в София Тех Парк – зала Мтел Арена проф. д-р Йорш Сатмари - преподавател в Института по биология в Университета \"Лоранд Йотвьош\" (Будапеща), Факултет по \"Теория на еволюционната биология, екология и растителна систематика\" ще изнесе лекция на тема „Големите крачки на еволюцията“. Събитието е част от Софийския фестивал на науката (11-13 май 2018. \r\n*** \r\nОт 12.00 часа от Исторически музей-Батак ще тръгне литийно шествие-поклонение в памет на загиналите за свободата на България в Априлската епопея. \r\n*** \r\nОт 11.00 часа в Туристически комплекс „Акве Калиде“ ще се проведат творчески работилнички. \r\n*** \r\nОт 17.30 часа на открита сцена „Охлюва“ ще се проведе Афро работилница за деца и дръм съркъл с гости и участници на проекта „Дни на Африка в България-Бургас“. \r\n*** \r\nОт 18.30 часа на открита сцена „Охлюва“ ще се проведе Афро концерт с участието на танцова компания DAMBALLAH, /Сенегал/, Sammy Koyate/ Гвинея /, Танцова школа “Дюн” /България, Бургас/ , Асен Хайдутов /България, Бургас/, Мария Косса /България,София/, Rachel Nakato и Ivan Tuino /Уганда/ и гости на събитието. \r\n*** \r\nВ 9.30 часа от площад „Независимост“ ще започне „Маратон Варна“ 2018. \r\n*** \r\nОт 09.00 часа в зала 302 на Общината ще се проведе Беседа „Слово за Учителя Петър Дънов“. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/.\r\n*** \r\nВ храм „Успение на Св. Богородица“ ще се проведе панихида в памет на участниците в Априлското въстание. След панихидата от 11.30 часа на паметника на Цанко Дюстабанов (градинката до БЧК) ще се състои тържествено поднасяне на цветя.\r\n*** \r\nОт 11.00 часа в Държавен куклен театър „Дора Габе“ ще бъде представен куклен спектакъл „Хитър Петър“.\r\n*** \r\nОт 11.00 часа в Театрален салон „Георги Русев“ ще се проведе Филмов маратон – прожекция на детски филм и игрални филми.\r\n*** \r\nОт 9.00 часа в НЧ “Просвета - 1909 г.”, гр. Батановци, ще се проведе Силов трибой „Батановска сила” - състезание по случай „Спасовден“.\r\n*** \r\nОт 10.00 часа е на Гребната база (фонтана зад трибуните) в град Пловдив за шеста поредна година Община Пловдив и Асоциацията на студентите по медицина организират инициативата „Моето сърце е съпричастно what about Yours”.\r\n*** \r\nОт 11.00 часа в салона на ДКТ–Сливен ще бъде представен спектакълът „Палавата питка“.\r\n*** \r\nОт 14.00 часа в сградата на „Етносвят България” ще се състои „Песните на пролетта, песните на Победата“ - празник, посветен на 73-та годишнина от края на Втората световна война.", "date": "2018.05.13", "title": "Предстоящи събития в страната за 13 май (Агенция „Фокус“)"}
{"url": "http://www.focus-news.net/news/2018/05/13/2521051/bsp-obvini-upravlyavashtite-che-zalichavat-transportniya-bransh-na-stranata-obzor.html", "text": "БСП обвини управляващите, че заличават транспортния бранш на страната. Това стана ясно от думите на лидера на БСП Корнелия Нинова, която бе официален гост на  ІV-та  национална отчетно-изборна конференция на Младежкото обединение на партията, която продължава и на 13 май 2018 г. Нинова визира обръщението на френския президент Еманюел Макрон към премиера Борисов. „Колко струва това \"мон шери\"?  Да заличиш цял транспортен бранш на една страна“, каза Нинова, коментирайки Втория мобилен пакет на Европейската комисия. Тя заяви, че ако правителството и премиерът Бойко Борисов  защитят българския национален интерес и спрат дискриминационния  и несправедлив пакет за мобилност, ще му стисне ръката. По думите ѝ българското правителство е изпуснало момента да намери съмишленици и да отстоява каузи.  Нинова поздрави младежите на ІV-та национална отчетно-изборна конференция на Младежкото обединение и изрази увереността си, че те не са получавали SMS кога да ръкопляскат. Лидерът на БСП отчете, че пред младите хора, че преди години новото ръководство на партията е започнало една болезнена промяна, целта на която е била да им се даде път  без да се създава конфликт между поколенията.  По думите ѝ две години след това резултатът се усеща. Корнелия Нинова посочи, че очаква от младите социалисти да променят политиката и ги призова да не се страхуват да бъдат първи. „Върху вас ще се изсипе много негативизъм, ще ви хулят. Не се огъвайте, продължавайте. Важното е, че след време тези, които са ви хулили, ще ви последват, а вие сте били първи“, заяви Нинова. \r\nТя пожела на младежите смелостта да бъдат водачи на България и Европа. На конференцията младите социалисти избраха Николай Бериевски за свой нов лидер.  В надпреварата за председател на Младежко обединение в БСП участваха 23 младежи от цяла България. Младежкото обединение възниква през 2009 г., а първият му председател е Явор Гечев. След него поста заема за два поредни мандата Вероника Делибалтова. Идеята в основата на учредяването на Младежкото обединение е да се предостави възможност за обединение на младите хора, които споделят принципите на левите политики в България.\r\nДеница КИТАНОВА", "date": "2018.05.13", "title": "БСП обвини управляващите, че заличават транспортния бранш на страната (ОБЗОР)"}
{"url": "http://www.focus-news.net/news/2018/05/13/2521069/vratsa-chudotvornata-ukrainska-ikona-sv-bogoroditsa-odigitriya-baytalska-shte-ostane-do-dnes-za-blagoslovenie-vav-vratsa.html", "text": "Чудотворната украинска икона \"Св. Богородица Одигитрия - Байталска\" ще остане до днес за благословение във Враца, предаде репортер на Агенция \"Фокус\". Иконата е в България с благословението на Негово светейшество Българския патриарх и Софийски митрополит Неофит. След като беше изложена за поклонение във Варненска и Великопреславска епархия , и в Софийска епархия, благодарение на желанието и личния авторитет на Негово високопреосвещенство Врачанския митрополит Григорий, тя пристигна и във Враца.\r\nБогородичната икона „Одигитрия Байталска“ е на повече от 200 години. Нейното постоянно местонахождение е в храм „Рождество Богородично“ на девическия манастир в с. Байтал, Одеска област, Украйна. Някога наблизо е имало мъжки манастир. Около 1720 г. той бил нападнат от турци, които изклали близо 300 монаси и послушници, а манастира изгорили до основи. Оцелелите монаси успели да спасят само някои светини, измежду които вероятно е била и тази икона. Сигурната информация е, че иконата била дарена при възстановяването на църквата на това място през 2005 г., смята се, че тя „се е върнала у дома“, след което е реставрирана.\r\nИконата е известна с чудодейната си сила за изцеление, особено на безплодие. В манастира има книга, в която се записват чудесата, станали след сърдечна молитва пред нея. Регистрирани са случаи на мироточене от 2012 г. \r\nДнес е последния ден, в който православните християни ще могат да се поконят на чудотворния Богородичен образ във Враца. Никола Петков", "date": "2018.05.13", "title": "Враца: Чудотворната украинска икона \"Св. Богородица Одигитрия - Байталска\" ще остане до днес за благословение във Враца"}
{"url": "http://www.focus-news.net/news/2018/05/13/2521067/tass-blizo-5-000-dushi-izlyazoha-na-antipravitelstven-protest-v-bukuresht.html", "text": "Около 5 000 души излязоха на антиправителствен протест в столицата на Румъния Букурещ в събота, съобщава агенция „Agerpres“, цитирана от ТАСС.\r\nПротестиращи, носещи знамена на Румъния, Европейския съюз и САЩ, се събраха пред правителствената сграда на площада на победата в Букурещ, за да искат оставката на министър-председателя Виорика Дънчила.\r\nПротестът е организиран срещу икономическите мерки на правителството и последните правосъдни инициативи. Няколко публични организации се заеха с организирането му. Йонислав Дочев", "date": "2018.05.13", "title": "ТАСС: Близо 5 000 души излязоха на антиправителствен протест в Букурещ"}
{"url": "http://www.focus-news.net/news/2018/05/13/2521070/denyat-13-may-v-svetovnata-istoriya.html", "text": "2015 г.\r\nВ Бурунди генерал-майор Годфроа Нийомбаре прави неуспешен опит за преврат.\r\n2014 г. \r\nСъдът в Израел осъжда бившият министър-председател Ехуд Олмерт на 6 години затвор за взимане на подкуп.\r\nПри взрив в шахта в Маниса загиват 301 човека.\r\n2011 г. \r\nДвижението на талибаните в Пакистан организира двоен атентат в тренировъчен център на паравоенни сили в Чарсада, провинция Хайбер Пахтунхва, при който са убити над 70 полицаи-новобранци, а още десетки са ранени. Говорителят на движението Ехсанулах Ехсан заявява, че този акт на отмъщение за смъртта на Осама бин Ладен няма да е последният.\r\n2008 г.\r\nУмира Саад I ал-Абдула ал-Салем ал-Сабах - емир на Кувейт. Заема поста емир от 15 до 24 януари 2006 г., когато абдикира заради болестта си.\r\n2006 г.\r\nДве деца загиват при експлозия на бомба в Източна Турция. Взривното устройство избухва пред постройка, използвана за гараж. Двете деца са на възраст между 12 и 14 години.\r\nМестните власти обвиняват за бомбения атентат Кюрдската работническа партия (ПКК).\r\nЯпонските здравни власти потвърждават нов случай на болестта “луда крава”. Това е 26-ти случай на болестта “луда крава” в страната.\r\nПремиерът на Литва Алгирдас Бразаускас иска оставката на министъра на външните работи Антанас Валионис и на труда и социалната политика Вили Блинкявичюте.\r\n2005 г.\r\nВъоръжени бунтовници завземат ключови държавни сгради в третия по големина град в Узбекистан – Андижан. Причините за размириците са задържането на 23-ма жители на града по обвинения в поддържане на радикални ислямистки организации.\r\nАкцията започва с щурм срещу местния затвор, при който са освободени хиляди намиращи се там арестанти.\r\nСред тях има 23-ма мюсюлмански бизнесмени, които според правозащитници са задържани неотдавна по скалъпени обвинения в ислямски екстремизъм.\r\nБунтът бързо се разраства до масово въстание.\r\nПо официални данни убитите са 9, а ранените -36. Демонстрантите обаче твърдят за 20 убити.\r\nБунтовниците държат в завзетите административни сгради около 30 военни като заложници, има и жени и деца. На централния площад се събират над 15 000 души, които искат оставката на президента Каримов и правителството.\r\n2000 г.\r\nФабрика за фойерверки в Холандия експлодира. Вследствие на експлозията загиват 22 души, ранени са 950. Нанесени са щети за стотици милиони евро.\r\n1981 г.\r\nВ Рим на площад \"Св. Петър\" Мехмед Али Агджа стреля срещу папа Йоан Павел II. Главата на Римокатолическата църква е прострелян с два куршума докато преминава между десетки хиляди богомолци. Единият куршум преминава през стомашната област, а другият попада близо до сърцето. Папата оцелява след петчасова операция. За покушението е арестуван мъж от турски произход, за който се предполага, че е отправял и в минал период заплахи към Папата. Името на задържания е Мехмед Али Агджа, на 23-годишна възраст към момента на извършване на атентата. Задържането му е станало възможно благодарение на намесата на събралите се на площада богомолци. Те избиват от ръцете му 9-милиметров \"Браунинг”. След залавянето му Али Агджа заявява: \"Моят живот не е важен\". По думите на Агджа в Италия той пристига 9 май 1981 година на летище в Милано и два дни по – късно отива в Рим. Полицията открива бележки, написани на турски език. Съдържанието на една от тях е било: \"Убивам папата в знак на протест срещу империализма на СССР и САЩ, както и срещу геноцида, провеждан в Салвадор и Афганистан.\"\r\nЕдна от версиите за атентата е, че по поръчка на съветското КГБ, българските служби с посредничеството на турската мафия, са планирали убийството на папата поляк, подкрепящ независимия профсъюз Солидарност. На самия процес Али Агджа съобщава за връзки с българските тайни служби.\r\nНа 25 ноември 1982 г. е задържан българския гражданин Сергей Антонов по обвинение в съучастие на атентатора Мехмед Али Агджа. Освен служителя на БГА \"Балкан\", Агджа набеждава за свои съучастници още двама българи - дипломатите Желю Василев и Тодор Айвазов, които вече са се върнали в България. Следствието продължава 2 години и 6 месеца. Процесът започва през май 1985 г. и завършва през март 1986 г. На него Сергей Антонов отрича да е познавал Агджа и да е участвал в предполагаемия заговор. Той е освободен поради липса на доказателства и се завръща в България за Великден 1986 г. Известно време продължава да работи на куриерска длъжност в БГА \"Балкан\", след което е пенсиониран по болест.\r\n1969 г.\r\nКитайско-малайските сблъсъци на расова основа в Куала Лампур, Малайзия вземат многобройни жертви.\r\n1959 г.\r\nФренската армия поема контрола на властта в Алжир. През юли 1830 г. френски войски завземат град Алжир, а през 1857 г. страната е напълно покорена от Франция. През 1954 г. Бен Бела основава Фронта за национално освобождение, обявил се от 1958 г. за временно правителство на Алжирската република. През 1959 г. генерал Дьо Гол обявява правото на Алжир за самоопределение. На 25 септември 1962 г. държавата е обявена за Алжирска демократична и народна република.\r\n1958 г.\r\nПо време на визитата на вицепрезидента на САЩ, Ричард Никсън в Каракас, Венецуела, колата му е нападната от анти-американски демонстранти.\r\nРичард Милхаус Никсън (9 януари 1913 г. – 22 април 1994 г.) е американски политик, 37-ия президент на САЩ (1969-1974 г.), кандидат от Републиканската партия. През 1934 г. завършва \"Уайтър Колидж\" . Служи във Военноморските сили на САЩ (V. S. Navy) от 1942 г. до 1945 г. От 1950 г. е в Сената на САЩ. От 1952 г. до 1960 г. е вицепрезидент на Д. Айзенхауер. През 1960 г. се включва в предизборната борба с президента Д. Ф. Кенеди и губи. Избран е за президент през 1969 г. По време на президентския му мандат Н. Армстронг стъпва на Луната (20.07.1969 г.); водят се военни действия в Камбоджа и Виетнам; подписва се мирен договор с Виетнам (1973 г.). Сменен от вицепрезидента Дж. Р. Форд през август 1974 г. в резултат от аферата \"Уотъргейт\".\r\n1940 г.\r\nГерманските войски навлизат във Франция.\r\nНа 1 септември 1939 г. Германия напада Полша и до 15 септември я завладява. На 3 септември Великобритания и Франция обявяват война на Германия, но не предприемат решителни действия до май 1940 г. Това е периодът на т.нар “Странна война”. През април и май 1940 г. Германия завладява Норвегия и Дания, окупира Белгия, Холандия и Люксембург и до 22 юни 1940 г. завзема Франция.\r\nЧърчил произнася първата си реч като министър- председател пред парламента. “Нямам какво да предложа, освен кръв, труд, сълзи и пот” казва той.\r\nУинстън Чърчил поема министър-председателския пост на 10 май 1940 г. и остава на него до юли 1945 г. Той заема този пост при началото на германската атака и с твърдата си политика извежда Великобритания до окончателна победа-капитулацията на Германия през май 1945. По време на своето управление организира и ръководи енергично преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. След 22 юни 1941 г. е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участвува в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. Тази политика на Уинстън Чърчил довежда до установяването на тоталитарни режими в източноевропейските страни. В отговор на политиката на Сталин в Източна Европа и издигането на “желязна завеса” по границите на източноевропейските страни Уинстън Чърчил (в речта си на 5 март 1946 г. в гр. Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на войнстващия комунизъм. Тази реч се смята за началото на “студената война”.\r\nПрез 1951-1955 г. е отново министър-председател; поради пределна възраст излиза в оставка и се оттегля от активна политическа дейност.\r\nУинстън Леонард Спенсър Чърчил е роден на 30 ноември 1874 г. Освен като политик Чърчил е известен и като писател, публицист и автор е на исторически и мемоарни книги. През 1953 г. получава Нобелова награда за литература. Уинстън Чърчил умира на 24 януари 1965 г. в Лондон.\r\n1926 г.\r\nС изменение на митническата тарифа е възстановена традиционната система на протекционистични мита, отменена по Ньойския договор.\r\n1846 г.\r\nСАЩ обявяват война на Мексико. Основните причини са избухването на войната са стремежът за разширение на Щатите и предшестващата война за независимост на Тексас.\r\n1833 г.\r\nВ Лондон се състои премиерата на Четвърта (Италианска) симфония на Менделсон. Якоб Лудвиг Феликс Менделсон Бартолди е роден на 3 февруари 1809 г. в Хамбург. Той е германския композитор, диригент, пианист и органист. Менделсон е основател и пръв директор на консерваторията в Лайпциг.\r\nАвтор е на много музикални произведения, сред които 5 симфонии, 10 квартета, 2 трио, сонати, хорови композиции, няколко оратории, химни, църковни кантати и др. Композиторът умира на 4 ноември 1847 г. в Лайпциг.\r\n1830 г.\r\nПровъзгласено е създаването на република Еквадор. Южноамериканската държава със столица Кито е разположена в екваториалната част на тихоокеанското крайбрежие. Площта й е 283 561 кв. км., населена към 1996 г. от 11 460 000 жители. В древността територията на Еквадор е населявана от индиански племена. През ХV в. тя е завоювана от инките, а през ХVI в. - от испанските конкистадори. В хода на войните за независимост на испанските колонии в Америка, през 1822 г. е премахнато испанското владичество върху територията на Еквадор. До 1830 г. Еквадор под име Област Кито се намира в състава на Велика Колумбия. От края ХIХ в. започва инвестирането на чужди капитали, главно английски и североамерикански. След държавния преврат от 1972 г. военното правителство започва да провежда националистична политика, предназначена да защити суверенитета, националните богатства и да укрепи държавния сектор в икономиката.\r\n1647 г.\r\nВ резултат на земетресение почти изцяло е разрушен Сантяго. Градът е основан през 1541 г. от испанците и от 1818 г. е столица на Чили. Разположен е в подножието на Андите на р. Мапочо. Към 1996 г., с предградията градът е населен с 6 000 000 жители. Сантяго е главен икономически, научен и културен център на страната. Там е съсредоточена около половината от обработващата промишленост на страната- машиностроене, металообработване, химическа, текстилна, обувна, полиграфическа и хранително-вкусова промишленост. В столицата се намират няколко университета, включително и Чилийския, институт за изучаване на Антарктида, Национално исторически музей, Национален музей на изящните изкуства, музей за съвременно изкуство и др. В Сантяго има много театри, две обсерватории и ботаническа градина. Запазени са архитектурни паметници от ХVI-ХVIII в., между които Монетният двор, по-късно президентски дворец Ла Монеда.\r\n1501 г.\r\nАмерико Веспучи се отправя на пътешествие на Запад, по време на което разбира, че Христофор Колумб е открил нов континент. Америко Веспучи е роден във Флоренция между 1451 и 1454 г. Мореплавателят участва в няколко експедиции към \"Новия свят\" (1499 - 1504 г.), за които разказва в няколко обширни писма. Писмата получават широка популярност и са преиздавани многократно за периода 1505 - 1510 г. Едно от тях е включено в трактата на Мартин Валдземюлер \"Увод в космографията\" (1507 г.), който приписва откриването на \"четвъртата част на света\" на Веспучи и предлага, пренебрегвайки Христофор Колумб, новооткритата земя да бъде наричана \"Америка\". Америго Веспучи умира на 22 февруари 1512 г. в Севиля.\r\n1346 г.\r\nЙоан VI Кантакузин е коронясан за византийски император от патриарх Изидор. В продължение на 5 години Йоан VI Кантакузин води гражданска война срещу регентството на Анна Савойска, Алексий Апокавк и патриарх Йоан Калекас. В съюз с българския войвода Момчил и емира на Айдън Умур той опустошава византийските земи. До лятото на 1345 г. превзема цяла Тракия. През 1346 г. Йоан VI Кантакузин влиза в съюз с османския емир Орхан. На 3 февруари влиза в Константинопол и е признат за император. Владетелят провежда политика в подкрепа на провинциалната аристокрация. Във външнополитически план през 1349 г. влиза в конфликт с Генуа, вследствие на което византийският флот е унищожен. Същевременно съглашателството на императора с османските нашественици предизвиква всеобщо недоволство. Византия губи стратегическите крепости Цимпе и Галиполи, които се превръщат в база на османската инвазия. Йоан VI Кантакузин е принуден да абдикира от престола през ноември 1354 г. Приемайки името Йоасаф той се оттегля в манастир и остава там до смъртта си на 15 юни 1383 г. Автор е на съчинението \"История\", в което се съдържат сведения и за българите през XIV в.На тази дата са родени:\r\n1950 г.\r\nРоден е Питър Гейбриъл – английски рокпевец и композитор. До 1975 г. той е основна фигура на \"Дженезис\". Стремежът на Питър Гейбриъл към театрализиране на рокмузиката достига пълното си осъществяване в двойния албум \"The Lamb Lies Down on Broadway\" (1974 г.), а албумите на \"Дженезис\" от 1972 и 1973 г. доказват таланта му на актьор и певец. Голямо внимание отделя на видеоклиповете си, фигуриращи често във водещи класации. Дискографията му включва \"Peter Gabriel\", \"Peter Gabriel\", \"Peter Gabriel\", \"Peter Gabriel\", \"Security\", \"Peter Gabriel Plays Live\", \"So\", \"Us\", \"Secret World Live\", \"OVO: Millennium Show\", \"Up\".\r\n1950 г.\r\nРоден е Стиви Уондър (Морис Стийвлънд) – популярен американски изпълнител и композитор. Месторождението му е Сагиноу, Мичиган, САЩ. Той създава новаторска музика в различни стилове и жанрове - соул, ритъм-енд-блус, реге, госпъл, рок, фънк, балада, латиноамерикански и африкански ритми). Стиви Уондър е сляп по рождение. Уондър бързо се научава да свири на устна хармоника и ударни инструменти и когато Рони Уайт от “Миракълс” го чува, го завежда при Бари Горди - бъдещият шеф на “Мотаун”. По това време Морис е 10-годишен. До 1971 г. той е принуден да изпълнява предписанията на фирмата, чиято единствена цел е създаване на шлагери. С новия договор, който подписва след навършване на 21 години, той е първият, който успява да си извоюва пълна свобода на творчество сред звездите на “Мотаун”. Всеки негов следващ албум се превръща в шедьовър, а отделни песни - в евъргрийни. Стиви Уондър изнася концерти с “Ролинг Стоунс” през 1972 г., освен това записва с Рей Чарлс, Стен Гетц, Джеф Бек и Ерик Клептън. В голяма част от записите си, които осъществява професионално, той изпълнява партиите на почти всички инструменти. През 1974-1977 г. са му присъдени 14 награди “Грами”.\r\n1928 г.\r\nРоден е Едуар Молинаро – френски режисьор. В началото на кариерата си той снима документални филми. В игралното кино дебютира с филма “С гръб към стената”. От средата на 60-те години Милинаро снима предимно парадоксално-ексцентрични комедии. Режисьор е на: “Арсен Люпен срещу Арсен Мопен” (1962 г.), “Лов на човек” (1964 г.), “Оскар” (1967 г.), “Моят чичо Бенджамен” (1969 г.), “Замразеният” (1969 г.), “Мандаринът” (1972 г.), “Принуда” (1973 г.), “Розовият телефон” (1975 г.), “Клетка за луди” (1978 г., “Оскар”, 1979 г.), “Говорете, интересно ми е” (1979 г.), “Клетка за луди II” (1980 г.), “Сто милиона не са пари” (1982 г.), “Вляво от асансьора” (1988 г.), “Манон Ролан” (тв, 1989 г.), “Горилата” (тв, 1990 г.), “Изоставената” (тв, 1992 г.), “Бомарше” (1997 г.).\r\n1912 г.\r\nРоден е Варкони Золтан – унгарски актьор и режисьор. През 1934 г. завършва Висшата театрална школа в Будапеща. Автор е на сценарии. Филмите му представляват своеобразно изследване на диалектиката на народната душа, екранизира произведенията от унгарската литература, като изпълнява и главни роли в повечето от филмите си: \"Западна зона\" (1951 г.), \"Денят на гнева\" (1953 г.), \"Раждането на Менхерт Шимон\" (1954 г.), \"Особена поличба\" (1955 г.), \"Жорж Данден\" (1955 г.), \"Горчивата истина\" (1956 г.), \"Соленият стълб\" (1957 г.), \"Катастрофа\" (1959 г.), \"Три звезди\" (новела, 1960 г.), \"Чудакът и сивият кон\" (1960 г.), \"Последната закуска\" (1962 г.), \"Фото Хабер\" (1963 г.), \"Синовете на човека с каменното сърце\" (1965 г.), \"Унгарският набаб\" (1966 г.), \"Золтан Карпати\" (1966 г.), \"Звездите на Егер\" (1968 г.), \"Очи в очи\" (1970 г.), \"Отвличане по унгарски\" (1972 г.), \"Невинни убийци\" (1973 г.), \"Черните диаманти\" (1976 г.). Участва във филмите \"Желязното цвете\" (1958 г.), \"Дневно затъмнение\" (1963 г.), \"Етюд за жените\" (1967 г.) и др.\r\nУмира през 1979 г\r\n1832 г.\r\nРоден е Юрис Андреевич Алунан - латвийски поет и общественик, основоположник на латвийската национална писмена поезия. Учи в Тартуския университет (1856 – 1861 г.) и в Петербургската лесотехническа академия. Издава сборник със стихове \"Песнички\" през 1856 г. Съставя сборник с научнопопулярни статии \"Домакинство, природа и Вселена\" (т. 1 - 3, 1859 – 1860 г.). Редактор е на в-к \"Петербурски вестник\" (\"Peterburgas Avizes\"). Творбите му са насочени срещу крепостничеството и клерикализма. Алунан е преводач на съчинения от Хораций, А. С. Пушкин, М. Ю. Лермонтов, Й. В. Гьоте, Ф. Шилер, Х. Хайне и др.\r\n1795 г.\r\nРоден е Павел Йозеф Шафарик - чешки и словашки филолог и етнограф. Активен участник в Чешкото и Словашкото възраждане. Той взема участие в славянския събор през юни 1848 г. Автор е на ценни изследвания върху славянския език, литература и етнография, някои от които са: “История на славянския език и литература на всички наречия”(1826г.), “Обзор на най-новата литература на илирийските славяни”(1833 г.), “Славянски древности”(1837 г.). Последният му труд “Славянски древности” (1837 г.) представлява първият цялостен обзор на етногенезиса на славянските народи. “Славянска етнография” (1842 г.) е пък първият общ преглед на разпространението на славяните.\r\n1792 г.\r\nРоден е граф Джовани Мария Мастай-Ферети – римски папа от 1846 до 1878 г. - най-дългият понтификат в историята на папството. Стреми се към светската власт. През 1864 г. публикува т. нар. \"Силабус\" (\"Списък на съвременните заблуждения\"). Свиква първия Ватикански събор (1869 г.), който провъзгласява догмата на непогрешимостта на папата. Някои от неговите съвременници го наричат \"основател на съвременното папство\".\r\n1753 г.\r\nРоден е Лазар Николас Карно - френски държавник и военен деец, инженер и математик. По време на Великата френска революция е член на Комитета за обществено спасение. Организатор е на републиканската армия. През 1795 г. е член на Директорията, през 1800 г. е министър на войната, през 100-те дни на Наполеон е министър на вътрешните работи, а по време на Реставрацията е в изгнание. Умира на 2 август 1823 г.На тази дата умират:\r\n1946 г.\r\nУмира Алексей Николаевич Бах – руски (украински) учен, академик на АН на СССР през 1929 г. Бах е основател на руската биохимична школа. Поставя 3 основни проблема в изследванията си: асимилацията на въглеводорода от зелените растения, процес, който е в основата на образуването на органични вещества в природата; окислителните процеси в живата клетка, в частност на дишането, и учението за ферментите - ензимологията.\r\n1930 г.\r\nУмира Фритьоф Нансен – норвежки естественик, полярен изследовател, общественик и политически деец. Роден е в Стуре Фрьоен на 10 октомври 1861 г. На 27-годишна възраст преминава Гренландия от изток към запад на ски. През 1893-1896 г. той ръководи експедиция - с кораба \"Фрам\", посещава Новосибирския архипелаг, на 8 април 1896 г. достига до 86°14' с. ш. Завръща се по плаващите ледове през архипелага Франц Йосиф в Хамерфест. От 1900 до 1902 г. Фритьоф Нансен продължава своите океанографски наблюдения. В Норвегия учредява \"Нансенов фонд\" за подпомагане на научните експедиции по море. От 1914 до 1918 г. е върховен комисар на Лигата на нациите по военнопленническите дела, един от дейните организатори за събиране на помощи за гладуващите в Поволжието. На Фритьоф Нансен са наречени много географски обекти. През 1922 г. получава Нобелова награда за мир.\r\n1916 г.\r\nУмира еврейският писател Шолом Алейхем (псевдоним на Шолом Нохумович Рабинович). Той е роден през 1859 г. в Переяславл, Украйна. Пише на иврит, идиш и руски език. От 1879 г. той публикува на иврит. Първите му произведения на идиш са повестта “Два камъка” и разказът “Избори” (1883 г.). В творчеството си Шолом Алейхем следва демократичните и просветителските традиции на европейската и руската литература. В памфлета “Съд над Шумер …” (1888 г.) и в серията статии “Темата за нищетата в еврейската литература” води борба против булевардната литература и идиличната романтика на народническата литература. Създаденият от него ежегодник “Ди идише Фолксбиблиотек” (1888-1889 г.) обединява много еврейски писатели и изиграва значителна роля в историята на новата еврейската литература. Шолом Алейхем е автор на романите: “Сендер Бланк и неговото семейство”, “Йосел Славея”, “Потоп”, “Кървава шега” и др.\r\n1832 г.\r\nУмира Жорж Кувиер – френски естествоизпитател, барон, член на Парижката АН (1975 г.). Автор е на трудове в областта на сравнителната анатомия, палеонтологията и систематиката на животните. Формулира закона за “корелацията на частите в организма”, според който органите си съответстват по строеж и по функция. Едновременно с К. Бер въвежда понятието “тип” в зоологията. В областта на палеонтологията установява връзката между животните и земните пластове. Ценните му открития са основа за бъдещата еволюционна теория, но самият Кувиер не вижда развитието, а създава метафизическа теория за катастрофите, според която периодично големи пространства от Земята са опустошавани и заселвани след това с други животни.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.13", "title": "Денят 13 май в световната история"}
{"url": "http://www.focus-news.net/news/2018/05/13/2521045/the-telegraph-napadatel-s-nozh-e-zastrelyan-ot-politsiyata-v-parizh.html", "text": "Нападател с нож е застрелян от полицията в Париж, след като убива един човек и ранява още четирима, пише британският вестник The Telegraph.\r\nПолицай се е опитал да обезвреди нападателя с електрошок, но не е успял и друг негов колега го е застрелял.\r\nСвидетели описват терориста като „брадат, дългокос, от северноафрикански произход, среден на ръст, на около 20 години“. Не са намерени документи у него и съдебните лекари ще се опитат да го идентифицират по пръстовите отпечатъци и ДНК анализ.\r\nСвидетелка разказва:“Нападателя просто се насочваше към случайно избрани хора и ги нападаше докато те стояха или ходеха. Като го видяха се разбягаха“.\r\nДруг свидетел казва: „Една жена стоеше до входа на ресторанта и той се насочи към нея и после намушка приятеля й. Имаше хаос и след това се чуха два изстрела“. Юлиян Марков", "date": "2018.05.13", "title": "The Telegraph: Нападател с нож е застрелян от полицията в Париж"}
{"url": "http://www.focus-news.net/news/2018/05/13/2521072/negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-dimitar-na-sofiyskiya-kvartal-pancharevo.html", "text": "На 13 май, неделя, от 09:30 часа ще бъде отслужена Архиерейска света Литургия в храм „Св. Димитър“, кв. \"Панчарево\", предаде репортер на Агенция \"Фокус\". С благословението на  Негово светейшество Българския патриарх и Софийски митрополит Неофит, Литургията ще оглави Негово Преосвещенство Белоградчишки епископ Поликарп, викарий на Софийския митрополит. Никола Петков", "date": "2018.05.13", "title": "Негово преосвещенство Белоградчишкият епископ Поликарп ще оглави архиерейска света Литургия в храм \"Св. Димитър\" на софийския квартал \"Панчарево\""}
{"url": "http://www.focus-news.net/news/2018/05/13/2521071/afp-zaginalite-v-atentatite-v-indoneziya-veche-sa-devet.html", "text": "Бройката на загиналите в бомбените атентати срещу църкви в град Сурабая вече е девет, съобщиха от полицията, предава AFP.\r\n„Девет души са загинали и 40 са в болница“, заяви говорителят на полицията на провинцията Източна Ява пред репортери, добавяйки че двама полицейски служители са сред ранените.\r\nВсе още никой не е поел отговорност за атаките, но от държавната разузнавателна агенция на Индонезия смятат, че те са дело на местната терористична групировка Джамаах Аншарут Даулах. Йонислав Дочев", "date": "2018.05.13", "title": "AFP: Загиналите в атентатите в Индонезия вече са девет"}
{"url": "http://www.focus-news.net/news/2018/05/13/2521074/burgas-tvorcheski-rabotilnichki-za-detsa-shte-se-provedat-v-turisticheski-kompleks-akve-kalide.html", "text": "Ефирната природа на нимфите – пазителки на водата от най-известната легенда за Акве Калиде, ще пресъздадат децата чрез витражни образи върху стъкло в творческата работилница Арт-и-Факти на 13 май. Това съобщиха от Община Бургас. А чрез изписване на букви, наподобяващи древни шрифтове, малките участници ще могат да създадат с туш и перо свое послание. Предстоящото издание на „Арт-и-Факти“ ще запознае децата с изкуствата стъклопис и калиграфия, както и с историята на Акве Калиде.\r\nНеделните празници на изкуствата за деца се организират всяка седмица от 11.00 до 13.00 часа. Такса за 1 творческа работилница – 3 лв. с включена 3D мапинг прожекция в музея; за участие във 2-ра творчески работилница + 1 лв.", "date": "2018.05.13", "title": "Бургас: Творчески работилнички за деца ще се проведат в Туристически комплекс „Акве Калиде“"}
{"url": "http://www.focus-news.net/news/2018/05/13/2521073/tass-mohamad-dzhavad-zarif-shte-poseti-kitay-i-rusiya.html", "text": "Министърът на външните работи на Иран Мохамад Джавад Зариф ще посети Китай, Русия и няколко европейски държави по време на работната си обиколка, заяви говорителят на външното министерство на Китай Ген Шуан в неделя, предава ТАСС.\r\n„Според моята информация обиколката на външния министър на Иран Мохамад Джавад Зариф включва Китай, Русия и няколко европейски държави. Той планира да обмени мнения с всяка от страните върху развитието около ядрената програма на Иран“, заяви говорителят.\r\nСпоред Шуан Китай, който е член на ядрената сделка с Иран, отделя сериозно внимание на казуса и е готов да проведе разговори с всички държави. Йонислав Дочев", "date": "2018.05.13", "title": "ТАСС: Мохамад Джавад Зариф ще посети Китай и Русия"}
{"url": "http://www.focus-news.net/news/2018/05/13/2521076/blagoevgrad-negovo-visokopreosveshtenstvo-nevrokopskiyat-mitropolit-serafim-shte-oglavi-nedelnata-sv-liturgiya-v-hram-vavedenie-bogorodichno.html", "text": "В празничния за християните неделен ден Негово високопреосвещенство Неврокопският митрополит Серафим ще оглави архиерейска света Литургия в известния благоевградски храм \"Въведение на Пресвета Богородица\", предаде репортер на Агенция \"Фокус\". Началото е от 9.00 часа. \r\nНикола ПЕТКОВ", "date": "2018.05.13", "title": "Благоевград: Негово високопреосвещенство Неврокопският митрополит Серафим ще оглави Неделната св. Литургия в храм \"Въведение Богородично\""}
{"url": "http://www.focus-news.net/news/2018/05/13/2521075/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "На 14 май 2018 г. „Софийска вода” временно ще прекъсне водоснабдяването в  някои части на столицата, съобщават от пресцентъра на дружеството. \r\nВъв връзка с подмяна на спирателни кранове на ул. „Бодра смяна“ кв. „Бенковски“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nбул. „Лазар Михайлов“, ул. „Наука“, ул. „Бодра смяна“, ул. „Тетевенска“, ул. „Хоризонт“, ул. „Биримирски извор“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площад „Биримирци“.\r\nВъв връзка с подмяна на сградно водопроводно отклонение на ул. „Солунска“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nпо ул. „Солунска“ от бул. „Витоша“ до ул. „Ангел Кънчев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с ул. „Солунска“.\r\nВъв връзка с изграждане на сградно водопроводно отклонение на ул. „Златовръх“ жк. „Лозенец“, се налага спиране на водоподаването от 10:00 до 21:00 часа на клиентите на „Софийска вода”, живеещи в района на:\r\nпо ул. „Златовръх“ от ул. „Кричим“ до ул. „Галичица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златовръх“ ъгъла с ул. „Кораб планина“.\r\nВъв връзка с изграждане на сградно водопроводно отклонение на ул. „Първа българска армия“ кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nпо ул. „Първа българска армия“ от ул. „Вела Чорбова“ до ул. „Рояк“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ ъгъла с ул. „Вела Чорбова“.\r\nВъв връзка с подмяна на сградно водопроводно отклонение на ул. „Родината“ с. Бусманци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Гурко“ №1, №3\r\nпо ул. „Родината“ от ул. „Татарски път“ до края в посока Запад. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родината“№25.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.13", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2018/05/13/2521077/sport-pari-sen-zhermen-zagubi-s-02-ot-ren-kato-domakin.html", "text": "Отборът на Пари Сен Жермен загуби с 0:2 от Рен на своя стадион „Парк де Пренс“ в двубой от 37-я кръг на френската „Лига 1“. Пари Сен Жермен вече си е осигурил титлата във Франция.\r\nДруги мачове от кръга:\r\nРасинг Страсбург 3:2 Олимпик Лион", "date": "2018.05.13", "title": "Спорт: Пари Сен Жермен загуби с 0:2 от Рен като домакин"}
{"url": "http://www.focus-news.net/news/2018/05/13/2521078/burgas-spokoyno-se-osashtestvyava-dvizhenieto-v-oblastta.html", "text": "Спокойно се осъществява движението в област Бургас, предаде репортер на Радио \"Фокус\" – Бургас. Няма образували се задръствания по най-натоварените кръгови кръстовища. Пътищата са сухи и нормално проходими. Няма ограничения на видимостта, каза дежурният в Областно пътно управление. Без затруднения се осъществява движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Спокоен е и автомобилният трафик в района на кръговото кръстовище “Трапезица” и пред Окръжна болница. Нормално интензивно е придвижването на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nИзвършват се ремонтни дейности на пътя Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018 г.\r\nДеница ДИМИТРОВА", "date": "2018.05.13", "title": "Бургас: Спокойно се осъществява движението в областта"}
{"url": "http://www.focus-news.net/news/2018/05/13/2521079/gd-granichna-politsiya-intenziven-e-trafikat-na-gkpp-kapitan-andreevo-za-tovarni-avtomobili-na-izhod.html", "text": "На българо-турската граница трафикът е интензивен на граничен контролно-пропускателен пункт „Капитан Андреево“ за товарни автомобили на изход. Това съобщиха от ГД „Гранична полиция“ – МВР. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.05.13", "title": "ГД „Гранична полиция“: Интензивен е трафикът на ГКПП „Капитан Андреево“ за товарни автомобили на изход"}
{"url": "http://www.focus-news.net/news/2018/05/13/2521084/plovdiv-patnite-nastilki-v-oblastta-sa-mokri-trafikat-se-osashtestvyava-bez-zatrudneniya.html", "text": "Трафикът по основните направления в областта се осъществява с нормална интензивност и без затруднения. Това съобщиха за Радио „Фокус“ – Пловдив от Областното пътно управление. Пътните настилки на територията на областта са предимно мокри, в планинските райони – мокри и хлъзгави, но нормално проходими. Заради валежите от дъжд е повишена опасността от образуването на свлачища и срутища по направленията Асеновград - Смолян, Кричим - Девин и Юговско ханче - Югово - Лъки - Здравец. Движението на МПС над 12 тона по АМ „Марица“, в участъка от км 0 до км 2, в посока София, е ограничено поради ремонтни дейности. Обходният маршрут за водачите в посока Свиленград – София се отклонява при пътен възел „Плодовитово“ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срокът на ограничението е до 30 юни. Временно движението по АМ „Тракия“ от км 134 до км 157, в участъка от Пловдив до Стара Загора, се извършва с максимална скорост до 90 км/час и повишено внимание поради извършване на краткотрайни ремонтни дейности. Срокът на ремонта е до 30 юни. Движението на МПС над 12 тона и в двете посоки по магистралата, в участъка от км 133 до км 156, е ограничено поради ремонтни дейности на настилката по платното в посока Пловдив-Бургас. Водачите трябва да използват обходни маршрути – от пътен възел „Пловдив Изток“ при км 133 на АМ „Тракия“, по път I-8 и II-66 до пътен възел „Плодовитово“ при км 165 и обратно. До 14 май преминаването по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Движението по пътя Шишманци - Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка се контролира от светофарна уредба. Срокът на ремонта е до 20 май.\r\nДвижението на територията на град Пловдив се извършва с нормална интензивност без затруднения. По-натоварено движение се отчита по входно-изходните артерии. Пътищата в града са мокри и хлъзгави.\r\nТони МИХАЙЛОВ", "date": "2018.05.13", "title": "Пловдив: Пътните настилки в областта са мокри, трафикът се осъществява без затруднения"}
{"url": "http://www.focus-news.net/news/2018/05/13/2521081/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sv-liturgiya-v-hram-sv-paraskeva-v-selo-semchinovo.html", "text": "В днешния празничен за християните неделен ден, с благословението на Негово високопреосвещенство Пловдивския митрополит Николай,  Негово преосвещенство Константийският епископ Яков ще оглави архиерейска св. Литургия в храм \"Св. Параскева\", село Семчиново, предаде репортер на Агенция \"Фокус\". Началото е от 09.00 часа. \r\nНикола ПЕТКОВ", "date": "2018.05.13", "title": "Пазарджик: Негово преосвещенство Константийският епископ Яков ще оглави архиерейска св. Литургия в храм \"Св. Параскева\" в село Семчиново"}
{"url": "http://www.focus-news.net/news/2018/05/13/2521083/tass-ruskata-voenna-politsiya-zapochva-da-patrulira-yuzhnite-pokraynini-na-damask.html", "text": "Екипи на руската военната полиция са започнали да патрулират южните покрайнини на Дамаск, които наскоро бяха освободени от бунтовниците, предава кореспондент на ТАСС от региона.\r\nПатрули на военната полиция са мобилизирани за почасови обиколки на най-важните улици в южните квартали на Дамаск. Поставени са и стационарни постове.\r\nМалка част от южната област на Дамаск все още е под контрола на Ислямска държава.\r\nВъоръжените сили на сирийската армия продължават операцията си за освобождаване на тези територии. Йонислав Дочев", "date": "2018.05.13", "title": "ТАСС: Руската военна полиция започва да патрулира южните покрайнини на Дамаск"}
{"url": "http://www.focus-news.net/news/2018/05/13/2521080/sputnik-napadatelyat-v-parizh-e-ot-chechenski-proizhod.html", "text": "Нападателят в Париж, който наръга пет души, убивайки един и ранявайки другите четири, е на 20 години и е от чеченски произход, съобщава френското радио „Europe1“ цитирайки свои източници, предадено от Sputnik.\r\nВсе още няма официална информация от полицията за самоличността на нападателя, както и за произхода му.\r\nПрокуратурата за борба с тероризма във Франция е започнала разследване по случая. Йонислав Дочев", "date": "2018.05.13", "title": "Sputnik: Нападателят в Париж е от чеченски произход"}
{"url": "http://www.focus-news.net/news/2018/05/13/2521085/burgas-v-grada-shte-se-provede-avtomobilnoto-sastezanie-pista-burgas.html", "text": "Автомобилно състезание „Писта Бургас“ ще се проведе днес в града. Това съобщиха от пресцентъра на Община Бургас. С решение на Българската федерация по автомобилен спорт, от предпоследно за 2017 г., то вече става първо в календара. Причината е винаги добрата организация и многохилядната публика, която събитието привлича.\r\nЗа осигуряване безопасното провеждане на мащабното автомобилно състезание \"Писта Бургас\" се налага да бъде затворена за движение ул. \"Крайезерна\" - от Пътен възел \"Запад\" (включително) до надлез \"Владимир Павлов\" до 18.00 часа днес. Организаторите се извиняват за причиненото временно неудобство, но едновременно с това обещават една изключително атрактивна надпревара. За извънредни случаи и за да може да се обслужват транспортно предприятията в района, ще бъде осигурена възможност за двупосочно движение в отсечката бензиностанция \"Ромпетрол\" - Товарна гара. Предвидени са и места в периферията за временен паркинг. На място ще има хора от организационния екип, които ще дават указания къде може да се паркира и как се стига до местата за безопасно наблюдение на състезанието.\r\nТова ще е шестнадесетото издание на \"Писта Бургас\". Както всяка година, публиката ще наброява десетки хиляди. Адреналина ѝ ще повишат с майсторското си каране 74 пилоти. За първи път ще бъде озвучено цялото трасе. Така зрителите постоянно ще знаят какво се случва\r\n\"Писта Бургас\" ще се излъчва на живо онлайн в сайта www.pistaburgas.com, където може да се открие подробна информация за логистиката на състезанието, пилотите и техните автомобили.", "date": "2018.05.13", "title": "Бургас: В града ще се проведе автомобилното състезание „Писта Бургас“"}
{"url": "http://www.focus-news.net/news/2018/05/13/2521086/afp-roditelite-na-napadatelya-v-parizh-sa-arestuvani.html", "text": "Родителите на нападателя в Париж, който уби един човек и рани други четири с нож, са задържани, заяви съдебен източник, цитиран от AFP.\r\nСъщият източник е заявил, че нападателят е роден през 1997 година в Чечня.\r\nВсе още няма официално потвърждение от полицията за самоличността и произхода на нападателя.\r\nПо случая тече разследване от френската прокуратура за борба с тероризма. Йонислав Дочев", "date": "2018.05.13", "title": "AFP: Родителите на нападателя в Париж са арестувани"}
{"url": "http://www.focus-news.net/news/2018/05/13/2521087/nad-50-snimki-sa-polucheni-v-ministerstvoto-na-regionalnoto-razvitie-i-blagoustroystvoto-za-konkursa-edna-reka-desetki-rayski-katcheta-posveten-na-reka-dunav.html", "text": "Повече от 50 снимки, които представят река Дунав, са получени само за седмица в Министерството на регионалното развитие и благоустройството за обявения фотоконкурс на тема „Една река – десетки райски кътчета“. Той е посветен на Международния ден на река Дунав, който се отбелязва на 29 юни. Това съобщиха от пресцентъра на Министерство на регионалното развитие и благоустройството.\r\n15 юни е крайният срок за изпращане на снимки за включване в надпреварата. Необходимо е само те да са направени в последната година и половина, да са между 2 MB и 6 MB и да представят река Дунав. Задължително е при изпращането им на e-mail: fotodanube@mrrb.governement.bg да се посочат име и адрес на автора, телефон, възраст, както и описание на мястото, където е направена снимката. За трите най-добри снимки ще има атрактивни призове, предвидени са и много поощрителни награди. \r\nКонкурсът цели да открие и популяризира най-красивите кътчета по река Дунав. Най-добрите снимки ще станат част от специална изложба, която ще бъде открита в Русе от министъра на регионалното развитие и благоустройството Николай Нанков на 29 юни. Част от снимките ще бъдат изложени и на „Моста на влюбените“ в София през октомври в експозиция, която ще бъде част от заключителното събитие за Българското председателство на Дунавската стратегия - Седмия годишен форум и министерската среща за туризма. Акценти на форума са регионалният туризъм като генератор на икономически растеж и ключов фактор за справяне с екологичните, социално-икономическите и демографските предизвикателства, както и културното наследство в политиките на ЕС като ресурс за устойчиво развитие. \r\nНа 25 май в София, като част от календара на Българското председателство на Дунавската стратегия, предстои съвместната работна среща на Националните ѝ координатори и Координаторите на приоритетни области, посветена на възможностите за оптимизиране на работата по нея.", "date": "2018.05.13", "title": "Над 50 снимки са получени в Министерството на регионалното развитие и благоустройството за конкурса „Една река – десетки райски кътчета“, посветен на река Дунав"}
{"url": "http://www.focus-news.net/news/2018/05/13/2521088/varna-ogranicheno-e-dvizhenieto-na-tezhkotovarni-avtomobili-nad-10-tona-po-patya-kranevo-varna-pri-km-83-zaradi-svlachishte.html", "text": "Сухи са пътните настилки на територията на Варна и областта, предаде репортер на Радио „Фокус“ – Варна. Времето е ясно, видимостта е добра. Трафикът по основните направления за София, Бургас и Добрич е с нормална интензивност за неработен ден. По данни на Агенция „Пътна инфраструктура“ по автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище. Трафикът в участъка от км 125+000 до км 165+000 се осъществява с повишено внимание заради монтаж на ограничителни системи. Работи се и по част от третокласната пътна мрежа в областта. По пътя Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента, тъй като има частични ремонтни дейности на асфалтовата настилка.\r\nМарияна ВАЛЕНТИНОВА", "date": "2018.05.13", "title": "Варна: Ограничено е движението на тежкотоварни автомобили над 10 тона по пътя Кранево – Варна при км 83 заради свлачище"}
{"url": "http://www.focus-news.net/news/2018/05/13/2521090/reuters-sadat-v-iran-osadi-osem-dushi-na-smart-zaradi-teroristichnite-ataki-sreshtu-parlamenta.html", "text": "Съдът в Иран осъди на смърт осем души в неделя, заради терористичните нападения срещу парламента през изминалата година, които убиха 18 души, съобщи държавната телевизия на Иран, предава Reuters.Агенция „Фокус“ припомня: Йонислав Дочев", "date": "2018.05.13", "title": "Reuters: Съдът в Иран осъди осем души на смърт, заради терористичните атаки срещу парламента"}
{"url": "http://www.focus-news.net/news/2018/05/13/2521092/pss-dobri-sa-usloviyata-za-turizam-v-planinite-no-v-sledobednite-chasove-vremeto-shte-se-vloshi.html", "text": "Сутринта метеорологичната обстановка на повече места е добра, но следобед времето ще се влоши. Тава съобщиха за Агенция „Фокус“ от Планинската спасителна служба (ПСС) към БЧК. По-лоши са условията в Родопите, където има мъгла и валежи от дъжд. В останалите места времето е ясно, само на отделни места има разкъсана облачност. Заради очакваното влошаване на времето от ПСС съветват туристите, предприели поход в планината, да се приберат по-рано. \r\nЛифтовите съоръжения никъде не работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2018.05.13", "title": "ПСС: Добри са условията за туризъм в планините, но в следобедните часове времето ще се влоши"}
{"url": "http://www.focus-news.net/news/2018/05/13/2521089/plovdiv-mazh-e-zaginal-sled-kato-e-blasnat-ot-avtomobil-na-patya-plovdiv-peshtera-shofyorat-e-izbyagal.html", "text": "Мъж е загинал на място, след като е блъснат от автомобил на пътя Пловдив - Пещера след село Оризари в посока в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за блъснат пешеходец на пътното платно е подаден след 21.30 часа снощи. Все още не е ясна самоличността на загиналия. Издирва се водачът на автомобила, който е напуснал местопроизшествието. Образувано е досъдебно производство, служители на Районното полицейско управление в Стамболийски продължават работа по случая. От полицията предупредиха, че движението ще бъде затруднено за извършване на втори оглед.\r\nТони МИХАЙЛОВ", "date": "2018.05.13", "title": "Пловдив: Мъж е загинал, след като е блъснат от автомобил на пътя Пловдив - Пещера, шофьорът е избягал"}
{"url": "http://www.focus-news.net/news/2018/05/13/2521093/varna-ogranichen-e-dostapat-do-chast-ot-morskata-gradina-zaradi-provezhdaneto-na-maraton-varna.html", "text": "Близо 50 елитни атлети от 22 държави, сред които Кения, Мароко, Израел, Германия, Гърция, Румъния, Италия, Англия, Финландия и други са се записали за участие в Маратон Варна 2018. Това съобщиха от Община Варна. Маратонът започна в  9.30 часа на площад „Независимост“. Маршрутът на трасето е централна пешеходна зона по бул. „Княз Борис I“, покрай храм Свети Николай, по бул. „Сливница“ към входа на Морската градина, Слънчевият часовник, под „Морско казино“, тихата алея, амфитеатъра под Пантеона, под комплекс „Хоризонт“, вила „Максим“, по алеята на олимпийските спортове, Делфинариум, бул. “Княз Борис I” автобусна лента, паркинг Пикадили Парк, общински паркинг Почивка, Станчова алея, завой на почивка към Алея Първа, Алея Първа до басейн „Приморски“, Варненски Аквариум, Слънчевия часовник, бул. „Сливница“, храм Свети Николай и финал на площад „Независимост“. Контролното време за класическия маратон си остава 5 часа, подкрепителни и освежителни пунктове ще бъдат изградени на всеки 5 км.\r\nЗаради провеждането на Маратона, е ограничен е достъпът до част от Морската градина. Всички затворени алеи ще бъдат ясно обозначени със сигнални ленти, ограничителни конуси, подвижни прегради и охранявани от полицейски екипи и доброволци. От 9.00 часа до приключване на мероприятието – около 16.00 часа, затворени за движение са дясната лента на бул. „Княз Борис Първи“ от отбивката за КПП „Делфинариум“ до алеята към „Карин дом“ по посока „Почивка“. Няма да се обслужват спирки „Св. Никола“ и „Карин дом“ по посока „Почивка“. За времето до 18.30 часа на 13-ти май се забранява достъпът на автомобили на крайбрежна алея „Кап. Георги Георгиев.", "date": "2018.05.13", "title": "Варна: Ограничен е достъпът до част от Морската градина, заради провеждането на Маратон Варна"}
{"url": "http://www.focus-news.net/news/2018/05/13/2521091/predsedatelyat-na-smetnata-palata-tsvetan-tsvetkov-smetnite-palati-tryabva-da-sa-nachelo-na-promenite-v-publichniya-sektor.html", "text": "Като председател на Съвета на Европа България е инициатор и домакин на една изключително важна среща на върха Европейски съюз-Западни Балкани. България е убедена в общото по-добро бъдеще за всички страни от Европа и вярвам, че ние като Върховни одитни инситуции ще успеем да начертаем и извървим тази част от трасето към целта, в която зависи от нас. Това каза председателят на Сметната палата Цветан Цветков в интервю за Агенция „Фокус“ по повод предстоящата конференция за ролята на Върховните одитни институции за засилване на отчетността, прозрачността и интегритета в публичния сектор. По думите на Цветан Цветков едва ли има гражданин на нашия континент, който да е безразличен към това къде отиват неговите средства и дали срещу тях ще получи качествено здравеопазване, образование, транспорт, административни услуги – всичко, което заслужава. „Ролята на Върховните одитни институции в Европа днес отдавна вече не се изчерпва с това да проверяват дали средствата са правилно отчетени, дали са събрани и разходвани в съответствие със закони и разпоредби. Днес по-важният въпрос е постигнат ли е резултат, когато са похарчени и има ли ползи за обществото от това“, отбеляза  председателят на Сметната палата. „Затова и трябва да се стремим да извършваме одити, които добавят стойност, а не само такива, които показват законосъобразност. Това също ще бъде и една от нашите основни дискусии, защото сметните палати трябва да са начело на промените в публичния сектор“, каза още той.", "date": "2018.05.13", "title": "Председателят на Сметната палата Цветан Цветков: Сметните палати трябва да са начело на промените в публичния сектор"}
{"url": "http://www.focus-news.net/news/2018/05/13/2521082/tarseneto-na-boyan-petrov-prodalzhava.html", "text": "Спасители търсят ниши около най-високия лагер под връх Шиша Пангма в Хималаите в търсене на алпиниста Боян Петров, който е в неизвестност от 10 дни, предаде БНР. Вчера те изкачиха маршрута до там, но не откриха следи. Няма я и палатката на българина, която преди няколко дни беше забелязана в същия лагер. \r\nБез резултат вчера бяха и двата полета на хеликоптери над района. Днес те няма да летят, заради безопасността на спасителите, които ще са по склона. На по-ниския лагер - две, има голяма група, която също се очаква днес да продължи издирването. \r\nДокато тече издирването, колега на Петров - Атанас Скатов, атакува друг 8-хилядник в Хималаите - върхът Чо Ою. Той и още десетина алпинисти изчакваха няколко дни на втория височинен лагер под върха заради ураганни ветрове и температура от минус 35 градуса. Това е първи опит на българина да изкачи осемхилядник без изкуствен кислород и без помощта на шерпи. До момента Атанас Скатов е изкачил 7 от 14-те осемхилядника на планетата. Днес е последен шанс за пролетната експедиция до Чо Ою. Ако времето не е подходящо, алпинистите ще напуснат базовия лагер, а българинът, след кратка почивка, ще се отправи към Еверест за трето поред изкачване", "date": "2018.05.13", "title": "Търсенето на Боян Петров продължава"}
{"url": "http://www.focus-news.net/news/2018/05/13/2521098/varna-10-uchilishta-byaha-otlicheni-za-prinos-v-osashtestvyavaneto-na-politikata-po-preventsiya-na-riskovoto-povedenie-sred-detsa-i-mladi-hora-v-grada.html", "text": "10 училища бяха отличени за активна дейност и принос в осъществяването на политиката по превенция на рисковото поведение сред деца и млади хора във Варна. Това съобщиха за Радио „Фокус“ – Варна от Дирекция „Превенции“ към Община Варна. Отличията бяха връчени през седмицата по време на специална церемония „Младите хора и бъдещето“, която е израз на партньорството между община и училище, както и на разбирането, че обединените усилия на общината, училищната общност, родителите и гражданското общество, са необходимите условия за формиране мирогледа на младите хора, за по-добро и успешно бъдеще на обществото.В церемонията се включиха директори, зам.-директори и учители от Първа езикова гимназия, IV ЕГ „Фр. Жолио-Кюри“, III ПМГ „Акад. М. Попов“, ГПЧЕ „Йоан Екзарх“, СУ за ХНИ „К. Преславски“, Професионална техническа гимназия, МГ „Д-р П. Берон“, ВТГ „Г. Ст. Раковски“, ПГТ „Проф. д-р Асен Златаров“ и ПГИ „Д-р Иван Богоров“, ръководители на превантивни клубове, ученици-доброволци от Градския и училищните превантивни клубове към дирекция „Превенции“ от посочените училища, както и ръководители и експерти от Община Варна, Регионалното управление на образованието, общински съветници и др. Грамоти получиха още 24 ученици-доброволци за личен принос и активна доброволческа работа в развитието и прилагането на общинската политикa по превенция на рисковото поведение сред деца и млади хора, както и 48 ученици-доброволци от Градския превантивен клуб за участие в реализирането на общинската програма по превенция на рисковото поведение сред деца и млади хора и активна доброволческа работа в кампании и обучения по връстников подход. Връчени бяха и 121 удостоверения на ученици-доброволци за преминат курс на обучения по основните направления, по които работи дирекция „Превенции“ – превенция на наркомании, превенция на трафика на хора, превенция на ХИВ/СПИН, безопасен интернет.\r\nМарияна ВАЛЕНТИНОВА", "date": "2018.05.13", "title": "Варна: 10 училища бяха отличени за принос в осъществяването на политиката по превенция на рисковото поведение сред деца и млади хора в града"}
{"url": "http://www.focus-news.net/news/2018/05/13/2521094/the-tehran-times-iransko-balgarski-biznes-forum-shte-se-provede-v-targovskata-kamara-na-iran.html", "text": "Иранско-български бизнес форум ще се проведе в Иранската камара на търговията, индустрията, мините и агрикултурата в понеделник, съобщиха от камарата, пише The Tehran Times.\r\nФорумът ще се проведе едновременно с визитата на министъра на икономиката на България Емил Караниколов в Иран.\r\nПо време на среща между президента на България Румен Радев и министъра на външните работи на Иран Мохамад Джавад Зариф през февруари месец, българският президент заяви, че страната му се интересува от задълбочаване на партньорството с Иран в сферите на търговията, енергетиката и науката. Йонислав Дочев", "date": "2018.05.13", "title": "The Tehran Times: Иранско-български бизнес форум ще се проведе в търговската камара на Иран"}
{"url": "http://www.focus-news.net/news/2018/05/13/2521095/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. С нормална интензивност се извършва движението по главен път Е-79 и автомагистрала „Струма“. Пътните настилки в областта са сухи и нормално проходими. Проходът Предел е отворен за преминаването на всички видове моторни превозни средства. През изминалото денонощие няма регистрирани тежки пътни инциденти.\r\nЛора КАЛЧЕВА", "date": "2018.05.13", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/05/13/2521097/vitsepremierat-ekaterina-zaharieva-shte-predsedatelstva-zasedaniyata-na-savet-obshti-vaprosi-i-savet-obshti-vaprosi.html", "text": "Заместник министър-председателят и министър на външните работи Екатерина Захариева ще председателства предстоящите заседания на Съвет „Общи въпроси“ и Съвет „Общи въпроси“ (член 50). Заседанията на двата формата ще се проведат на 14 май в Брюксел, съобщават от пресцентъра на МВнР. \r\nДенят ще започне със Съвет „Общи въпроси“, на който Европейската комисия ще представи официално предложението си за следващата Многогодишна финансова рамка, което бе публикувано на 2 май. Министрите ще имат възможност за първи обмен на мнения. Политическата дискусия ще постави началото на преговорния процес по финансовата рамка на ЕС за периода 2021–2027 г. \r\nСъвет „Общи въпроси“ ще започне подготовката за редовното заседание на Европейския съвет на 28-29 юни. Министрите  ще обсъдят проекта на дневен ред, който ще бъде представен на вниманието на лидерите. Съветът ще продължи с въпроса за върховенството на закона и Полша. Комисията ще информира министрите за продължаващия диалог с полските власти. Работният обяд на министрите ще бъде  на тема „Ключови предизвикателства от национална гледна точка в контекста на изборите за Европейски парламент през 2019 г.”. \r\nСледобед Съвет „Общи въпроси“ ще продължи във формат 27. Главният преговарящ на ЕС Мишел Барние ще информира Съвета  за актуалното състояние на преговорите с Обединеното кралство.  Министрите ще започнат подготовката за юнското заседание на Европейския съвет (член 50), като ще разгледат проекта за дневен ред. \r\nПреди началото на заседанията в Брюксел министър Захариева ще направи изявление за медиите около 08.25 ч местно време (09.25 ч българско време). \r\nПресконференцията на вицепремиера след приключването на СОВ ще започне около 13.15 ч* местно време (14.15 ч българско време), а след края на СОВ по чл.50 – около 17 ч* местно време (18 ч българско време).", "date": "2018.05.13", "title": "Вицепремиерът Екатерина Захариева ще председателства заседанията на Съвет „Общи въпроси“ и Съвет „Общи въпроси“"}
{"url": "http://www.focus-news.net/news/2018/05/13/2521096/tass-kitay-i-rusiya-imat-potentsiala-za-zadalbocheno-satrudnichestvo-v-siriyskata-kriza.html", "text": "Китай и Русия имат потенциала да задълбочат сътрудничеството си в търсене на начини за решаване на сирийската криза, заяви специалният пратеник на Китай за Сирия Се Сяоян пред ТАСС в понеделник.\r\n„Отношенията между Китай и Русия представляват широко стратегическо партньорство и колаборация. Ние сме в постоянна връзка и провеждаме консултации. Всяка от страните допринася за решаването на сирийския проблем“, заяви Си.\r\nСпоред дипломата, двете страни поддържат ефикасна връзка по сирийския въпрос, която все още има „голямо място“ за разширение.\r\n„Допускам, че и двете страни трябва да продължат усилията си в сфери като защита на режима на прекратяване на огъня, насърчаване на политическия процес, както и по въпросите за следвоенното възстановяване на Сирия“, отбеляза той. Йонислав Дочев", "date": "2018.05.13", "title": "ТАСС: Китай и Русия имат потенциала за задълбочено сътрудничество в сирийската криза"}
{"url": "http://www.focus-news.net/news/2018/05/13/2521099/sofiyska-voda-specheli-parvo-myasto-v-natsionalniya-konkurs-nay-zelenite-kompanii-na-balgariya.html", "text": "Осмият конкурс за \"Най-зелените компании в България\", организиран от b2b Media, донесе изключително признание за \"Софийска вода\" АД като част от групата Веолия. Дружеството се нареди на първо място в осмото издание на конкурса в раздел \"Енергетика и воден сектор\", а същевременно бе отличена и със специална награда за зелена инвестиция. Това съобщиха от пресцентъра на дружеството.\r\nПри получаването на наградата Изпълнителният директор на \"Софийска вода\" Арно Валто заяви, че призът е признание за усилията на екипа на дружеството да превърне компанията в действащ пример за кръгова икономика, която е на път да направи ВиК оператора на София енергийно независим.\r\nПречиствателната станция за отпадъчни води край Кубратово произвежда зелена енергия, достатъчна за задоволяване на собствените ѝ енергийни нужди и още 24 на сто от произвежданата електроенергия отива на пазара за зелен (от възобновяеми източници) ток. Освен пречистените битови води на столицата, които се връщат с проверено качество обратно в природата, над 100 000 тона карбонови емисии годишно не се изпускат в атмосферата, благодарение на това производство. Отделно утайките се използват за тор в селското стопанство.\r\nКатегориите в конкурса \"Най-зелените компании на България\" са общо 14, единият приз от които бе присъден на \"Софийска вода\" АД. Компанията бе и сред 33-те отличени проекти за зелените инвестиции, които е направила. Националният конкурс се провежда съвместно с Министерството на околната среда и водите.", "date": "2018.05.13", "title": "„Софийска вода“ спечели първо място в националния конкурс „Най-зелените компании на България\""}
{"url": "http://www.focus-news.net/news/2018/05/13/2521100/varna-ponizhava-se-tsenata-na-chereshite-i-yagodite-po-pazarite-v-grada.html", "text": "Понижава се цената на черешите и ягодите във Варна. Това показа репортерска проверка на Радио „Фокус“ – Варна. В началото на месеца черешите се предлагаха по 24 лева за килограм, а в момента са на цени между 9 и 20 лева за килограм. Търговците коментират, че търсене има. По-ниска е и цената на ягодите, които се предлагат между 3 и 6 лева за килограм. Цената на крушите остава непроменена – от 2.50 лева до 4 лева за килограм, а ябълките са между 1.50 лева и 4 лева за килограм. До 3.20 лева за килограм се търгуват бананите, а лимоните са на цени от 2.40 лева до 3.20 лева за килограм. По-ниска е и цената на нектарините, които се предлагат по 7 лева за килограм, а кайсиите - по 5 лева за килограм. \r\nПри зеленчуците също има лек спад на цените от началото на месец май. Килограм български розови домати вече мога да бъдат намерени за 4 лева за килограм. Краставиците са средно по 2.50 лева за килограм, цената на салатките и репичките е средно около 1 лев. Връзка пресен лук или чесън се предлагат за 0.5 лева. По пазарите има още спанак, целина и разсади на домати и краставици. Пресните картофи са около 2.50 лева за килограм, тиквичките са по 2 лева за килограм, а зелето е средно около 1.20 за килограм.\r\nМарияна ВАЛЕНТИНОВА", "date": "2018.05.13", "title": "Варна: Понижава се цената на черешите и ягодите по пазарите в града"}
{"url": "http://www.focus-news.net/news/2018/05/13/2521101/middle-east-monitor-izraelski-samoleti-udariha-ivitsata-gaza.html", "text": "В събота израелски военни самолети удариха цели в Ивицата Газа, съобщиха от армията на Израел, предава Middle East Monitor.\r\nВ изявление, израелската армия потвърди, че „експлозиите дочути в северната част на ивицата Газа са резултат от израелски операции там.“\r\nАтаката идва, след като Израел обяви, че ще затвори пункта за преминаване Керем Шалом между Израел и ивицата Газа до второ нареждане.\r\n„Заради унищожаването на пункта за преминаване Керем Шалом от палестинската страна, министърът на отбраната Авигдор Либерман одобри затварянето на пункта“, заявиха от армията. Йонислав Дочев", "date": "2018.05.13", "title": "Middle East Monitor: Израелски самолети удариха Ивицата Газа"}
{"url": "http://www.focus-news.net/news/2018/05/13/2521105/alsat-m-makedoniya-saimir-tahiri-e-postaven-pod-domashen-arest.html", "text": "Бившият министър на вътрешните работи на Албания Саимир Тахири е поставен под домашен арест, обяви прокуратурата в Тирана, предава скопският телевизионен канал „Алсат-М“.\r\nСаимир Тахири вече седем месеца е в процес на разследване за предполагаемо участие в контрабанда на наркотици и корупция. Ако бъде осъден, го чакат 15 години затвор.\r\nПрокуратурата е поискала Тахири да бъде задържан, но съдът е решил той да бъде поставен под домашен арест, допълват от прокуратурата. Йонислав Дочев", "date": "2018.05.13", "title": "„Алсат-М“ (Македония): Саимир Тахири е поставен под домашен арест"}
{"url": "http://www.focus-news.net/news/2018/05/13/2521106/normalno-se-izvarshva-preminavaneto-na-avtomobilite-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването на автомобилите през граничните пунктове на територията на Югозападна България. Това съобщиха за Радио „Фокус“ – Пирин от Гранична полиция. Без проблеми се извършва преминаването през ГКПП „Кулата“, „Илинден“, „Златарево“ и „Станка Лисичково“.\r\nЛора КАЛЧЕВА", "date": "2018.05.13", "title": "Нормално се извършва преминаването на автомобилите през граничните пунктове на територията на Югозападна България"}
{"url": "http://www.focus-news.net/news/2018/05/13/2521108/razgrad-mazh-i-zhena-sa-postradali-pri-katastrofa-v-isperih.html", "text": ": Мъж и жена са пострадали при катастрофа в Исперих. Това съобщиха от ОДМВР - Разград. Около 18.15 часа на 11 май неправоспособният водач с инициали Н.З. на 31 г. от село Подайва предприема маневра „завой наляво“ с „Фолксваген Джета“, при което отнема предимството на изпреварващия го автомобил „БМВ“, шофиран от 27-годишния с инициали Д.Д. от Исперих. При сблъсъка двата автомобила излизат вляво от платното за движение. Пострадали са водачът Н.З. и возещата се с него жена с инициали Б.З. на 29 г. Настанени са в МБАЛ - Исперих с охлузни рани и комоцио, без опасност за живота. По случая се води досъдебно производство.", "date": "2018.05.13", "title": "Разград: Мъж и жена са пострадали при катастрофа в Исперих"}
{"url": "http://www.focus-news.net/news/2018/05/13/2521104/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Нормално натоварен е трафикът по автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. По думите му пътните настилки са сухи. Нормално се извършва движението и по път Е-79, както и по направлението София – Кюстендил. Слаб е трафикът в посока от и за ГКПП „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър по пътя Бобов дол – Жедна се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни.\r\nЛора КАЛЧЕВА", "date": "2018.05.13", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/05/13/2521103/sofiya-vremenno-e-promenen-marshrutat-na-chast-ot-gradskiya-transport.html", "text": "Във връзка с провеждането на полумаратона в София временно е променен маршрутът на част от градския транспорт, съобщиха от Столична община. Автобусите, които преминават през Орлов мост, са отклонени от бул. „Христо и Евлоги Георгиеви“ през бул. „Драган Цанков“. Тролейбусите 1, 2 и 4, които идват от кв. „Хаджи Димитър“, обръщат на ул. „Кракра“. Тролейбусите от кв. „Борово“ се движат по ул. „Г. С. Раковски“ и бул. „Васил Левски“.", "date": "2018.05.13", "title": "София: Временно е променен маршрутът на част от градския транспорт"}
{"url": "http://www.focus-news.net/news/2018/05/13/2521102/burgas-izlozhbata-balgarite-svettsi-shte-bade-otkrita-v-regionalniya-istoricheski-muzey-na-19-may.html", "text": "На 19 май 2018 г. от 18.30 часа в Историческия музей (на ул. \"Лермонтов\" 31) ще бъде открита изложбата „Българите светци“, съобщиха от Регионален исторически музей – Бургас. Това е най-новата авторска експозиция на бургаските историци, върху която те работеха през последните 6 месеца. Изложбата е съфинансирана от сесия на Министерство на културата за дейности в областта на музейното дело и изобразителните изкуства.\r\nВ нея са представени 65 българи, канонизирани за светци от Българската, Сръбската, Румънската и Руска църква. Тематично те са разпределени като светци отшелници, светци просветители, светци мъченици, светци владетели и светци църковни дейци. Живели са във времената от IX до ХХ. Това е първата изложба в България, в която е обобщена информация и се представят всички българи, чиито заслуги и подвизи са довели до тяхното канонизиране.\r\nИзложбата е част от програмата на Регионален исторически музей – Бургас по случай Нощта на музеите, която през 2018 г. ще се състои на 19 май. За нея музеят е подготвил шест изложби, разпределени в четирите експозиции – aрхеологическа, eтнографска, историческа и природонаучна.", "date": "2018.05.13", "title": "Бургас: Изложбата „Българите светци“ ще бъде открита в Регионалния исторически музей на 19 май"}
{"url": "http://www.focus-news.net/news/2018/05/13/2521110/sofiya-obshtinskiyat-savetnik-ot-bsp-v-stolichniya-obshtinski-savet-alyosha-dakov-shte-provede-priemna-za-grazhdani-na-14-may-2018-g.html", "text": "На 14 май 2018 г., понеделник, от 16:00 до 18:00 ч. общинският съветник от БСП в Столичния общински съвет Альоша Даков ще проведе приемна за граждани в Районния съвет на БСП – Изгрев на ул. „Пиер Дегейтър“ 1 в ж.к. „Изток“. Това съобщиха от пресцентъра на Градския съвет на БСП - София. \r\nДопълнителна информация може да получите на телефон 0899 834 282.", "date": "2018.05.13", "title": "София: Общинският съветник от БСП в Столичния общински съвет Альоша Даков ще проведе приемна за граждани на 14 май 2018 г."}
{"url": "http://www.focus-news.net/news/2018/05/13/2521112/blagoevgrad-pozharnikari-se-otzovaha-na-signal-ot-zadeystvala-se-protivopozharnata-alarma-na-sgradata-na-noi-v-grada-ne-e-ustanoven-pozhar.html", "text": "Пожарникари се отзоваха на сигнал на задействал се датчик на противопожарната аларма на сградата на НОИ - Благоевград, предаде репортер на Радио „Фокус“ - Пирин. Сигналът е подаден около 09.15 часа тази сутрин. На място веднага се отзова екип на Регионална дирекция „Пожарна безопасност и защита на населението” – Благоевград. Пожарникарите не успяха да влязат в сградата около един час, тъй като нямаше служител, който да осигури достъп. Служителите правеха огледи, но нямаше индикации за пожар. След час те бяха допуснати до обекта, като констатираха, че се е задействат датчикът на противопожарната аларма, но няма пожар в сградата.\r\nЛора КАЛЧЕВА", "date": "2018.05.13", "title": "Благоевград: Пожарникари се отзоваха на сигнал от задействала се противопожарната аларма на сградата на НОИ в града, не е установен пожар"}
{"url": "http://www.focus-news.net/news/2018/05/13/2521109/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: евродепутатът от ПЕС - БСП Георги Пирински, Велислава Кръстева от ДПС, експредседателят на 44-тото НС Димитър Главчев, министърът по европредседателството Лиляна Павлова и Архимандрит Никанор, игумен на Църногорския манастир.\r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.05.13", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/05/13/2521114/razgrad-8-godishno-momche-e-postradalo-pri-detska-igra-v-dvora-na-uchilishteto-v-selo-sevar.html", "text": "8-годишно момче е пострадало при детска игра в двора на училището в кубратското село Севар. Това съобщиха от ОДМВР - Разград. Около 12.00 часа на 11 май негов връстник го блъсва към стъкло на прозорец и му причинява порезна рана в областта на двете китки и разкъсване на сухожилие на лявата ръка. Пострадалото момче е прието в МБАЛ - Кубрат и след обработка на раните е пренасочено към МБАЛ - Разград. По случая се води проверка.", "date": "2018.05.13", "title": "Разград: 8-годишно момче е пострадало при детска игра в двора на училището в село Севар"}
{"url": "http://www.focus-news.net/news/2018/05/13/2521111/reuters-premierat-na-irak-hayder-al-abadi-vodi-v-rezultatite-ot-parlamentarnite-izbori.html", "text": "Министър-председателят на Ирак Хайдер ал Абади изглежда, че води в резултатите от парламентарните избори проведени в събота, 12 май, съобщава Reuters цитирайки свои източници.\r\nНа второ място засега е съюзът на Муктада ал-Садр.\r\nЦитираният източник е съобщил неофициални временни резултати.\r\nОфициалните резултати се очакват в понеделник, 14 май. Йонислав Дочев", "date": "2018.05.13", "title": "Reuters: Премиерът на Ирак Хайдер ал Абади води в резултатите от парламентарните избори"}
{"url": "http://www.focus-news.net/news/2018/05/13/2521113/iliana-benovska-g-zha-ninova-imate-li-sila-sled-2-godini-nachelo-da-poiskate-odobrenie-ot-bsp.html", "text": "Г-жа Нинова, имате ли сила след 2 години начело да поискате одобрение от БСП? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. На 17 май 2018 г. в София ще се състои най-важното събитие от европредседателството на България - среща на върха ЕС-Западни Балкани, която ще потвърди европейската перспектива на Западните Балкани - „регион с пресни спомени от войните и с дълга история на близки отношения с Русия“, така характеризира предстоящото  председателят на Европейския съвет Доналд Туск. Каквото и да се случи на тази среща едно ще е ясно не само в Българи, но и в Европа - носителят на 3-ти мандат и водач на управляващата партия ГЕРБ Бойко Борисов възходящо осъществява мисията си да обедини Балканите и им бъде водач по пътя към Европа и членство в НАТО. \r\nВ същото време по „български“ обичай Вие, председателката на БСП, Корнелия Нинова яростно критикувате 1-та година от управлението на кабинет „Борисов 3“ и предричате предсрочни избори. Странно е, обаче, основанието, което изтъквате като отключващо предсрочните избори. Обещавате, че Борисов сам щял да си подаде оставката. Наложи се Борисов публично да заяви, че няма никакво намерение да си подава оставката. Е? Критикувайте, да, това е задачата на опозицията. Да, предсрочни избори са инструмент да премерите отново сили с Борисов и да опитате БСП да застане начело в НС, а вие, Нинова, да станете министър-председател. Хубаво. Мечтите трябва да се осъществяват. Но защо не изтъквате, като аргумент за предсрочни избори, че БСП е засилила доверието към себе си пред избирателите? Защо не изтъквате, че имате и програма за по-добър живот на българите? Защо не изтъквате, че имате по-добър кадрови потенциал за министри, които ще ни поведат към „светло бъдеще“?\r\nГовореното „от името на народа“ е Ваш патент през 2-те години, в които сте начело на БСП. Но дали е ефективно за повишаване на авторитета Ви вътре в БПС и в повишаване на авторитета на БСП пред избирателите - за предстоящите евро и местни избори? \r\nНа 8 май 2018 г. се навършиха 2 години, откакто ръководите БСП. Попитах Ви на пресконференция какви са постиженията Ви в засилването и осмислянето на политиката на БСП. Не ми отговорихте. Но ако се гласите, Вие, Нинова, да оглавите държавата, редно е да проверите първо дали, Вие, Нинова, оглавявате с одобрението на членовете на БСП партията? Ще имате ли сила да свикате най-малко НС, а защо не и конгрес на БСП, за да отчетете личните си постижения, но и личните си неуспехи? Ще имате ли сила и да подложите на гласуване поста си на председател на БСП, за да се уверите радвате ли се, наистина, на одобрението на БСП?\r\nАз съм Беновска. И питам.", "date": "2018.05.13", "title": "Илиана Беновска: Г-жа Нинова, имате ли сила след 2 години начело да поискате одобрение от БСП"}
{"url": "http://www.focus-news.net/news/2018/05/13/2521115/afp-napadatelyat-v-parizh-e-bil-v-spisak-sas-zapodozreni-ekstremisti.html", "text": "Нападателят в Париж, който в събота уби един човек и рани други четири с нож, е бил в списък със заподозрени екстремисти, заяви източник близък до разследването пред AFP.\r\nРоденият в Чечня френски гражданин е бил в така нареченото досие „S“ заедно с хора заподозрени в радикализирани виждания, които могат да представляват опасност за сигурността.\r\nОт полицията обявиха, че нападателят няма криминално досие. Йонислав Дочев", "date": "2018.05.13", "title": "AFP: Нападателят в Париж е бил в списък със заподозрени екстремисти"}
{"url": "http://www.focus-news.net/news/2018/05/13/2521116/plovdiv-deputatat-ot-gerb-dimitar-lazarov-prisastva-na-otkrivaneto-na-naroden-sabor-2018.html", "text": "С хляб и сол по стара традиция бяха посрещнати официалните гости на „Народен събор“ 2018 в парк „Лаута“ в Пловдив. Това съобщиха от пресцентъра на ПП ГЕРБ. На откриването на двудневния фестивал за фолклор присъстваха министърът на културата на Република Македония Роберт Алагьозовски, кметът на Пловдив инж. Иван Тотев, народният представител от ГЕРБ Димитър Лазаров, районни кметове, участниците в Международния фестивал за поезия „Орфей“. \r\nСимволичният домакин на събитието - кметът на район „Тракия“ Костадин Димитров, благодари на участниците, които са повече от 3 000, че ще пренесат творчеството си в парк „Лаута“ и ще зарадват с него многобройните посетители. \r\n\"Прекрасно е всеки път, когато сме тук да си спомняме как изглеждаше \"Лаута\" преди 7-8 години, колко усилия положихме, за да го превърнем в предпочитано място. И след това, някак по естествен начин, дойдоха и тези прекрасни идеи с празниците на народното творчество\", заяви в приветствието си кметът Иван Тотев. \r\nГръм на черешово топче даде началото на „Народен събор“ 2018.  Многобройните изпълнители, танцьори и музиканти ще се представят на две сцени, а съпътстващата програма е разнообразна – занаяти, училище за танци и народни инструменти и много други, подчерта инициаторът на събитието Димитър Михов от „Ясмина“.", "date": "2018.05.13", "title": "Пловдив: Депутатът от ГЕРБ Димитър Лазаров присъства на откриването на „Народен събор” 2018"}
{"url": "http://www.focus-news.net/news/2018/05/13/2521118/kaloyan-pargov-bsp-sofiya-protestat-na-grazhdanite-ot-kv-orlandovtsi-za-podobryavane-na-infrastrukturata-e-spravedliv-te-se-nuzhdayat-ot-normalni-usloviya-na-zhivot.html", "text": "Протестът на гражданите от квартал „Орландовци“ е съвсем справедлив. Те се нуждаят от нормални условия на живот. Това каза Калоян Паргов, председателят на групата на БСП в Столичния общински съвет Калоян Паргов пред протестиращите в квартала, съобщиха от пресцентъра на БСП - София. Лидерът на столичните социалисти, заедно с народния представител от БСП Димитър Данчев и общинския съветник Николай Николов, се включи в шествието на хората по улиците на \"Орландовци\" в късния следобед в събота, което премина под мотото \"Да върнем \"Орландовци\", \"Малашевци\" и \"Бенковски\" на картата на София\".\r\n„Призовавам кмета Йорданка Фандъкова час по-скоро да започне да решава проблемите им, защото те никак не са малко. С част от тях Столична община може да се справи веднага, а за други ще трябва повече време. Но е крайно наложително да започнат да действат!“, заяви Паргов. На протеста хората поставиха съвсем конкретни искания. Първото е свързано с подобряване на пътната инфраструктура - ремонт и поддръжка на уличната мрежа и на тротоарите. Също така удължаване на трамвайното трасе до края на квартал \"Орландовци\". Настояват за връзка със Северната тангента при бул. \"Илиянци\", пробив под Централна гара и довършване на ул. \"Нешо Бончев\" до бул. \"История Славянобългарска\" покрай ТЕЦ \"София\", както и ремонт на читалище \"Райна Княгиня\" и на сградата на поликлиниката в \"Орландовци\".\r\n\"Въпросът е управляващите от Столична община най-напред да проявят заинтересованост към проблемите на хората в крайните квартали, коментира Калоян Паргов, който е и заместник-председател на Комисията по транспорт и туризъм - Нашата роля като опозиция е да ги накараме да си свършат работата. Затова поканих представители на протестиращите на заседанието на Комисията в сряда, 16-и май, от 12,30 часа, за да представят проблемите си и пред колегите. А след това всички заедно да започнем да търсим начин да ги решим\".", "date": "2018.05.13", "title": "Калоян Паргов, БСП - София: Протестът на гражданите от кв. „Орландовци“ за подобряване на инфраструктурата е справедлив, те се нуждаят от нормални условия на живот"}
{"url": "http://www.focus-news.net/news/2018/05/13/2521107/sputnik-povecheto-ot-evropeyskite-sayuznitsi-na-sasht-shte-prenebregnat-tseremoniyata-za-premestvaneto-na-amerikanskoto-posolstvo-v-yerusalim.html", "text": "Редица европейски държави, включително Германия, Ирландия, Малта, Португалия, Полша и Швеция, са отказали поканата за церемонията за преместването на посолството на САЩ в Йерусалим в неделя, съобщава Sputnik.\r\nПричината за отказа е позицията на тези държави в Израело-палестинския конфликт.\r\nРешението на САЩ за преместване на посолството си в Йерусалим беше посрещнато с критики от Европейския съюз, въпреки че държави като Австрия, Румъния, Унгария и Чехия са приели поканата за церемонията по откриването, по този начин противоречейки на официалната политика на ЕС за статуса на Йерусалим.\r\nБългария, която първоначално заяви че нейният посланик ще присъства, сега е дала неясен отговор на външното министерство на Израел. Йонислав Дочев", "date": "2018.05.13", "title": "Sputnik: Повечето от европейските съюзници на САЩ ще пренебрегнат церемонията за преместването на американското посолство в Йерусалим"}
{"url": "http://www.focus-news.net/news/2018/05/13/2521117/mvr-dvama-dushi-sa-zaginali-a-16-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 16 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 13 тежки пътнотранспортни произшествия. В София са регистрирани 47 леки и една тежка катастрофа, при която е загинал един човек.", "date": "2018.05.13", "title": "МВР: Двама души са загинали, а 16 са пострадали при катастрофи в страната през изминалото денонощие"}
{"url": "http://www.focus-news.net/news/2018/05/13/2521120/aktsenti-v-predavaneto-chudesata-na-severozapada-na-radio-fokus.html", "text": "В предаването „Чудесата на Северозапада“, съвместно издание на Радио „Фокус“ и Предприемачи ГЕРБ всяка седмица ви разказваме за Видин, за хората, свързали живота си с този край и с делата си допринасящи за неговия просперитет и развитие. В днешното издание на предаването ще разговаряме с Мирослава Чавдарова, председател на Общинския съвет в Белоградчик за перспективите за развитие на уникалния Белоградчишки регион, за инвеститорите, които се привличат в региона, за мерките за задържане на младите хора. В това предаването ще отидем до Берковица. Ще посетим къщата, в която Иван Вазов живее докато е председател на Окръжния съд в Берковица (7 март 1879 г. - 18 септември 1880 г). За този период от живота на Иван Вазов ще ни разкаже уредникът в музея Калина Петрова. На 9 километра от Берковица е Клисурският манастир - най-големият манастир във Видинска епархия. За музея в манастира ще разберем от архимандрит Антим. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.05.13", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2018/05/13/2521119/anadolu-agency-krayniyat-spisak-s-kandidatite-za-prezidentskite-izbori-e-obyaven.html", "text": "Върховната избирателна комисия на Турция официално обяви крайния списък с кандидати за предсрочните президентски избори насрочени за 24 юни, предава Anadolu Agency.\r\nШест кандидата ще участват в президентските избори на 24 юни.\r\nТова са Реджеп Тайип Ердоган, Догу Перинчек, Мерал Акшенер, Мухарем Индже, Селахатин Демирташ и Темел Карамоллаоглу. Йонислав Дочев", "date": "2018.05.13", "title": "Anadolu Agency: Крайният списък с кандидатите за президентските избори е обявен"}
{"url": "http://www.focus-news.net/news/2018/05/13/2521121/sofiya-gradskiyat-transport-v-rayona-na-orlov-most-veche-se-dvizhi-po-obichayniya-si-marshrut.html", "text": "Градският транспорт в района на Орлов мост вече се движи по обичайния си маршрут, съобщават от пресцентъра на Столична община. Движението на автобусите и тролейбусите по няколко линии в района беше променено по-рано през деня заради провеждащия се в столицата полумаратон.", "date": "2018.05.13", "title": "София: Градският транспорт в района на Орлов мост вече се движи по обичайния си маршрут"}
{"url": "http://www.focus-news.net/news/2018/05/13/2521125/ministarat-na-energetikata-temenuzhka-petkova-shte-uchastva-vav-foruma-atomekspo.html", "text": "Енергийният министър Теменужка Петкова ще участва в международния форум „Атомекспо“, който ще се проведе в периода 14-16 май в град Сочи, Руска Федерация. Това съобщиха от Министерство на енергетиката. В рамките на събитието традиционно се срещат световни лидери в областта на атомната промишленост. Целта на форума е да се анализират и обсъдят съвременните предизвикателства пред енергийния пазар, да се дискутират възможностите за развитие на ядрената индустрия, като основа за стабилно социално-икономическо развитие на държавите.", "date": "2018.05.13", "title": "Министърът на енергетиката Теменужка Петкова ще участва във форума „Атомекспо“"}
{"url": "http://www.focus-news.net/news/2018/05/13/2521124/afp-pone-chetiri-dushi-zaginaha-sled-vzrivove-v-afganistan.html", "text": "Поне четири души загинаха, след като бунтовници са взривили бомби и са щурмували правителствена сграда в източния град Джалалабад в Афганистан, обявиха от правителството, предава AFP.\r\n„Имаше две експлозии близо до финансовата дирекция на града“, заяви говорителят на управителя на провинция Нангархар пред AFP.\r\nТой допълни, че няколко души от нападателите са влезли в сградата.\r\n„Силите за сигурност са в района и преследват и се бият с нападателите“, заяви говорителят.\r\nЧетирима са загиналите и около 20 ранените след сблъсъците и избухването на бомбите.\r\nВсе още никой не е поел отговорност за нападението. Йонислав Дочев", "date": "2018.05.13", "title": "AFP: Поне четири души загинаха след взривове в Афганистан"}
{"url": "http://www.focus-news.net/news/2018/05/13/2521126/varna-meditsinskiyat-universitet-v-grada-se-vklyuchva-v-natsionalna-zdravna-kampaniya-za-izmervane-na-kravno-nalyagane.html", "text": "Медицински университет – Варна ще се включи в национална здравна кампания за безплатно измерване на кръвно налягане с медицински апарати, които притежават технология AFIB и регистрират наличие на предсърдно мъждене. Това съобщиха от Медицински университет – Варна. Прегледите ще бъдат извършени на 17 май от 11.00 до 18.00 часа в двора на университета. Кампанията ще се проведе едновременно в 11 града в България ще отбележи Световния ден за борба с хипертонията. Пункт за безплатно измерване на кръвното налягане ще има и на входа на Морската градина, близо до Фестивален и конгресен център – Варна. В кампанията се включват студенти по медицина от Медицински университет – Варна, които ще мерят кръвното налягане на гражданите, след което ще дават безплатна информация, свързана с хипертонията, предсърдното мъждене, мозъчния инсулт, тромбообразуването и правилата за измерване на кръвното налягане. Ранното откриване и лечение на предсърдно мъждене може да намали опасността от образуване на тромби и мозъчен инсулт, предупреждават специалистите.", "date": "2018.05.13", "title": "Варна: Медицинският университет в града се включва в национална здравна кампания за измерване на кръвно налягане"}
{"url": "http://www.focus-news.net/news/2018/05/13/2521123/plovdiv-panairat-na-kulinarnoto-izkustvo-v-grada-prodalzhava-s-predstavyane-na-armenskata-kuhnya.html", "text": "Панаирът на кулинарното изкуство в Пловдив продължава с представяне на арменската кухня. Това съобщиха за Радио „Фокус“ – Пловдив организаторите на събитието от Фондация „Заедно“. Тази вечер пред градинката на пл. „Аптека Марица“ жителите и гостите на града ще могат да видят сватба по арменски. Спектакълът ще е в изпълнение на състав „Ереван“. Публиката ще може едновременно да гледа театралния етюд и да опита „лаваш”, завъртян около сирена с подправки.\r\nОсвен с традиционния хляб „лаваш”, който е част от нематериалното културно наследство на „Юнеско”, арменската общност в Пловдив ще почерпи и с арменски сладки. Домакините в мобилната кухня ще очакват всички отново в 17.30 часа днес. Сред най-предпочитаните ястия на Първото издание на панаира през 2017 година, според публиката, която гласува всяка вечер, бе арменският ануш абур. Тази година присъстващите ще опитат и от вкусната пилешка салата, празничен ориз с масло и сушени плодове.\r\nУтре „Етно кухня на колела“ продължава с акцент върху еврейската общност в Пловдив и традиционните ястия на сефарадската кухня.\r\n„Етно кухня на колела” е проект на Фондация „Заедно”, който се реализира с финансовата подкрепа на Община Пловдив, съвместно с местните етнически общности с най-стара история в града. Проектът е част от Културния календар на града през 2017 г. и 2018 г., а всички събития са в подкрепа на Пловдив като Европейска столица на културата през 2019 година.", "date": "2018.05.13", "title": "Пловдив: Панаирът на кулинарното изкуство в града продължава с представяне на арменската кухня"}
{"url": "http://www.focus-news.net/news/2018/05/13/2521127/blagoevgrad-postanovkata-seks-narkotitsi-i-rokendrol-predizvika-golyam-interes-vav-vtorata-vecher-ot-mezhdunarodniya-teatralen-festival-tara-ra-bumbiya.html", "text": "Изключителен интерес и бурни аплодисменти на театралната сцена в Благоевград предизвика постановката „Секс, наркотици и рокендрол“. Тя се игра в съботния ден на Голяма сцена на ДТ „Никола Вапцаров” от 19.00 часа. Това съобщиха от пресцентъра на Община Благоевград. Спектакалът е дело на Ерик Богосян, а артистите вече 25 години показват весели и вълнуващи преживявания за проблеми, които може би съществуват вечно. От 17.00 часа на Kамерна сцена на Драматичен театър „Н. Вапцаров“ ценителите на театралното изкуство бяха част от „Любовни усмивки“ от А.П.Чехов по „Мечка” и „Предложение”.\r\nДнес от 19.00 часа ще бъде поставен спектакалът „Пияните“ на Явор Гърдев, а от 22.00 часа на камерна сцена ще бъде представен моноспектакъл на Ованес Торосян „HARLEM SHAKE”. \r\n„Тара-ра-бумбия” е единственият по рода си театрален фестивал в страната, чиято мисия е да подпомага и да дава възможност за изява на млади театрални творци, да показва търсенията и смелостта им да експериментират, с подчертан интерес към случващото се на независимата сцена, като същевременно участва активно в изграждането на вкус към стойностното изкуство, отвъд контекста на локалното и националното. Екипът му се стреми да показва най-ярките и провокативни режисьорски имена, също и да следи развитието на някои от тях чрез редовното им присъствие с нови заглавия.", "date": "2018.05.13", "title": "Благоевград: Постановката „Секс, наркотици и рокендрол“ предизвика голям интерес във втората вечер от Международния театрален фестивал „Тара-ра-бумбия“"}
{"url": "http://www.focus-news.net/news/2018/05/13/2521132/blagoevgrad-motorist-e-blasnat-ot-lek-avtomobil-na-glaven-pat-e-79-na-vhoda-na-sandanski.html", "text": "Моторист е блъснат от лек автомобил на главен път Е-79 на входа на Сандански, съобщи слушател на Радио „Фокус“ - Пирин. Инцидентът е станал около 12.00 часа. При инцидентът са се ударили мотор и кола, като пострадалият моторист е транспортиран в болницата в Сандански.", "date": "2018.05.13", "title": "Благоевград: Моторист е блъснат от лек автомобил на главен път Е-79 на входа на Сандански"}
{"url": "http://www.focus-news.net/news/2018/05/13/2521129/plovdiv-mayskite-kulturni-praznitsi-v-asenovgrad-shte-zapochnat-s-izlozhbata-balgarski-klasitsi-na-15-may.html", "text": "На 15 май започват Майските културни празници в Асеновград. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград. Програмата тази година включва над 60 разнообразни по същност събития, включително и по повод Празника на Асеновград, който ще се отбележи за 30-ти пореден път. Богатата майска културна програма започва в 17.30 часа в Старинното училище „Св. Георги“ с изложбата „Български класици” от художествената колекция на КЦМ. В 18.00 часа ще се състои концерт на Светлина Христова и джаз квинтет „Пловдив”. На 16 май на пл. „Акад. Николай Хайтов“ ще се проведе празничен концерт на Фолклорен ансамбъл „Капитан Петко войвода“ и Детски фолклорен ансамбъл „Станимаклийче” при Центъра за подкрепа и личностно развитие „Васил Левски”. Началото е от 17.30 часа. По същото време, но в Етнографската къща ще се състои откриване на гостуваща изложба от Историческия музей в Пазарджик – „Ела се вие, превива“ (Родопска сватба). От 18.00 часа в Старинното училище „Св. Георги“ ще бъде представена изложба фотография и живопис на Васка Апостолова и Аспарух Сърбов, озаглавена „Тя и той 2“. От 19.00 часа пред Историческия музей „Танци, поезия и песен под стария чинар“ ще представи читалище „Св. преп. Паисий Хилендарски“. На 17 май програмата на Майските културни празници в Асеновград продължава от 17.00 часа в Градската библиотека с откриване на изложба на художника Ангел Хубенов. Отново в библиотеката, но от 18.00 часа ще се състои мултимедийно представяне на историята на периодичния печат в Станимака и Асеновград от журналиста Марин Маринов. От 19.00 часа жителите и гостите на града ще могат да присъстват на театралната постановка „Крадецът на праскови“ в Зрителната зала на читалище „Родолюбие-1873”. Културната програма за 18 май включва рецитал на литературен клуб „Орфей“ при читалище „Св. преп. Паисий Хилендарски“ в Градската библиотека, като началото му ще бъде поставено в 17.30 часа. Половин час по-късно в библиотеката ще се състои откриване на обща изложба на асеновградски художници. На 18 май програмата на Майските културни празници включва и Нощ на музеите. Вратите на трите музейни сгради ще бъдат отворени за посетители от 17.00 часа до полунощ. Историческият музей ще представи изложбата „От ръката тревненска”, в Старинното училище „Св. Георги” ще може да се види изложбата „Български класици”, а в Етнографската къща ще бъде представена изложбата „Ела се вие, превива”. В 18.30 часа пред Историческия музей ще започне концерт на Музейната музикална школа с ръководители Веселина Пашалиева и Атанас Петков, а от 20.00 часа – концерт на струнния квартет „Амадеус”, озаглавен „Любими популярни мелодии”. В 20.00 часа ще започне вече традиционният Безплатен музеен тур по музейни сгради и емблематични църкви на Асеновград. В 21.00 часа в Старинното училище „Св. Георги“ ще започне музикална вечер.\r\nНа 19 май програмата на майските културни празници включва откриване на екопътека „Кутра” и поход по маршрута. В този ден започва и киномаратон в Асеновград, като в града ще гостува „София Филм Фест” с филмите „Светът е голям и спасение дебне отвсякъде”, „Без милост”, „Проектът „Флорида” и „Нелюбов”. Киномаратонът продължава и на 20 май с филмите „Квадратът“, „За тялото и душата“ и „Потапяне“. Прожекциите ще се състоят в Зрителната зала на читалище „Родолюбие“, като входът е свободен. На 20 май ще се състои също велошествие и преброяване на велосипедистите в Асеновград. Велошествието ще тръгне от площад „Академик Николай Хайтов” и ще продължи до парка на ул. „Цар Освободител”. На 21 май в Градската библиотека ще се състои награждаване на победителите в Шестия национален конкурс за хумор и сатира „Голямата къща на мъдрите хора”, а в читалище „Родолюбие“ ще бъде представен спектакълът Фолклорна приказка „Светът е кръчма – да седнем всички на една маса”. На 22 май в Градската библиотека вокална формация „Калина Малина“ ще представи песни от любими български филми, а в зрителната зала на читалище „Родолюбие“ ще може да се види театралната постановка „Самодива” на театър „Любомир Кабакчиев” в Казанлък. На 23 май културната програма ще продължи със среща с поетесата Ники Комедвенска в Градската библиотека, както и с „Рок на живо” – концерт на местни рок групи и музиканти от различни поколения в читалище „Родолюбие“. На 24 май сутринта на пл. „Акад. Николай Хайтов“ ще се отбележи тържествено Празника на славянската писменост и на българската просвета и култура. В 18.30 часа на площада ще се състои тържествен ритуал на Община Асеновград за изпращане на абитуриентите от СУ „Св. св. Кирил и Методий”, ПГ „Цар Иван Асен II” и ПГ „Св. Димитрий Солунски”. На 25 май ще бъдат тържествено изпратени и абитуриентите от СУ „Св. княз Борис I”. В съшия ден от 19.00 часа в читалище „Родолюбие“ ще започне постановката „Морска сол”. С откриване на Панаир на занаятите продължават Майските културни празници в Асеновград на 26 май. По време на събитието своят талант ще представят самодейни състави от града. Акцент в честването на този ден е „Духът на времето“ – авторски спектакъл на Виолета Стамболийска по случай 30 години от честването на Празника на града. Спектакълът ще може да се види в 19.00 часа в Зрителната зала на читалище „Родолюбие“.\r\nКулминацията на Майските културни празници е Празника на Асеновград, който ще се отбележи в последната неделя на месеца – 27 май. Честването започва още от 09.00 часа с празнична света литургия за благоденствие на Асеновград в храм „Св. Николай Чудотворец”. Програмата в празничния ден включва още церемония по удостояване на граждани с почетни звания на Община, празнично шествие от Асеновата крепост към града, поднасяне на цветя пред паметника на цар Иван Асен II, церемония по издигане на националния флаг, както и празнично слово на кмета на Общината д-р Емил Караиванов. На сцената в Градския парк до 19.00 часа ще продължи Панаирът на традиционни български занаяти и местни специалитети. Ще има щандове на асеновградски производители и занаятчии,  училища и творчески формации от общината. На 27 май ще свири Представителният духов оркестър при ВВС – Пловдив, ще се състои онцерт на вокална група „Хорошее настроение” от побратимения град Стари Оскол (Русия). В 13.00 часа ще започне празничен спектакъл на Капански фолклорен ансамбъл от Разград, а в 16.30 часа – Детски празник със забавления за малки и големи с любими анимационни герои.\r\nВъв вечерните часове програмата се пренася на площад „Академик Николай Хайтов”, където ще гостуват музикалният етно-джаз проект „GloBalKan”, също поп изпълнителите Невена Цонева и Борис Солтарийски.  В 21.40 часа ще се състои  3D мапинг шоу и лазерно шоу. Майските културни празници и Празника на Асеновград ще завършат с празнични илюминации в 21.50 часа.\r\nВходът е свободен за всички събития от афиша, с изключение на театралните представления, билети за които ще се продават на касата на читалище „Родолюбие-1873”. При лошо време концертите от афиша ще се състоят в читалище „Родолюбие-1873” и в Градската библиотека.\r\nТони МИХАЙЛОВ", "date": "2018.05.13", "title": "Пловдив: Майските културни празници в Асеновград ще започнат с изложбата „Български класици” на 15 май"}
{"url": "http://www.focus-news.net/news/2018/05/13/2521130/pregled-na-mezhdunarodnite-novini-do-13-chasa-agentsiya-fokus.html", "text": "Иранско-български бизнес форум ще се проведе в Иранската камара на търговията, индустрията, мините и агрикултурата в понеделник, съобщиха от камарата, пише The Tehran Times.\r\nФорумът ще се проведе едновременно с визитата на министъра на икономиката на България Емил Караниколов в Иран.\r\nПо време на среща между президента на България Румен Радев и министъра на външните работи на Иран Мохамад Джавад Зариф през февруари месец, българският президент заяви, че страната му се интересува от задълбочаване на партньорството с Иран в сферите на търговията, енергетиката и науката.\r\n*** Девет души са убити и други 28 ранени, след като два автомобила са избухнали в северозападната провинция Идлиб в Сирия, заяви Ясер Заим, говорител на общинския съвет на близкия град Азаз в събота.\r\n„Броят на убитите в резултат на избухналата кола-бомба близо до централната болница в провинцията Идлиб достигна девет души, включително трима служители по сигурността от болницата“, заяви Заим.\r\nДевет души са изчезнали след инцидента. Някои от ранените са закарани към турски болници, допълни говорителят.\r\n*** Бройката на загиналите в бомбените атентати срещу църкви в град Сурабая вече е девет, съобщиха от полицията.\r\n„Девет души са загинали и 40 са в болница“, заяви говорителят на полицията на провинцията Източна Ява пред репортери, добавяйки че двама полицейски служители са сред ранените.\r\nВсе още никой не е поел отговорност за атаките, но от държавната разузнавателна агенция на Индонезия смятат, че те са дело на местната терористична групировка Джамаах Аншарут Даулах.\r\n*** Поне четири души загинаха, след като бунтовници са взривили бомби и са щурмували правителствена сграда в източния град Джалалабад в Афганистан, обявиха от правителството, предава AFP.\r\n„Имаше две експлозии близо до финансовата дирекция на града“, заяви говорителят на управителя на провинция Нангархар пред AFP.\r\nТой допълни, че няколко души от нападателите са влезли в сградата.\r\n„Силите за сигурност са в района и преследват и се бият с нападателите“, заяви говорителят.\r\nЧетирима са загиналите и около 20 ранените след сблъсъците и избухването на бомбите.\r\nВсе още никой не е поел отговорност за нападението.\r\n*** Министърът на външните работи на Иран Мохамад Джавад Зариф ще посети Китай, Русия и няколко европейски държави по време на работната си обиколка, заяви говорителят на външното министерство на Китай Ген Шуан в неделя.\r\n„Според моята информация обиколката на външния министър на Иран Мохамад Джавад Зариф включва Китай, Русия и няколко европейски държави. Той планира да обмени мнения с всяка от страните върху развитието около ядрената програма на Иран“, заяви говорителят.\r\nСпоред Шуан Китай, който е член на ядрената сделка с Иран, отделя сериозно внимание на казуса и е готов да проведе разговори с всички държави.\r\n*** Нападателят в Париж, който наръга пет души, убивайки един и ранявайки другите четири, е на 20 години и е от чеченски произход.\r\nВсе още няма официална информация от полицията за самоличността на нападателя, както и за произхода му.\r\nПрокуратурата за борба с тероризма във Франция е започнала разследване по случая.\r\n*** Родителите на нападателя в Париж, който уби един човек и рани други четири с нож, са задържани, заяви съдебен източник.\r\nСъщият източник е заявил, че нападателят е роден през 1997 година в Чечня.\r\nВсе още няма официално потвърждение от полицията за самоличността и произхода на нападателя.\r\nПо случая тече разследване от френската прокуратура за борба с тероризма.\r\n*** Съдът в Иран осъди на смърт осем души в неделя, заради терористичните нападения срещу парламента през изминалата година, които убиха 18 души, съобщи държавната телевизия на Иран.Агенция „Фокус“ припомня:\r\n*** В събота израелски военни самолети удариха цели в блокираната ивица Газа, съобщиха от армията на Израел.\r\nВ изявление, израелската армия потвърди, че „експлозиите дочути в северната част на ивицата Газа са резултат от израелски операции там.“\r\nАтаката идва, след като Израел обяви, че ще затвори пункта за преминаване Керем Шалом между Израел и ивицата Газа до второ нареждане.\r\n„Заради унищожаването на пункта за преминаване Керем Шалом от палестинската страна, министърът на отбраната Авигдор Либерман одобри затварянето на пункта“, заявиха от армията.\r\n*** Редица европейски държави, включително Германия, Ирландия, Малта, Португалия, Полша и Швеция, са отказали поканата за церемонията за преместването на посолството на САЩ в Йерусалим в неделя.\r\nПричината за отказа е позицията на тези държави в Израело-палестинския конфликт.\r\nРешението на САЩ за преместване на посолството си в Йерусалим беше посрещнато с критики от Европейския съюз, въпреки че държави като Австрия, Румъния, Унгария и Чехия са приели поканата за церемонията по откриването, по този начин противоречейки на официалната политика на ЕС за статуса на Йерусалим.\r\nБългария, която първоначално заяви че нейният посланик ще присъства, сега е дала неясен отговор на външното министерство на Израел.\r\n*** Нападателят в Париж, който в събота уби един човек и рани други четири с нож, е бил в списък със заподозрени екстремисти, заяви източник близък до разследването.\r\nРоденият в Чечня френски гражданин е бил в така нареченото досие „S“ заедно с хора заподозрени в радикализирани виждания, които могат да представляват опасност за сигурността.\r\nОт полицията обявиха, че нападателят няма криминално досие.\r\n*** Върховната избирателна комисия на Турция официално обяви крайния списък с кандидати за предсрочните президентски избори насрочени за 24 юни.\r\nШест кандидата ще участват в президентските избори на 24 юни.\r\nТова са Реджеп Тайип Ердоган, Догу Перинчек, Мерал Акшенер, Мухарем Индже, Селахатин Демирташ и Темел Карамоллаоглу.\r\n***", "date": "2018.05.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/13/2521131/anadolu-agency-turtsiya-se-stremi-kam-pozitivni-otnosheniya-s-velikobritaniya-sled-brekzit.html", "text": "Президентът на Турция Реджеп Тайип Ердоган замина за Великобритания в неделя, за да присъства на закриващата сесия на седмия форум Татлъдил, съобщава Anadolu Agency.\r\nГоворейки с репортери преди своето заминаване, Ердоган заяви че Турция желае позитивни икономически отношения с Великобритания след излизането ѝ от Европейския съюз.\r\n„Желаем да направим от този процес (Брекзит) възможност за увеличаване на вече позитивните ни икономически отношения“, заяви Ердоган.\r\nГоворейки относно форума, турският президент заяви че двете държави ще съберат заедно висококвалифицирани делегации от сферата на културата, изкуството, политиката и бизнеса.\r\n„За нас развиването на сътрудничеството с Великобритания е от специално значение. Форумът Татлъдил допринася за това много“, заяви Ердоган.", "date": "2018.05.13", "title": "Anadolu Agency: Турция се стреми към позитивни отношения с Великобритания след Брекзит"}
{"url": "http://www.focus-news.net/news/2018/05/13/2521133/dogovorat-za-vazstanovyavane-na-predstavitelnata-chast-na-stolichniya-zapaden-park-shte-bade-podpisan-v-mrrb-na-14-may.html", "text": "В присъствието на министъра на регионалното развитие и благоустройството Николай Нанков заместник-министърът и ръководител на Управляващия орган на ОПРР Деница Николова и кметът на Столична община Йорданка Фандъкова ще подпишат договора за възстановяване на представителната част на Западния парк. Това съобщиха от пресцентъра на Министерство на регионалното развитие и благоустройството. Церемонията ще се състои на 14 май от 10.00 часа в зала „Пресцентър“ на министерството.\r\nПроектът „Възстановяване на Западен парк – Представителна част, гр. София“ се финансира от Оперативна програма „Региони в растеж“ 2014-2020 г. и включва обновяване на настилки, парково обзавеждане, изграждане на детски площадки и др.", "date": "2018.05.13", "title": "Договорът за възстановяване на представителната част на столичния Западен парк ще бъде подписан в МРРБ на 14 май"}
{"url": "http://www.focus-news.net/news/2018/05/13/2521134/vezhdi-rashidov-v-moskva-gord-sam-che-balgarskiyat-talant-otvarya-dushata-na-ruskata-publika.html", "text": "Горд съм, че българският талант отваря душата на руската публика. Това заяви председателят на парламентарната Комисия по културата и медиите Вежди Рашидов в Болшой театър в Москва, където късно в събота вечерта започна големият гастрол на Софийската опера, съобщават от Комисията. С операта „Янините девет братя“ българските изпълнители завладяха прочутата нова сцена на световния театър.\r\nВежди Рашидов е официален гост на откриването на забележителното турне на Националната ни опера в Болшой театър. Той е в Москва по покана на Михаил Швидкой, специален съветник на президента на Русия   по международното културно сътрудничество. Именно благодарение на съвместните усилия на Вежди Рашидов и на Михаил Швидкой през 2016 година беше договорен големият гастрол на Софийската опера и балет в Болшой театър, който се реализира сега. В продължение на десет дни на историческата и на новата сцена на театъра ще бъдат показани шест наши оперни и балетни спектакъла. Това се случва за първи път от близо четири десетилетия насам. \r\nКато специален гост Вежди Рашидов бе настанен в централната ложа на Болшой театър. Медии отбелязаха, че с грандиозния  гастрол на Софийската опера Рашидов е сбъднал една мечта на България.\r\n„Без големия талант на маестро Пламен Карталов  великолепното представяне на българските дарования  нямаше да бъде възможно, той винаги избира печелившия път към върха в изкуството“,  каза още Вежди Рашидов и припомни  Седмицата на българската култура в Москва през 2012 година, когато истинска заря от най-знаменитите ни оперни гласове завладя руската публика. „Вярвам дълбоко в българския талант и винаги съм полагал и полагам усилия да се съизмерваме  с най-големите постижения в Европа и в света, там е мястото на България“, допълни г-н Рашидов.\r\nПо време на еднодневното си посещение в Москва Вежди Рашидов имаше работна среща с Михаил Швидкой. Двамата обсъдиха перспективите за разширяването на културното сътрудничество между двете страни и възможностите за нови творчески инициативи. Стана ясно, че Московският театър на мюзикъла и няколко драматични театъра, както и големи галерии са готови за съвместни проекти с българските си колеги.", "date": "2018.05.13", "title": "Вежди Рашидов в Москва: Горд съм, че българският талант отваря душата на руската публика"}
{"url": "http://www.focus-news.net/news/2018/05/13/2521137/inzh-ivan-kamburov-pp-strandzha-mechkite-v-strandzha-sa-izcheznali-oshte-prez-xix-vek.html", "text": "Мечките в Странджа са изчезнали още през 19 век. Това каза за Радио „Фокус“ - Бургас инж. Иван Камбуров, старши експерт „Биологично разнообразие”, завеждащ клон \"Царево\" към Дирекцията на Природен парк „Странджа”. „Сложно е да се прецени кога точно е изчезнала от Странджа. Това, което се среща в различни източници, е в началото или средата на XIX век“, каза още Камбуров. По думите му най-вероятно е била избита за храна или ловни желания на местните феодали и хора. „Може би заради това, че е имало изключително интензивно животновъдство, огромни стада и за този най-едър за България представител на животинското царство не е останало място в тогавашната представа на човека като стопанин на природата“, каза още той.\r\nСпоред него по настоящем е сложно да се прецени дали съществуват обществени нагласи, които биха могли да помогнат за възстановяването на мечката. „Според статистиката на места, където се срещат едри бозайници, приходите от туризъм и от съпътстващи дейности се увеличават, тъй като такъв вид едри хищници са един вид гаранция за това, че природата функционира по един запазен, съхранен и вечен начин“, посочи той. Камбуров добави, че за разлика от другите български планини, в Странджа е трудно да се възстанови популацията на мечката. Причината е, че в другите планини в България съществува пространствена планинска връзка, като например Рила, Пирин, Родопите. „Дори някъде да бъдат унищожени, съседните популации могат да възстановят след време, когато фактът довел до изтребление отмине. За Странджа това не може да се случи лесно, защото е обградена от големи земеделски пространства и от големи реки. Граничи на запад с река Тунджа, отделя се от Родопите, също още една голяма река Марица. Естественото възстановяване на вида е практически невъзможно при тези условия“, каза още инж. Камбуров. \r\n„Урсус Арктус е видът мечка, който се е срещал в природен парк „Странджа“. Мечката, в България е един вид. В Странджа се е срещал същият вид, който до момента обитава и в останалите български планини. Това е кафявата мечка, или наричана още Урсус Арктус“, каза още инж. Камбуров. В миналото тя е била разпространена в цялата територия на България, след което е отстъпила от земеделските земи. По думите му много често по крайбрежието под името мечка са назовавали тюлена монах. Не са използвали името тюлен, свързано със специалния му косъм на кожата, а са го наричали морска мечка. „На много места по крайбрежието на Странджа има местности като Мечата скала, Мечата дупка, за които трябва да се внимава за кой точно вид става въпрос. В случая се има предвид горската мечка“, добави Камбуров. Според него свидетелство за това, че мечките са обитавали Странджа и са били добре познати на местното население са множеството топоними, т.е. имена на местности, реки и природни забележителности, които са свързани с името мечка. Такава е например реката Мечи Дол, известна и с по-старото си име Айдере, която означава същото и се няма предвид тюлена, а горската мечка. „Любопитното е, че мечката е засвидетелствана и в народния фолклор на изселниците, които през 1828 г. напускат Странджа, отстъпвайки заедно с войските на руския ген. пълководец Иван Дибич-Забалкански и се заселват в Крим. До нея са достигнали няколко песни от кримските българи, в които мечката присъства изключително често като животно, обитавало тези краища“, добави Камбуров. По думите му не е била вид, който е бил крайно рядък с няколко екземпляра. Тя също е и широко засвидетелстван във фолклора на хора, които в началото на XIX век са напуснали България и са консервирали в една чужда езикова и държавна среда своите обичаи. Запазели са спомена за това, че мечката е била нещо съвсем обичайно за Странджа. \r\nДеница ДИМИТРОВА", "date": "2018.05.13", "title": "Инж. Иван Камбуров, ПП „Странджа”: Мечките в Странджа са изчезнали още през XIX век"}
{"url": "http://www.focus-news.net/news/2018/05/13/2521136/voa-donald-tramp-iska-byudzhetat-da-e-gotov-predi-otpuskata-na-kongresa-prez-avgust.html", "text": "Президентът на САЩ Доналд Тръмп поиска от Сената да свърши работата си по бюджета преди отпуската си през Август или „да не си ходи вкъщи“, пише Voice of America.\r\nПрезидентът написа пост в социалната мрежа „Туитър“ заявявайки, че „Стената и сигурността по границата трябва да бъдат включени в бюджета“. Той също заяви, че „чака одобрението на почти 300 номинации“, което е най-лошият случай в историята.\r\nТръмп обвини демократите за това, че „правят всичко възможно да го възпрепятстват“.\r\nНатискът на президента за бързи действия относно бюджета и номинациите беше последван от скорошно писмо на група републикански сенатори, в което те призовават лидера на мнозинството в Сената Мич МакКонъл да отмени отпуската на Конгреса през август.\r\nРепубликанските сенатори заявиха, че прекарването на повече време в предстоящата им работа е особено важно, след като Конгресът е изправен пред така нареченото от тях „историческо възпрепятстване“ от страна на демократите. Йонислав Дочев", "date": "2018.05.13", "title": "VOA: Доналд Тръмп иска бюджетът да е готов преди отпуската на Конгреса през август"}
{"url": "http://www.focus-news.net/news/2018/05/13/2521135/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.05.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/05/13/2521139/burgas-zadarzhan-e-40-godishen-mazh-obyaven-za-obshtodarzhavno-izdirvane-ot-dekemvri-2017-g.html", "text": "40-годишен криминално проявен мъж с инициали Г.Я., обявен за общодържавно издирване от началото на месец декември 2017 г., е задържан в резултат на полицейските действия на служители от отдел „Криминална полиция“ при ОДМВР - Бургас, сектор „Специализирани полицейски сили“ и първо РУ - Бургас. Това съобщи за Радио „Фокус“ – Бургас Цветелина Рандева, говорител на ОДМВР - Бургас. Мъжът е с влязла сила присъда лишаване от свобода за срок от 4 години за извършени множество кражби. Укрива се от 6 месеца, но след проведени множество издирвателни мероприятия от полицейските служители, местонахождението му е локализирано и той е задържан.\r\nДеница ДИМИТРОВА", "date": "2018.05.13", "title": "Бургас: Задържан е 40-годишен мъж, обявен за общодържавно издирване от декември 2017 г."}
{"url": "http://www.focus-news.net/news/2018/05/13/2521128/hasan-rouhani-iran-mozhe-da-ostane-chast-ot-yadrenoto-sporazumenie.html", "text": "Президентът на Иран Хасан Роухани заяви в неделя, че Иран би останал ангажиран с ядреното споразумение, ако интересите на страната му могат да бъдат защитени, предава Reuters.\r\nРоухани допълни, че излизането на САЩ от споразумението е „посегателство върху морала“.\r\n„Решението за излизане на САЩ от споразумението е посегателство върху морала и коректния начин за водене на политика и дипломация и е против всички международни регулации“, заяви Роухани по време на среща с гостуващия президент на Шри Ланка Майтрипала Сирисена.\r\n„Ако останалите пет държави продължат да спазват споразумението, Иран ще остане част от него, въпреки желанието на Америка“, допълни Роухани. Йонислав Дочев", "date": "2018.05.13", "title": "Хасан Роухани: Иран може да остане част от ядреното споразумение"}
{"url": "http://www.focus-news.net/news/2018/05/13/2521142/stara-zagora-nad-300-dushi-uchastvaha-v-chetvartite-rabotnicheski-igri-v-grada.html", "text": "Над 300 души участваха в четвъртите Работнически спортни игри, които се проведоха на спортните площадки зад Централна поща в Стара Загора. Това съобщиха от пресцентъра на Общината. Отборите мъже и жени се състезаваха в пет вида спорт – мини футбол, петанк, дартс, тенис на корт и теглене на въже. \r\nОбщо 14 отбора от „Мини Марица-изток” ЕАД, Горско стопанство - Стара Загора, Стандарт профил, АЕЦ Козлодуй, ВиК - Стара Загора, Арсенал ЕАД, ОД МВР Стара Загора, Община Стара Загора, Регионален съвет на КНСБ -  Стара Загора, \"ТЕЦ Марица изток 2\" ЕАД, Община Гълъбово, Зеленчукова борса – Сливен и Дартс клуб \"Мълния\" проведоха оспорвани битки на терените.\r\nОрганизатори на проявата са Българската работническа федерация „Спорт и здраве“ - София, Работнически клуб „Спорт и здраве“ - Стара Загора, Регионален съвет на КНСБ - Стара Загора, със съдействието на Община Стара Загора.\r\nВ официалното откриване участваха Илия Илиев - представител на Министерството на младежта и спорта, Костадин Пързулов - почетен председател на Българската работническа федерация \"Спорт и здраве\",\r\nНиколай Диков - председател на Съвета на директорите на \"Мини Марица Изток\" ЕАД, Наско Митев - председател на КНСБ на Мини Марица изток ЕАД, Петко Крумов – главен експерт в Община Стара Загора и Николай Стоилков - председател на работнически клуб \"Спорт и здраве\".\r\nПоздрав към участниците поднесоха децата от вокална група \"Звездопад\" с ръководител Мариана Димитрова.\r\nСъбитието е част от спортния календар на Община Стара Загора за 2018 година.", "date": "2018.05.13", "title": "Стара Загора: Над 300 души участваха в четвъртите Работнически игри в града"}
{"url": "http://www.focus-news.net/news/2018/05/13/2521141/varna-aladzha-manastir-i-rimskite-termi-shte-badat-vklyucheni-v-proekt-za-ukrepvane-i-konservatsiya-po-op-regioni-v-rastezh.html", "text": "Аладжа манастир и Римски терми във Варна ще бъдат включени в проект за укрепване и консервация по ОП „Региони в растеж“. Това каза в интервю за Радио „Фокус” – Варна Валери Кинов, дългогодишен уредник на музея и архитектурен паметник на културата Аладжа манастир край Варна. Той добави, че бенефициент по проекта ще бъде Община Варна, като целта е двата обекта да станат още по-привлекателни за жителите и гостите на града. Валери Кинов отбеляза, че проектът е на стойност 9 млн. лева и е за двата обекта, които са от изключително значение за Варна – Римски терми и Аладжа манастир. „През последните години в Аладжа манастир имаше много срутвания, а преди две години обектът бе временно затворен за укрепване. В Римските терми също има проблеми. Всички тези проблеми ще бъдат решени чрез дейностите по проекта, като основната цел е консервация и спасяване на двата паметника“, каза Валери Кинов.\r\nРимски терми и Аладжа манастир са едни от най-посещаваните обекти във Варна. Римските терми на Одесос са трети по големина в Европа и най-големите на Балканите. Запазени са на подземно и надземно ниво, като заемат около 7 000 кв. м. Те са строени по специфична технология, редуваща каменен зид и пет – шест реда плътни глинени тухли. Термите са работели почти столетие до края на III век и освен като място за хигиена, са играели ролята на своеобразен клуб за делови срещи и спортни занимания. Аладжа манастир е най-известният средновековен скален манастир по Българското Черноморие, обитаван от монаси-отшелници през XIII – XIV век. Помещенията на манастира са издълбани на две равнища във висока почти 40 метра варовикова скала. На първото равнище са разположени манастирската църква, монашеските килии, трапезарията и кухнята, малка гробищна църква, криптата и стопанските помещения. Второто равнище представлява естествена скална ниша, в източния край на която е изграден манастирския параклис.\r\nМарияна ВАЛЕНТИНОВА", "date": "2018.05.13", "title": "Варна: Аладжа манастир и Римските терми ще бъдат включени в проект за укрепване и консервация по ОП „Региони в растеж“"}
{"url": "http://www.focus-news.net/news/2018/05/13/2521138/reuters-prezidentat-na-indoneziya-zayavi-che-atakite-varhu-tsarkvi-sa-varvarski.html", "text": "Президентът на Индонезия Джоко Уидодо заяви в неделя, че самоубийствените атентати срещу три църкви във втория най-голям град в страната Сурабая са „варварски“ и разпореди на полицията да намери извършителите, съобщава Reuters.\r\nПо време на брифинг заедно с началника на полицията Тито Карнавиян, Уидодо заяви че в една от атаките са били използвани две деца в задействането на бомбата.\r\n„Инструктирал съм полицията да разследва и разбие мрежата на извършителите“, заяви Уидодо. Йонислав Дочев", "date": "2018.05.13", "title": "Reuters: Президентът на Индонезия заяви, че атаките върху църкви са „варварски“"}
{"url": "http://www.focus-news.net/news/2018/05/13/2521144/plovdiv-stroezh-na-140-zhilishtni-sgradi-e-zapochnal-na-teritoriyata-na-oblastta-prez-parvite-tri-mesetsa-na-godinata.html", "text": "Строеж на 140 жилищни сгради е започнал в Пловдивска област през първите три месеца на годината. Това каза за Радио „Фокус“ – Пловдив Валентин Точев, главен експерт в Териториално статистическо бюро - Юг. По думите му през първото тримесечие е започнал строеж и на 66 други сгради. „Спрямо предходното тримесечие се наблюдава увеличение на броя на започнатите жилищни сгради с 29.6%, а на жилищата в тях – със 142.2%. Започнатите други сгради са по-малко с 24.1%. В сравнение с първото тримесечие на 2017 година започнатите нови жилищни сгради бележат увеличение с 66.7%, жилищата в тях – със 106.2%. Започнатите други сгради намаляват с 12%“, каза Точев.\r\nЕкспертът от Териториално статистическо бюро - Юг посочи, че строителството на най-голям брой нови сгради в областта е стартирало на територията общините Пловдив – 46 жилищни сгради, Родопи – 34 жилищни сгради, Асеновград – 27 жилищни сгради, и Раковски – 10 жилищни сгради.\r\nТони МИХАЙЛОВ", "date": "2018.05.13", "title": "Пловдив: Строеж на 140 жилищни сгради е започнал на територията на областта през първите три месеца на годината"}
{"url": "http://www.focus-news.net/news/2018/05/13/2521140/sputnik-ekvador-se-gotvi-da-predade-dzhulian-asandzh-na-velikobritaniya.html", "text": "След повече от шест години, откато Джулиан Асандж намери закрила в посолството на Еквадор в Лондон, създателят на „WikiLeaks“ се намира в опасност от депортация, пише Sputnik.\r\nКоментар направен през тази седмица от министъра на външните работи на Еквадор Мария Фернанда Еспиноса предполага, че правителството може скоро да отнеме политическото убежище на Асандж, което му даде през 2012 година, и да го предаде на британските и след това на американските власти, пише уебсайтът на „World Socialist“.\r\nВ интервю от сряда, 9 май, Еспиноса заяви че правителството на Еквадор и Великобритания „имат намерението и интереса да решат този казус“.\r\nТя добави, че двете страни работят за постигането на „крайно решение“ относно Джулиан Асандж.\r\nАко Асандж бъде предаден на британските власти, те ще могат да го екстрадират в САЩ, където ще бъде изправен пред съд заради публикации в „WikiLeaks“ разкриващи американски военни и дипломатически документи. Йонислав Дочев", "date": "2018.05.13", "title": "Sputnik: Еквадор се готви да предаде Джулиан Асандж на Великобритания"}
{"url": "http://www.focus-news.net/news/2018/05/13/2521122/radoslava-nenova-vzeh-reshenie-da-ne-se-izkachva-varhat-dnes-predpochitam-na-slizane-spasitelnite-ekipi-da-pretarsyat-rayonite-kadeto-ima-shans-da-otkriyat-boyan-zhiv.html", "text": "Вчера в много труден за мен разговор взех решение да не се изкачва върхът днес. От лагер 3 нагоре няма да го намерим жив. Това е написала Радослава Ненова, жената, с която алпинистът Боян Петров живее на семейни начала, в личния си профил във \"Фейсбук\". \"Колкото и да ми се иска да не губя надежда - за мен животът и оцеляването на всички участници в спасителната акция е много важен и макар да ми е много трудно - не виждам смисъл да бъдат застрашени и други животи. Затова предпочитам на слизане спасителните екипи да претърсят районите, където има шанс да открият Боян жив ... \r\nАко за Боян битката е приключила, нека си остане в планината. Каквото и да се случи до края на деня, благодарна съм за всички усилия и ще ги възнаградя. Това е животът на шерпите, знам че като слязат, ще поемат друг риск на друг склон, за друго изкачване..., но лично аз не желая да рискуват към върха. Всички решения по издирването от тук на сетне са техни\", пише още Радослава Ненова.", "date": "2018.05.13", "title": "Радослава Ненова: Взех решение да не се изкачва върхът днес, предпочитам на слизане спасителните екипи да претърсят районите, където има шанс да открият Боян жив"}
{"url": "http://www.focus-news.net/news/2018/05/13/2521145/afp-islyamska-darzhava-poe-otgovornost-za-atentatite-v-indoneziya.html", "text": "Ислямска държава пое отговорност за самоубийствените атентати срещу три църкви в Сурабая, Индонезия, в която загинаха поне 11 души, като го обяви през собствената си пропагандна агенция „Амак“, предава AFP.\r\n„Три мъченически атаки убиха 11 и раниха поне 41 души сред които пазачи в църквата и християни“, се казва в съобщението. Йонислав Дочев", "date": "2018.05.13", "title": "AFP: Ислямска държава пое отговорност за атентатите в Индонезия"}
{"url": "http://www.focus-news.net/news/2018/05/13/2521147/ministar-valentin-radev-shte-napravi-rabotno-poseshtenie-v-pernik-na-14-may.html", "text": "Министър Валентин Радев ще направи работно посещение в Перник на 14 май. Това съобщиха от пресцентъра на МВР. Програмата на вътрешния министър включва работна среща с кметове и кметските наместници от областта, която ще се проведе в 11.30 в сградата на Областната администрация. Целта на срещата е обсъждане на конкретни въпроси и координиране на взаимодействието между местната власт и полицейските структури за гарантиране на обществения ред и сигурността на хората. След това министър Радев ще се запознае с възможностите на центъра за видеонаблюдение на общината. Предвидена и среща със състава на ОДМВР – Перник, като след нея около 14.30 часа ще бъде даден кратък брифинг. Министър Валентин Радев ще вземе участие и в Заседание на Областния обществен съвет за противодействие на корупцията и организираната престъпност.", "date": "2018.05.13", "title": "Министър Валентин Радев ще направи работно посещение в Перник на 14 май"}
{"url": "http://www.focus-news.net/news/2018/05/13/2521146/svetlana-stefanova-rzi-smolyan-minimum-150-minuti-umerena-fizicheska-aktivnost-sedmichno-e-nuzhna-na-horata-mezhdu-18-i-64-godini.html", "text": "Минимум 150 минути умерена физическа активност седмично е нужна за хората във възрастовата група 18 - 64 години, за да живеят здравословно и да се предпазят от редица заболявания. Това каза в интервю за Радио „Фокус“ – Смолян Светлана Стефанова – ст. експерт „Здравно образование“ в РЗИ – Смолян. Активността може да включва ходене или каране на колело, работна дейност, домашни задължения, практикуване на спорт или планирани ежедневни занимания, такива свързани със семейството или участие в обществени мероприятия. Според Стефанова препоръчваната от Световната здравна организация физическа активност за учениците е минимум 60 минути на ден. „Направено проучване в страната ни обаче показва, че с такава активност са само 24% от анкетираните деца, а 35% от учениците са физически активни по-малко от два дни в седмицата. Като сериозен фактор за обездвижването се посочва времето, прекарано пред екрана на телевизора, компютъра, таблета или мобилния телефон“, подчерта Стефанова. Тя отбеляза, че проучвания сочат, че децата, които са били физически активни 20 минути преди тест или контролно, постигат по-добри резултати от съучениците си.  „Участващите в краткотрайни забавни упражнения успяват по-лесно да се фокусират върху своята домашна работа, в сравнение с останалите, а дори само 5 минути умерена физическа активност може значително да подобри концентрацията им в час. Според специалистите физически активните класове подобряват своите резултати в сферата на математиката, хуманитарните науки, четенето и правописа, а общото физическото благосъстояние може да повиши успеха им в училище с до 40%“, каза още Стефанова.\r\nНели ГЕРГЬОВСКА", "date": "2018.05.13", "title": "Светлана Стефанова, РЗИ – Смолян: Минимум 150 минути умерена физическа активност седмично е нужна на хората между 18 и 64 години"}
{"url": "http://www.focus-news.net/news/2018/05/13/2521149/varna-zasileni-sa-merkite-za-osiguryavane-na-pozharna-bezopasnost-v-gorskite-teritorii-v-oblastta.html", "text": "Засилени мерки за осигуряване на пожарна безопасност са предприети в горските територии във Варненска област. Това съобщиха за Радио „Фокус“ – Варна от Североизточно държавно предприятие. Пожароопасният сезон, обявен за горите, ще продължи до 31 октомври, като е създадена организация за повишен контрол и незабавни действия по ограничаване и потушаване на евентуални пожари. От институцията припомнят, че през този период е забранено паленето на открит огън и извършването на огневи работи на разстояние, по-малко от 100 метра от границите на горските територии. Изхвърлянето на отпадъци трябва да става само на определените за целта места. Собствениците и ползвателите на земеделски земи в близост до горски фонд са длъжни да бъдат в готовност за борба с пожарите и да поддържат в техническа изправност своите пожарогасителни устройства. Съгласно Закона за опазване на земеделските земи, изгарянето на стърнища и други растителни отпадъци е забранено. При огнен инцидент или съмнения за нарушение в гората гражданите могат да подават сигнали на телефон 112.\r\nМарияна ВАЛЕНТИНОВА", "date": "2018.05.13", "title": "Варна: Засилени са мерките за осигуряване на пожарна безопасност в горските територии в областта"}
{"url": "http://www.focus-news.net/news/2018/05/13/2521148/sputnik-germaniya-ne-mozhe-da-zashtiti-svoite-kompanii-razvivashti-biznes-v-iran.html", "text": "Няма да бъде лесно да се защитят германските фирми, които ще продължат да правят бизнес с Иран, след като САЩ решиха да възобновят санкциите срещу страната, заяви външният министър на Германия Хайко Маас в неделя, предава Sputnik.\r\n„Не виждам просто решение за защита на компаниите от рисковете наложени от американските санкции“, заяви Маас пред германския вестник „Билд“.\r\nВъпреки, че Франция, Германия и Великобритания препотвърдиха ангажимента си към ядреното споразумение с Иран, техните фирми все пак са изправени пред сериозни трудности, тъй като биха били вероятни цели на санкциите наложени от САЩ.\r\n„Разговорите с Европейските, Иран и останалите участници в сделката следва да бъдат и затова как може да остане възможно да се прави търговия с Иран“, заяви Маас.\r\nМинистърът добави, че европейските партньори работят за това Иран да спазва правилата на ядреното споразумение.\r\nТой също заяви, че едностранното изтегляне на САЩ от ядреното споразумение е отровило трансатлантическите отношения между Берлин и Вашингтон. Йонислав Дочев", "date": "2018.05.13", "title": "Sputnik: Германия не може да защити своите компании развиващи бизнес в Иран"}
{"url": "http://www.focus-news.net/news/2018/05/13/2521152/smolyan-postanovkata-tri-sestri-shte-bade-predstavena-v-rodopskiya-dramatichen-teatar-nikolay-haytov-na-16-may.html", "text": "На 16 май 2018 г. от 19.30 часа в зала 2 на Родопския драматичен театър „Николай Хайтов“ ще бъде представена отново знаменитата творба на Антон Павлович Чехов „Три сестри”, съобщиха от Родопския драматичен театър „Николай Хайтов“. Пребиваващи в малко провинциално градче на голямата Русия, сестрите Олга, Маша и Ирина са обкръжени от бездуховността на всички останали и от тяхната болест, наречена апатия и липса на всякакъв идеал за човешко поведение. Тяхната голяма мечта е да живеят в Москва. Сценичният вариант и режисурата на постановката са на Делян Илиев. Той е с номинация за Националните награди „Аскеер 2018“ зa peжиcypaтa нa „Tpи cecтpи“ oт Aнтoн Π. Чexoв, в ĸaтeгopиятa „Изгpявaщa звeздa“. В спектакълът участват Велислав Павлов – гост-актьор,  носител на наградата „Златна роза” 2017, за най-добра мъжка роля във филма „Вездесъщият“, Атанас Найденов, Божана Мановска, Людмила Стоин – гост-актриса, Джована Галиарди, Асен Левов, Димитър Димитров, Емилия Ованесян, носител на „Аскеер“ 94, за ролята на Аркадина в „Чайка“ на А.П. Чехов, Мариян Горцев, Никола Орешков, Преслава Георгиева, Румен Бечев.", "date": "2018.05.13", "title": "Смолян: Постановката „Три сестри“ ще бъде представена в Родопския драматичен театър „Николай Хайтов“ на 16 май"}
{"url": "http://www.focus-news.net/news/2018/05/13/2521151/plovdiv-obshtinskata-biblioteka-d-r-ivan-bogorov-v-karlovo-zapochna-izpalnenieto-na-proekt-madrostta-na-knigite-i-znanieto-izgrazhdashta-sila-na-utreshnite-buditeli.html", "text": "Общинската библиотека „Д-р Иван Богоров” в Карлово, в партньорство със Сдружение „Млади, активни, креативни” в село Куртово, стартираха дейности по проект „Мъдростта на книгите и знанието, изграждаща сила на утрешните будители!”. Това каза за Радио „Фокус“ – Пловдив директорът на библиотеката Мирослав Колев. Тематичната област на проекта е „Развитие на местната общност” с подкрепата на Фондация „Глобални библиотеки – България” в рамките на конкурс „Библиотеката – активен участник в обществения живот”. Проектът предвижда насърчаване на четенето сред местната общност от всички възрасти чрез изграждане на стабилно партньорство между Общинска библиотека „Д-р Иван Богоров” в Карлово и младежката неправителствена организация „Млади, активни, креативни”, както и използване на иновативни и креативни методи в четенето.\r\n„Целите, които поставяме, са привличане на младежи, които ще обучим в ценностите на доброволчеството и ще разчитаме на тях при изпълнението на всички дейности, заложени в проекта, също проучване на нагласите и мнението на местните жители на община Карлово, относно мястото, ролята и предлаганите услуги от Общинската библиотека и читалищата по места чрез онлайн анкети. Сред целите са също насърчаване на четенето и любовта към книгата сред най-малките жители Карлово чрез създаване на „библиотеки без стени”, изработване на „преносими къщички за книги”, които ще подарим в детските градини в Карлово, също популяризиране на „Къщичките за книги” сред децата от детските градини чрез метода „Чети, слушай и рисувай”, както и привличане на нови посетители на библиотеката чрез интерактивния метод „Живи библиотеки”, каза още Колев.\r\n„Проблемът е битуващия стереотип в малките населени места, че библиотеките са онези затворени пространства пълни със стари книги. Децата и подрастващото поколение все по-често използват съвременните технологии – компютри, таблети, смартфони за набиране на информация и гледане на филми и по-рядко влизат в библиотеката и посягат към книгата. С този проект бихме искали да променим нагласите на хората и да ги убедим, че съвременните библиотеки предлагат много модерни услуги, нови интересни книжки и различни четива за малки и големи. Библиотеките са и местата за срещи, обществени дискусии и намиране на нови приятели“, коментира директорът на Общинската библиотека „Д-р Иван Богоров” в Карлово. Той посочи, че подарените „Къщички за книги” ще останат в детските градини след приключването на проекта, което ще допринесе за устойчивостта на постигнатите резултати.\r\n„Ангажираността на учителите и децата да поддържат набор от разнообразни книжки в тях ще допринесе за насърчаване на ранното детско четене и изграждане на самосъзнание на децата да пазят книжките. Дейностите по проекта ще привличат трайно новите потребители на предлаганите библиотечни услуги. Надяваме се създадените добри практики да бъдат мултиплицирани от други библиотеки, с което ще допринесем за разчупването на установените в обществото стереотипи за остарелите библиотечни услуги. И след приключване на проекта библиотеката и сдружението ще продължат да си партнират и да организират разнообразни дейности сред деца и младежи, с които да ги насърчават да четат и активно да ползват предлаганите библиотечни услуги“, добави Мирослав Колев.\r\nТони МИХАЙЛОВ", "date": "2018.05.13", "title": "Пловдив: Общинската библиотека „Д-р Иван Богоров” в Карлово започна изпълнението на проект „Мъдростта на книгите и знанието, изграждаща сила на утрешните будители!”"}
{"url": "http://www.focus-news.net/news/2018/05/13/2521150/the-independent-tsyalo-semeystvo-stoi-zad-atentatite-v-indoneziya.html", "text": "Серията от самоубийствени атентати срещу три църкви в Саурабая, Индонезия е извършена от членовете на едно цяло семейство, обявиха от полицията, пише британският вестник The Independent.\r\nНачалникът на националната полиция Тито Карнавиян заяви, че атаките, които убиха поне 11 души и раниха над 40 други, са били извършени от деца, тийнейджъри и възрастни от едно и също семейство, което е било в Сирия.\r\nКарнавиян допълни, че бащата на семейството е задействал колата-бомба, двамата сина на възраст 18 и 16 години са използвали мотоциклет в своите атаки, а майката е била с двете си дъщери на възраст 12 и 9 години, които също са бил използвани в бомбените атаки. Йонислав Дочев", "date": "2018.05.13", "title": "The Independent: Цяло семейство стои зад атентатите в Индонезия"}
{"url": "http://www.focus-news.net/news/2018/05/13/2521153/burgas-bez-problemi-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Без проблеми се осъществява преминаването на автомобили през ГКПП „Малко Търново”. Това съобщи за Радио „Фокус“ – Бургас дежурният на пункта. Няма образували се опашки от чакащи автомобили. \r\nВ Бургас автомобилният трафик също се извършва нормално. Пътните настилки са сухи. От началото на деня, досега не са регистрирани пътнотранспортни произшествия, каза дежурният в ОДМВР - Бургас.\r\nДеница ДИМИТРОВА", "date": "2018.05.13", "title": "Бургас: Без проблеми се осъществява преминаването на автомобили през ГКПП „Малко Търново”"}
{"url": "http://www.focus-news.net/news/2018/05/13/2521143/afp-mohamad-dzhavad-zarif-shte-tarsi-yasno-badeshte-za-yadrenata-sdelka-po-vreme-na-diplomaticheskata-si-obikolka.html", "text": "Министърът на външните работи на Иран Мохамад Джавад Зариф заяви, че се надява да изкове „ясно бъдеще“ за ядрената сделка по време на дипломатическата си обиколка, предава AFP.\r\n„Надявам се, че тази визита в Китай и други страни ще бъде способна да изгради ясно бъдеще за ядреното споразумение“, заяви Зариф пред репортери след проведени разговори с китайския му колега Ван И в Пекин.\r\nСледващите дестинации на Мохамад Джавад Зариф са Москва и Брюксел, където ще се консултира с останалите участници в ядреното споразумение от 2015 година. Йонислав Дочев", "date": "2018.05.13", "title": "AFP: Мохамад Джавад Зариф ще търси „ясно бъдеще“ за ядрената сделка по време на дипломатическата си обиколка"}
{"url": "http://www.focus-news.net/news/2018/05/13/2521154/valeri-kinov-urednik-na-aladzha-manastir-obmislyame-sazdavaneto-na-ekspozitsiya-za-kulta-kam-vinoto-v-predhristiyanskite-i-hristiyanskite-obshtestva.html", "text": "Обмисля се създаването на нова експозиция за култа към виното в предхристиянските и християнските общества. Това каза в интервю за Радио „Фокус” – Варна Валери Кинов, дългогодишен уредник на музея и архитектурен паметник на културата Аладжа манастир край Варна. Той припомни, че обектът ще бъде включен в проект на Оперативна програма „Региони в растеж“. „За да го направим още по-интересен, съм замислил една интересна експозиция – култът към виното в предхристиянските и християнските общества. Става дума за култовете на Дионис в езическия период, това са били сакрални празници. Ние ще акцентираме основно върху култа към виното в християнството, защото знаем, че виното е божествената кръв, кръвта на Христос. Целта е да направим още по-привлекателен обекта“, заяви Валери Кинов. Преди години уредникът на Аладжа манастир Валери Кинов създаде аудиовизуален спектакъл „Легенди от Аладжа манастир“, който беше удостоен с наградата “Културна атракция на 2010 г.”, присъдена от Българската хотелиерска и ресторантьорска асоциация. „Заедно с колегите през годините се постарах от този първи музей на открито да направя шоу. Аз съм от хората, които мислят, че археологията и историята са научни дисциплини, но музейното дело е шоу, театър. Спектакълът „Легенди от Аладжа манастир“ е създаден по легенди и хората го приемат. Опитваме се да гадаем какво се е случило, като за изоставянето, за загиването на манастира съм вложил легендата, разказана ми от Бялото братство, че представители на кръстоносната армия са погубили монасите, за да търсят съкровищата“, каза още Валери Кинов. Той добави, че ако останат средства, ще се работи и по нов спектакъл, за който ще бъдат използвани по-съвременни технологии. По думите му експозиция за култа към виното в предхристиянските и християнските общества също ще бъде част от проекта. „Надявам се чрез тази програма да направим също основен ремонт и реконструкция на сградата на Посетителския център. Това е музейна сграда, сторена преди половин век, която вече не отговаря на изискванията за безопасност, на които трябва да отговарят сградите за обществено ползване. За да дойдат още туристи и Варна да бъде привлекателна дестинация за четири сезона, е необходимо да обновим музейните обекти и паметниците на културата“, заяви Валери Кинов. Той припомни, че по отношение на Аладжа манастир има готов проект от 7 години, който е платен на авторския колектив. „Това е основно технически проект за консервация, реставрация и социализация, обновяване на инфраструктурата“, добави Валери Кинов.\r\nМарияна ВАЛЕНТИНОВА", "date": "2018.05.13", "title": "Валери Кинов, уредник на Аладжа манастир: Обмисляме създаването на експозиция за култа към виното в предхристиянските и християнските общества"}
{"url": "http://www.focus-news.net/news/2018/05/13/2521157/nova-tv-makedoniya-sreshtata-mezhdu-zoran-zaev-i-aleksis-tsipras-v-sofiya-shte-bade-poreden-opit-za-razreshavane-na-spora-za-imeto.html", "text": "На 17 май в София ще се срещнат македонския и гръцкия премиер Зоран Заев и Алексис Ципрас, които ще продължатопитите да се намери решение на спора с името.  Срещата на македонския и гръцкия премиери ще се проведе след вчерашната среща на външните министри на Македония и Гърция Никола Димитров и Никос Кодзияс под егидата на посредника на ООН Матю Нимиц, предава  „НОВА ТВ“.\r\n„Мога да характеризирам срещата като много сериозна, работихме усилено, понякога интензивно. Направихме положителна работа. Двамата министри ще информират министър-председателите за подготовката за срещата си в София следващата седмица на 17 май. По същество това е посланието, което имам“, заяви Нимиц.\r\nВ навечерието на срещата на  външните министри гръцките вестници „Катимерини“и „Та неа“, съобщиха за възможен сценарий за постигане на споразумение и определен период от време за ратификация от македонска страна .\r\nДа се даде достатъчно време на Македония, за да одобри ерга омнес и да извърши конституционна ревизия предвижда сценарий, който според „Катимерини“, се обсъжда в последните дни между Атина и Скопие. С подобен сценарий, но с допълнителна информация за срока от две години за изпълнение, излезе и гръцкият вестник \"Та Неа\". Виктор Турмаков", "date": "2018.05.13", "title": "„НОВА ТВ“ (Македония): Срещата между Зоран Заев и Алексис Ципрас в София ще бъде пореден опит за разрешаване на спора за името"}
{"url": "http://www.focus-news.net/news/2018/05/13/2521156/aleksandar-vuchich-bombardirovkite-na-nato-nad-sarbiya-s-obednen-uran-sa-bezpretsedentno-prestaplenie.html", "text": "Президентът на Сърбия Александър Вучич заяви, че бомбардировките на НАТО със снаряди, съдържащи обеднен уран на територията на бивша Югославия и преди всички на Сърбия са безпрецедентно престъпление.  Според него една от последствията е ръстът на онкологичните заболявания сред децата в страната и допълни, че Сърбия ще положи всички усилия, за да докаже тази връзка, предава ТАСС.\r\n„Днес разбрах, че, за съжаление, все повече деца при нас се разболяват от рак. Ще бъда искрен: никога не съм вярвал напълно в теориите за обеднения уран, че за всичко са виновни тези, които унищожават страната през 1991 г. Но днес в разговор с лекари разбрах, че има много фактори за ръста на заболяваемостта от рак сред децата, но обеднения уран със сигурност е един от тях, защото най-често се наблюдава сред деца чиито родители се появяват на този свят около 1990 г.“, заяви Вучич. Президентът отбеляза, че независимо от доказателствата, лекарите смятат, бомбардировките са оставили значими последствия. „Това е безпрецедентно престъпление и ние като страна ще се занимаем сериозно“, подчерта Вучич. Виктор Турмаков", "date": "2018.05.13", "title": "Александър Вучич: Бомбардировките на НАТО над Сърбия с обеднен уран са безпрецедентно престъпление"}
{"url": "http://www.focus-news.net/news/2018/05/13/2521158/varna-konferentsiyata-viziya-za-evropeysko-kulturno-nasledstvo-2025-shte-se-provede-v-grada-na-28-i-29-may.html", "text": "Регионална библиотека „Пенчо Славейков” – Варна и Фондация „Европеана”, организират на 28 - 29 май 2018 г. конференция „Визия за Европейско културно наследство 2025″, реализираща се в рамките на културната програма на Българското председателство на Съвета на Европейския съюз. Това съобщиха от пресцентъра на Регионална библиотека „Пенчо Славейков” – Варна. Основен момент в дискусията ще бъде и българското присъствие в Европеана. Събитието се провежда под патронажа на комисарят по цифрова икономика и цифрово общество Мария Габриел. Като последващо събитие на 30 май 2018 г. ще се проведе практически семинар с екперти на Европеана за български специалисти от сферата на културата. Конференцията е принос към Европейската година на културното наследство и е в съответствие с ключовите приоритети на българското председателство в областта на културата. Като участници във форума ще се включат и комисар Мария Габриел, зам.-министърът на културата Румен Димитров и изпълнителният директор на Фондация „Европеана” Хари Фервайен. Основен докладчик в дискусията, свързана с определяне на политиките в културния сектор, е проф. Пиер Луиджи Сако, автор на стратегията „Култура 3.0“ и съветник на комисар Тибор Нарачич по въпросите на Европейската година на културното наследство. Поканени да изразят становища са членове на европейските министерства на културата, национални координатори на Европейската година на културното наследство, Генерална дирекция „Образование, младеж, спорт и култура“ към Европейската комисия и Експертна група по въпросите на цифровото културно наследство (DCHE). Европеана е платформа, която обединява дигитализирани изображения на обекти, отразяващи различни аспекти от европейското културно-историческо наследство. Платформата работи със своите партньори чрез агрегатори, които са регионални, национални, отраслови и тематични и към момента съдържа повече от 55 милиона записа.\r\nС проекта “Варненска дигитална библиотека” от 2008 г., Регионална библиотека “Пенчо Славейков” става първият участник от България в най-голямата дигитална библиотека на Европа, а от 2010 г. агрегира данни за Европеана и от партньорски организации от страната. Като най-голям мултидисциплинарен агрегатор в България, библиотеката представя страната с над 60 000 записа, разказващи историята и културата на България. “Варненска дигитална библиотека” включва разнообразни документи за Варна и региона, притежание на библиотеката, а също и материали на други културни институти от града, читалища от региона, както и на частни колекционери. Колекцията обединява цифровизираните документи с метаданни – аналитични описания на артефактите.", "date": "2018.05.13", "title": "Варна: Конференцията „Визия за Европейско културно наследство 2025″ ще се проведе в града на 28 и 29 май"}
{"url": "http://www.focus-news.net/news/2018/05/13/2521159/desislava-kuzmanova-obshtina-blagoevgrad-za-shesta-poredna-godina-imame-edni-ot-nay-dobrite-predstavleniya-vav-festivala-tara-ra-bumbiya.html", "text": "За шеста поредна година имаме едни от най-добрите представления във фестивала „Тара-ра-Бумбия“. Това каза за Радио „Фокус“ - Пирин Десислава Кузманова, директор на Общинско дружество „Благоевград фест“ ЕООД. „Стигнахме до шестото издание на фестивала, което е чест за нас, тъй като е голямо удоволствие да работим по фестивала „Тара-ра-Бумбия“. Тази година отново имам едни от най-добрите постановки. Стараем се да отразим търсенията на младите и независими театри. Фестивалът отново се провежда на двете сцени на Драматичен театър „Никола Вапцаров“ - Благоевград, като имаме и други пространства“, каза още Кузманова. Тя подчерта, че програмата за фестивала може да бъдат открита на касата на театъра. „В неделя започваме в 19.00 часа с постановката „Пияните“. На камерна сцена ще бъде представен моноспектакълът на Ованес Торосян „HARLEM SHAKE”. На 14 май Столичен куклен театър ще покаже „АВЕНЮ Q“, а след това на камерна сцена от 21.30 часа Сдружение „Нейно величество тенджерата по налягане“ ще покаже „Повече не или така нареченият Бернхард“, каза Кузманова. По думите ѝ програма продължава и на 15 май с представление на Драматичен театър - Пловдив с „Момчето от последния чин“ от Хуан Майорга. На камерна сцена ще бъде представена и „Гората на моето дърво“ от Сашо Димоски. На 16 май Театър „Възраждане“ ще покаже „Великденско вино“. \r\n„Разбира се имаме и „Щастливият Бекет“ на Марийн Росен, който участва всяка година и един много любим наш режисьор. На 17 май няма да бъде представена постановката „Петел“, тъй като един от актьорите не се чувства добре и няма да може да присъства. Допълнително ще дадем информация коя ще бъде постановката, която ще замести. Тя със сигурност ще бъде на Младежки театър „Николай Бинев“, каза още Кузманова. От 21.30 часа на камерна сцена е представлението на Театър „Реплика“ – „Лоши деца“, като те също са били участници на фестивала. „На 18 май очакваме Театър „Азарян“ с представлението „В очакване на Годо“. В 21.30 „Скулптури“ на Иво Димчев. Той отново е в Благоевград. За нас е огромна чест, че успя да дойде, тъй като е изключителен творец“, подчерта Кузманова. \r\nНа 19 май е закриването на фестивала и ще започне от 17.00 часа с „Добре дошли в България“. „Това е една постановка от Здрава Каменова и ще закрием фестивала с Македонски народен театър – Скопие „Ничия земя“. Тази година сме включили две македонски постановки, тъй като искаме да насочим вниманието изцяло към Македония и сътрудничеството ни в полето на културата На 18 май ще имаме и кръгла маса, която ще бъде на тема „Театрален мост България- Македония“ и как да скъсяваме разстоянията. Съпътстващите ни програми са също интересни. На 16 май ще представим автобиографичната книга на Стефан Данаилов и ще имаме премиера на филма „Монолог“. На 17 май очаквайте модул „Памет“, който всяка година представяме. Ще го посветим на постановката „Антигона“ на ДТ „Никола Вапцаров“ или Антигона 30 години по-късно“, каза още Кузманова.\r\nЛора КАЛЧЕВА", "date": "2018.05.13", "title": "Десислава Кузманова, Община Благоевград: За шеста поредна година имаме едни от най-добрите представления във фестивала „Тара-ра-Бумбия“"}
{"url": "http://www.focus-news.net/news/2018/05/13/2521161/elena-andonova-rzi-kyustendil-dvigatelnata-aktivnost-e-osnovna-predpostavka-za-dobro-zdrave.html", "text": "Двигателната активност е основна предпоставка за добро здраве. Това каза пред Радио „Фокус” – Кюстендил Елена Андонова, експерт към Регионална здравна инспекция – Кюстендил. По думите ѝ хората на възраст между 18 и 64 години трябва да се занимават с физическа активност с умерена интензивност не по-малко от 150 минути на седмица и 75 минути с интензивно натоварване. Според нея всяко занимание с физическа активност трябва да продължава не по-малко от 10 минути. „Хората, които са физически активни, страдат по-рядко от коронарна болест на сърцето, високо кръвно налягане, мозъчен инсулт, остеопороза. Физическите упражнения подпомагат имунната система и намаляват риска от рак на гърдата, рак на дебелото черво и други злокачествени тумори, повишават продължителността на живота в добро здраве с 8 - 10 години, подобряват настроението и самочувствието”, каза Елена Андонова. По думите ѝ на 10 май се отбелязва Световния ден на двигателната активност. Той е обявен за първи път през 2002 година с решение на 55-ата Световна здравна асамблея, с мото “Движението – това е здраве”. Инициативата цели чрез спорт и физическа активност да се ограничи действието на рисковите за здравето фактори.\r\nВенцеслав ИЛЧЕВ", "date": "2018.05.13", "title": "Елена Андонова, РЗИ - Кюстендил: Двигателната активност е основна предпоставка за добро здраве"}
{"url": "http://www.focus-news.net/news/2018/05/13/2521160/the-washington-post-sred-ranenite-pri-napadenieto-s-nozh-v-parizh-ima-grazhdanin-na-lyuksemburg.html", "text": "Гражданин на Люксембург е сред четиримата, ранени при нападението с нож в центъра на Париж, пише  The Washington Post.\r\nВъншното министерство на херцогството заяви, че мъжът е преминал през спешната медицинска помощ и в момента животът му е извън опасност. В заявлението не се уточнява дали е турист или жител на града. \r\n29-годишен мъж бе убит по време на нападението, а четирима бяха ранени.  Нападателят бе ликвидиран от полицията.  Виктор Турмаков", "date": "2018.05.13", "title": "The Washington Post: Сред ранените при нападението с нож в Париж има гражданин на Люксембург"}
{"url": "http://www.focus-news.net/news/2018/05/13/2521164/burgas-74-piloti-se-vklyuchiha-v-avtomobilnoto-sastezanie-pista-burgas.html", "text": "Автомобилното състезание „Писта Бургас“ продължава да набира популярност, като в 16-ото му издание се включиха рекорден брой участници. Това съобщиха от пресцентъра на Община Бургас. Това се дължи на добрата организация и условията, които Бургас предлага, заявиха организаторите. Пилотите започнаха битката още в събота, когато се проведоха тренировките за място в стартовата решетка. Официалният старт на надпреварата беше даден в 10.30 часа. Хиляди фенове на моторните спортове се събраха край трасето, за да наблюдават състезанието, което е и първи кръг от Националния шампионат по автомобилизъм на затворен маршрут. На церемонията по откриването на рали „Писта Бургас“ присъстваха представители на Българската федерация по автомобилен спорт, кметът на Бургас Димитър Николов, зам.-кметът д-р Лорис Мануелян.\r\n„Тази година в рали състезанието участват 74 състезатели – с 30 процента повече в сравнение с миналогодишната надпревара. Това показва, че „Писта Бургас“ става все по-популярно и търсено състезание както сред автомобилистите, така и сред публиката в града. Пожелавам успех на всички, нека най-добрият победи“, каза преди старта Димитър Николов.\r\nТази година за състезателно трасе бяха избрани ул. „Крайезерна“ и пътен възел „Запад“. „Писта Бургас“ се организира от Българската федерация по автомобилен спорт и клуб Вромос – Бургас със съдействието на Община Бургас и Пътна полиция.", "date": "2018.05.13", "title": "Бургас: 74 пилоти се включиха в автомобилното състезание „Писта Бургас“"}
{"url": "http://www.focus-news.net/news/2018/05/13/2521162/bsp-sofiya-razkritikuva-upravlyavashtite-za-politikata-im-v-kraynite-kvartali-i-se-angazhira-pred-protestirashtite-v-pancharevo-da-postavi-vaprosite-im.html", "text": "БСП – София разкритикува управляващите за политиката им в крайните квартали и се ангажира пред протестиращите в „Панчарево“ да постави въпросите им. Това стана ясно от коментара на народния представител от ПГ на „БСП за България“ и заместник-председател на Градския съвет на БСП - София Христо Проданов и общинския съветник от БСП в Столичния общински съвет Альоша Даков за Агенция „Фокус“. Двамата се включиха в протеста на гражданите в „Панчарево“, които поискаха рехабилитация на „Самоковско шосе“,  решаване на проблема с канализацията в района на „Панчарево“, Кокаляне и Бистрица и на този със замърсяването на язовир „Панчарево“ и нуждата от ремонт на вътрешно кварталните улици. За стопанисваната от държавата част от „Самоковско шосе“ депутатът Христо Проданов пое ангажимент да зададе въпрос към министъра на регионалното развитие и благоустройството Николай Нанков, а частта от улицата, принадлежаща на Столична община, въпросът ще постави общинският съветник  Альоша Даков. От групата на БСП в Столичния общински съвет ще поставят на вниманието на управляващите от ГЕРБ и на концесионера „Софийска вода“ въпроса за финансирането на канализация в „Панчарево“, Кокаляне и Бистрица, както и за нуждата от средства за ремонт на улиците. \r\nНародният представител Христо Проданов заяви, че исканията на хората са абсолютно обосновани.  „В 21 век в една европейска столица не е нормално да няма канализация. Проблемът на крайградските райони е този, че голяма част от отговорностите се разделят между държавата и Столична община. Хората, които имат някакви искания към институцията биват прехвърляни от общината към държавата и в крайна сметка не се решава нито един от техните проблеми. Отговорностите за крайните квартали се размиват между държавата и Столична община, а от 10 години те се управляват от ГЕРБ. Необходимо е този момент да се използва, за да се координират усилията на държавата и общината и да могат да се решат част от проблемите на крайградските райони. По „Витошка“ и НДК плочките се сменят няколко пъти годишно, краде се много, а  крайните квартали Столична община оставя без  инвестиции и грижа за хората“, каза Христо Проданов. \r\nДепутатът Христо Проданов припомни, че още в предизборната кампания за местните избори за 2015 г. основен акцент в програмата на БСП – София е бил вниманието на крайградските зони и кварталите в периферията на столицата. \r\nПроданов определи протеста на хората от „Панчарево“ като справедлив и изрази подкрепата си към тях. \r\nСвоята подкрепа засвидетелства и общинският съветник от БСП в Столичния общински съвет Альоша Даков. \r\n„Не е справедливо спрямо живеещите в района улиците им да не се ремонтират повече от десетилетия. Тези улица са в изключително тежко състояние. В Централната градска час ремонти се извършват много по-интензивно. Протестите в крайните квартали са начинът гласът на хората да бъде чут, да бъде привлечено и вниманието на медиите и на управляващите от ГЕРБ в Столична община, тъй като всички други средства явно са изчерпани“, каза Даков. \r\nСпоред него общото между протеста в „Орландовци“ от вчера и този в „Панчарево“ е, че са квартали, които са отдалечени от центъра. \r\n„Съответно и вниманието на Столична община и на мнозинството на ГЕРБ към тези квартали не е достатъчно. Системно не се предвиждат средства в бюджета на София за подобряване на условията за живот на тези райони. Наблюдаваме развитие на тези проблеми в двата района са пример за развитието на града на две скорости – лъскавият център и крайните квартали с техните нерешени проблеми, които от година за година се отлагат“, каза Даков. \r\nДеница КИТАНОВА", "date": "2018.05.13", "title": "БСП – София разкритикува управляващите за политиката им в крайните квартали и се ангажира пред протестиращите в „Панчарево“ да постави въпросите им"}
{"url": "http://www.focus-news.net/news/2018/05/13/2521166/valeri-kinov-urednik-na-aladzha-manastir-malko-sa-gradovete-v-balgariya-s-unikalna-antichnost-i-srednovekovie.html", "text": "Малко са градовете в България с уникална античност и средновековие. Това каза в интервю за Радио „Фокус” – Варна Валери Кинов, дългогодишен уредник на музея Аладжа манастир край Варна. По думите му освен с морски туризъм Варна може да привлича повече туристи и с еко, културен и винен туризъм. „Малко са градовете в България с два уникални паметника – Римски терми и Аладжа манастир. Скални манастири има в Русе, но във Варна има уникална античност и средновековие“, заяви Валери Кинов. Той отбеляза, че новият спектакъл, по който ще се работи, ще представя манастирите на Варна от раннохристиянския манастир в местност Джанавара до манастира „Св. Димитър“ в района на Евксиноград.\r\nАрхеологическите останки от раннохристиянската църква в район Аспарухово се намират в парк „Боровец“, на североизточния склон на възвишението Джанавара, недалеч от южния бряг на Варненското езеро. Базиликата е уникална с необикновената за ранното християнство архитектура и редкия характер на 120 кв. м мозайки. През 1960-те години е направена частична консервация и реставрация, но не и на мозайките, като поради опасност от разрушаването им те са били покрити отново с пръст, без да са изцяло заснети. За възникването на манастира „Св. Димитър“ съществува предание за спасените кораби на капитан Димитър в залива южно от нос Сованлък. В знак на благодарност за чудото е издигнат параклис на светеца. Случката вероятно е от втората половина на ХVIII век според датирането на манастирските икони, най-старата от които е от 1717 година.\r\nМарияна ВАЛЕНТИНОВА", "date": "2018.05.13", "title": "Валери Кинов, уредник на Аладжа манастир: Малко са градовете в България с уникална античност и средновековие"}
{"url": "http://www.focus-news.net/news/2018/05/13/2521167/predsedatelyat-na-pg-na-gerb-tsvetan-tsvetanov-shte-uchastva-v-predizborna-sreshta-v-selo-milanovo-na-14-may.html", "text": "Заместник-председателят на ГЕРБ и председател на ПГ на партията Цветан Цветанов ще се срещне с жителите на село Миланово (община Велики Преслав, област Шумен) на предизборно общоселско събрание. Това съобщиха от пресцентъра на ПП ГЕРБ. Цветанов ще подкрепи кандидата на ГЕРБ за кмет на село Миланово Хасан Хасанов за частичните местни избори, насрочени за 20 май 2018 г. Предизборната среща ще се състои на 14 май от 15.30 часа в центъра на селото. В нея ще участват още кметът на Шумен и областен координатор на ГЕРБ Любомир Христов, депутатите от ГЕРБ - Шумен Румен Генов и Димитър Александров, както и областният управител Стефан Желев.", "date": "2018.05.13", "title": "Председателят на ПГ на ГЕРБ Цветан Цветанов ще участва в предизборна среща в село Миланово на 14 май"}
{"url": "http://www.focus-news.net/news/2018/05/13/2521168/miroslava-chavdarova-obshtinski-savet-belogradchik-narastva-interesat-za-investitsii-za-razvitie-na-turizma-v-selata-ot-obshtinata.html", "text": "Нараства интересът за инвестиции за развитие на туризма в селата от общината. Това каза в предаването „Чудесата на Северозапада“ на Радио „Фокус“ Мирослава Чавдарова, председател на Общински съвет – Белоградчик. Тя посочи, че се увеличават къщите за гости в общината. „За мен е изключително важно да се подкрепят инвеститорите, тяхната дейност и в същото време това да става при съблюдаване на интереса на местната общност, така че ползите от инициативите да бъдат за всички“, каза Чавдарова. Тя добави, че на 18 км от Белоградчик в село Стакевци вече се е превърнало в традиция организирането на приключенски детски лагер, който се радва на интереса на деца от цялата страна. По думите ѝ в същото време този лагер много добре се приема и от хората, които живеят в Стакевци.\r\nАнна ЛОЗАНОВА", "date": "2018.05.13", "title": "Мирослава Чавдарова, Общински съвет – Белоградчик: Нараства интересът за инвестиции за развитие на туризма в селата от общината"}
{"url": "http://www.focus-news.net/news/2018/05/13/2521171/predsedatelyat-na-pg-na-gerb-tsvetan-tsvetanov-shte-provede-priemen-den-vav-veliko-tarnovo-na-14-may.html", "text": "Председателят на ПГ на ГЕРБ и зам.-председател на партията Цветан Цветанов организира приемен ден за жителите на Велико Търново и региона. Това съобщиха от пресцентъра на ПП ГЕРБ. Приемната ще се състои на 14 май 2018 г. от 10.00 часа в сградата на Общината във Велико Търново. Срещите ще се провеждат в зала 302, а предварителни записвания могат да се правят на телефон: 0882 336 314.\r\nПри посещението си във Велико Търново Цветан Цветанов ще се срещне и с представители на двете младежки групи, които ще участват в Националния поход „По стъпките на Ботевата чета“. За четвърта поредна година председателят на най-голямата парламентарна група подкрепя финансово участието в похода на ученици от всички великотърновски училища.", "date": "2018.05.13", "title": "Председателят на ПГ на ГЕРБ Цветан Цветанов ще проведе приемен ден във Велико Търново на 14 май"}
{"url": "http://www.focus-news.net/news/2018/05/13/2521169/iliya-raev-bchk-varna-na-praga-na-letniya-sezon-imame-dostatachno-obucheni-vodni-spasiteli.html", "text": "На прага на летния сезон във Варна има достатъчно обучени водни спасители. От началото на годината в Българския червен кръст в града са обучени близо 100 нови кандидати. Други 610 спасители също са подновили сертификатите си. Това съобщи за Радио „Фокус“ – Варна председателят на Областния съвет на БЧК Илия Раев. По думите му бройката на подготвените специалисти за спасяване на морските плажове и на басейните е достатъчна, за да задоволи търсенето във Варна и близките курорти. Председателят на червенокръстката организация увери, че за този сезон няма нужда да се внасят кадри от Молдова и Украйна, каквато практика вече е имало през последните години. Той добави, че българите са много по-добре подготвени. По думите му завършилите курса във Варна притежават и сертификати, признати в целия Европейски съюз.\r\nСпоред данните до момента през този сезон заплатите на спасителите по Северното Черноморие ще бъде между 600 лева и 1 400 лева, като най-високи са предлаганите месечни възнаграждения в курорта „Златни пясъци“. \r\n„Между 1 500 евро и 2 000 евро получават родните спасители, които избират да работят в страни като Испания и Гърция“, каза още председателят на БЧК във Варна. Според него в Европа и Америка българите са много желани заради добрата подготовка и международно признатите сертификати.", "date": "2018.05.13", "title": "Илия Раев, БЧК - Варна: На прага на летния сезон имаме достатъчно обучени водни спасители"}
{"url": "http://www.focus-news.net/news/2018/05/13/2521170/jakarta-globe-indoneziyskoto-obshtestvo-zakleymi-teroristichniya-akt-v-surabaya.html", "text": "Гражданските групи осъдиха нападението в църквите в града Сурабая в източната част на остров Ява, при което загинаха 11 християни,  и призоваха към национално обединение срещу всички форми на тероризъм, пише  Jakarta Globe.\r\n„Ислямът осъжда всички форми на насилие. Няма вяра на света , която да оправдае употребата на насилие“, съобщава най-голямата мюсюлманската организация на Индонезия „Нахдлатул Улама“. \r\n„Който и да го е направил, бомбата е нанесла щети и по народа, нацията, човечността“, заяви Саад Ибрахим, председател на „Мухамадия“ -  втората по големина ислямска организация в страната. „Ние сме против самоубийствените атентати, особено, ако са насочени срещу символите на религията“, допълни той.\r\nСпоред местната правозащитна организация „Сетара“ обществото не трябва да помага случайно на каузата на терористите, разпространявайки снимки или клипове от сцената на нападението. „Съболезнованията не трябва да се разпространяват чрез образи и клипове, които да разпространяват страха, както именно искат извършителите“, пише в заявление на организацията.\r\nИндонезийската демократическа партия на борбата осъди взривовете като пряка заплаха за националното единство.  Виктор Турмаков", "date": "2018.05.13", "title": "Jakarta Globe: Индонезийското общество заклейми терористичния акт в Сурабая"}
{"url": "http://www.focus-news.net/news/2018/05/13/2521173/haskovo-v-topolovgrad-shte-se-provede-mezhdunarodniyat-festival-na-lyubitelskite-komediyni-teatri-pantomima-i-satira-velko-kanev.html", "text": "В Тополовград ще се проведе Международният фестивал на любителските комедийни театри, пантомима и сатира “Велко Кънев” – Тополовград 2018. Това съобщиха от пресцентъра на Община Тополовград. 23-тото издание на фестивала ще бъде открито на 14 май и ще продължи до 20 май 2018 г. Фестивалът се организира от Министерството на културата, Държавната агенция за българите в чужбина, Съюза на артистите в България, Съюза на народните читалища, Община Тополовград и читалище „Св. св. Кирил и Методий - 1894”. Театралният афиш включва 19 представления. За първи път гастролират български театри от чужбина - Австрия, Канада, Молдова, Сърбия, Украйна. Във фестивала ще се представят и любителски театрални формации от българските градове  – София, Варна, Ракитово, Дебелец, Гълъбово, Нова Загора, Костинброд, Раднево, Плачковци, Алфатар, Ябланица,  Ракитово, Левски.\r\nОткриването ще се състои в 18.30 часа на 14 май. Участници, театрални и културни дейци ще преминат с празнично шествие по главната градска улица. На площад “Освобождение” с тържествена церемония ще се издигане знамето на фестивала. В 19.30 часа ще започне тържественото откриване в голямата зрителна зала на читалището с концертна програма на читалищни творчески състави. В 20.00 часа местният Театър на комедията „Велко Кънев” ще представи новата си постановка „Женско царство” от Ст. Л. Костов.\r\nЖури с председател режисьорът Борислав Чакринов ще отличи най-добрите театрални състави и актьори. На носителя на Голямата награда ще бъде връчена статуетката „Златна камила” - творба на тополовградския художник Христо Дюлгеров.\r\nТържественото закриване и награждаването на отличените театрални състави ще стане на 20 май от 18.30 часа. На закриването Драматичен театър „Адриана Будевска” – Бургас ще представи спектакъла „Примадони” от Кен Лудвиг, постановка Богдан Петканин, с участието на Александър Кадиев. Втора театрална сцена ще бъдат съседните Елхово и Свиленград, където ще играят гостите от Украйна и Молдова.", "date": "2018.05.13", "title": "Хасково: В Тополовград ще се проведе Международният фестивал на любителските комедийни театри, пантомима и сатира “Велко Кънев”"}
{"url": "http://www.focus-news.net/news/2018/05/13/2521165/tass-ramzan-kadirov-obvini-frenskite-vlasti-che-sa-vazpitali-parizhkiya-terorist.html", "text": "Президентът на Чеченската република Рамзан Кадиров заяви, че френските власти са отговорни за възпитанието на мигранта от страната Хасан Азимов, който в събота нападна с нож минувачи в Париж, предава ТАСС.\r\n„Смятам за необходимо да заявя, че цялата отговорност за това, че Хасан Азимов е поел по пътя на престъпността лежи на френските власти. В Чечения той е само роден, а неговото израстване и формиране на личността, възгледи и убеждения става във френското общество“, написа Кадиров. Той потвърди, че Азимов е гражданин на Русия, „но паспортът е неактивен, защото 20 години не го е обновявал“. \r\nСъщевременно Кадиров изрази съболезнования към семействата и роднините на загиналия от ръцете на Азимов минувач. Виктор Турмаков", "date": "2018.05.13", "title": "ТАСС: Рамзан Кадиров обвини френските власти, че са възпитали парижкия терорист"}
{"url": "http://www.focus-news.net/news/2018/05/13/2521175/rumen-petkov-v-knigata-si-atentatat-sreshtu-papata-prof-dzhuzepe-konsolo-aktsentira-varhu-prezumptsiyata-za-nevinnost-i-dumata-kleveta-koyato-parvo-nauchil-na-balgarski.html", "text": "В книгата си „Атентатът срещу папата“ проф. Джузепе Консоло акцентира върху презумпцията за невинност и върху думата „клевета“, която първо научил на български. Това каза  Румен Петков, член на Изпълнителното бюро на АБВ и председател на Международния институт за сигурност и сътрудничество в интервю за Агенция „Фокус“ за годишнината от атентата срещу Папа Йоан Павел II, за книгата на проф. Джузепе Консоло и опровергаването на твърденията за „българска следа“ в случая.\r\n„37 години по-късно трябва да кажем „Благодаря“ на проф. Джузепе Консоло. 37 години за него е ежедневна кауза и голяма битка да се докаже истината. Тя демонстрира, че нито Сергей Антонов, нито Тодор Айвазов, нито Желю Василев, нито нашата Родина България са имали нещо общо с атентата срещу папата. За съжаление, 37 години по-късно в разговорите с него разбираме, че все още тук и там, в Италия, и не само, има хора, които продължават да считат, въпреки съдебното решение, че България под някаква форма е замесена в атентата. Това е нашата голяма битка, да изчистим името на Родината си окончателно. Да докажем невинността първо пред самите себе си“, каза Петков. Той поясни, че през 90-те години е имало недотам именити българи, които са си казвали, че имаме нещо общо с атентата срещу папата. По думите му борбата за доброто име на България, е ежедневие за самите нас. „То трябва да ни изпълва с гордост и чувство на патриотизъм и да сме със съзнанието, че казвайки „благодаря“ на проф. Джузепе Консоло той не беше до нас, а пред нас в голямата битка за доброто и почтено име на България“, каза Петков. Той разказа, че по онова време Италия и България са от двете страни. „Тогава е върхът на противопоставянето в Студената война. Ползвали са се безскрупулни средства за злепоставяне на противника, на инакомислещия. И тогава са правени опити да се загърбва правосъдието. Неслучайно в представянето на книгата проф. Консоло акцентира върху две неща – Конституцията на Италия, която презумира невинността до произнасянето на съда и един факт, който е много любопитен. Първата дума, която проф. Консоло е научил на български език, е „клевета“. Днес като че ли в редица случаи имаме същия подход, което мен лично от професионална и от гражданска гледна точка ме кара да си мисля, че най-грозните неща не са забравени“, допълни Петков. \r\nДеница КИТАНОВА", "date": "2018.05.13", "title": "Румен Петков: В книгата си „Атентатът срещу папата“ проф. Джузепе Консоло акцентира върху презумпцията за невинност и думата „клевета“, която първо научил на български"}
{"url": "http://www.focus-news.net/news/2018/05/13/2521155/kitayskite-spasiteli-koito-izdirvat-boyan-petrov-sa-poteglili-kam-vrah-shisha-pangma.html", "text": "Китайските спасители, които издирват алпиниста Боян Петров, са потеглили към връх Шиша Пангма, предаде БНР. По-рано съпругата на българина призова спасителите да не рискуват живота си и да не изкачват върха, а да търсят в по-ниските райони, където има шанс българският алпинист да е оцелял, ако е успял да се укрие. След като няколко часа в базовия лагер нямаше информация как върви издирването, сега стана ясно, че китайските спасители са претърсили сутринта района около последния височинен лагер под връх Шиша Пангма. И са открили само предмети от стари експедиции. Следи от Боян Петров няма. До момента не е открита и палатката му, потвърдиха от екипа на алпиниста, който е в неизвестност от 10 дни. Без резултат вчера бяха и двата полета на хеликоптери над района. Днес те няма да летят заради безопасността на спасителите, които ще са по склона.", "date": "2018.05.13", "title": "Китайските спасители, които издирват Боян Петров, са потеглили към връх Шиша Пангма"}
{"url": "http://www.focus-news.net/news/2018/05/13/2521172/mosv-plazhat-bolata-izliza-ot-rezervat-kaliakra-no-ostava-zashtitena-mestnost.html", "text": "Министърът на околната среда и водите Нено Димов днес връчи на кмета на Каварна Нина Ставрева заповед, с която плажът „Болата“ се изважда от резервата „Калиакра“. Той ще бъде включен в защитена местност „Степите”, което е гаранция, че строителството на него ще е забранено. Това съобщиха от пресцентъра на Министерството на околната среда и водите. „В петък (11 май) подписах заповедта, която следващата седмица ще бъде публикувана в „Държавен вестник“. С това изпълних желанието на местната общност плажът да бъде изваден от резервата. Процедурата ще продължи с промяна в Закона за защитените територии, където народните представители ще имат думата”, обясни министърът. \r\nРешението на министър Димов е взето след предложение от община Каварна за изваждане на плажа „Болата“ и на паркинга на нос Калиакра от резервата. Подкрепата си за решението заявиха и народните представители Йордан Йорданов (ОП), Даниела Димитрова (ГЕРБ), както и областният управител Красимир Кирилов, които присъстваха днес в Каварна на връчването на заповедта на кмета на Каварна Нина Ставрева. Тя посочи, че БСП също подкрепя решението за изключване. \r\nПо-късно днес министър Димов посети село Българево, за да разговаря с местните хора, които го посрещната с благодарност. „Дали говорим за Трън, за Царево, за Генерал Тошево или за Болата, местните са тези, които трябва да имат думата“, заяви министър Димов пред хората. Той подчерта, че хората, които живеят на място най-добре знаят как да опазват онова, което имат. „Тук са вашите спомени, вашето настояще и вашето бъдеще. Не е необходимо някой от София да се разпорежда и да ви казва какво да правите“, добави министър Димов. Със своята заповед Димов се е съобразил с желанието на местната общност плажът „Болата“ да се върне на хората от общината, защото те могат най-добре да решат как да го стопанисват и развиват занапред. \r\nМинистър Димов беше поканен в Каварна да закрие ХV-ия общобългарски младежки фолклорен събор „С България в сърцето“. „Културата и фолклора така дълбоко са пуснали корени в нас, че няма какво да ни помести – те дават основание не само да се гордеем, но и да си отговорим на въпроса защо сме най-старата държава в Европа“, каза министърът пред участниците и гостите. Организаторите му връчиха почетна грамота за принос в съхраняването и популяризирането на българския фолклор, дух и традиции. „Не трябва да забравяме, че имаме няколко ценни неща, които почти никой друг няма – нашият фолклор, нашата азбуката – единствената, написана, за да прославя християнството и нашият дух, които ни държат от векове и ще ни държат още векове“, каза министърът в знак на благодарност.", "date": "2018.05.13", "title": "МОСВ: Плажът „Болата“ излиза от резерват „Калиакра“, но остава защитена местност"}
{"url": "http://www.focus-news.net/news/2018/05/13/2521163/the-hill-spored-donald-tramp-voenniya-byudzhet-na-iran-dokazva-che-yadrenoto-sporazumenie-e-golyama-lazha.html", "text": "Президентът на САЩ Доналд Тръмп заяви, че военният бюджет на Иран е доказателство, че намерението на Техеран да се придържа към споразумението за ядрената му програма е „голяма лъжа“, пише  The Hill.\r\n„Военният бюджет на Иран е скочил с повече от 40% откакто Обама договори ядреното споразумение. Това е поредния индикатор, че това е една голяма лъжа. Но повече няма да е така“, написа Тръмп на профила си в социалната мрежа „Фейсбук“.\r\n По-рано тази седмица той обяви, че САЩ се изтеглят от ядреното споразумение, което ограничава възможностите на Иран да обогатява Иран в замяна на облекчения на санкционния режим спрямо него“. Виктор Турмаков", "date": "2018.05.13", "title": "The Hill: Според Доналд Тръмп военния бюджет на Иран доказва, че ядреното споразумение е „голяма лъжа“"}
{"url": "http://www.focus-news.net/news/2018/05/13/2521177/dobrich-narodno-chitalishte-balgarski-iskritsi-organizira-vtora-mezhdunarodna-sreshta-bogatstvoto-na-dobrudzha-zanayatite-prez-pogleda-na-detsata.html", "text": "Втора международна среща – практикум „Богатството на Добруджа – занаятите през погледа на децата“ с участие на бесарабски българи от Молдова и Украйна организира Народно читалище „Български искрици“, предаде кореспондент на Радио „Фокус” – Варна. \r\n\"Въпреки заглавието на срещата, тя се превърна в своеобразна среща не само на пазителите на българския дух в България и извън пределите ѝ, но и в среща на поколенията, в празник, наситен с багрите и формите на българската носия, с мелодиите и текстовете на българската народна песен, с ритъма на българския народен танц. Добруджа – това са необятните поля, обагрени в зелено и жълто, лазурът край приморските плата, широките пясъчни плажове по брега на Черно море, вековни гори и трудно достъпни терени, най-големият на Балканите каньон, както я наричат местните „нашата Добруджа“. С тези думи, описващи на североизточната част на България, започна срещата. Гости и участници в нея бяха приветствани от председателя на Народно читалище „Български искрици“ Магдалена Петрова: „Днес сърцето на всекиго от нас се вълнува от любовта и емоциите на това празнично събитие, от надеждата и желанията ни да помним миналото, да продължим развитието на занаятите и традициите чрез предаване на уменията ни на децата. Обединява ни отговорността това да бъде лична кауза за всеки от нас, защото само с общите ни усилия и съпричастност и в празниците, и в делниците ще съградим нашето общо бъдеще такова, каквото го желаем“. Приветствия към присъстващите поднесоха представители на гостите от Молдова и Украйна. „Нашето сърце е с вас“, каза Мария Тодорова от град Тараклия, а по думите на Арина Митева от Украйна децата от българската общност там пазят българския дух като пеят и танцуват български фолклор, а днешната среща бе определена като истински празник за всички с България в сърцето. Специален гост на срещата е народната певица Галина Дурмушлийска, която изпълни обичани народни песни, част от които са разучавали заедно с нея и малките деца песнопойки от Народно читалище „Български искрици“. В него има ателиета, в които децата се учат на грънчарство, изучават средновековна история – облекло, бойни техники, идеи, има и ателиета по народно пеене и българска шевица. Това е втората по рода си среща. Поздравителен адрес беше поднесен от името на кмета на Община град Добрич Йордан Йорданов, лично от председателя на Общинския съвет на Добрич Иво Пенчев, който имаше честта да връчи и дарение от 1000 лв., предоставено анонимно от фондация. Тази година децата от клуб „Средновековна работилница” са подготвили турнир на знания за първите български владетели, а в практикума се изработва средновековна прашка. Любопитните могат да научат повече за везбата и дърворезбата. Гости и участници на събитието има от град Бердянск и град Мелитопол (Украйна), град Кишинев и град Тараклия (Молдова). От името на Регионалния исторически музей в Добрич приветствие и думи на благодарност за 4-годишното ползотворно партньорство с читалището отправи Ивелина Романова. \r\nЖулиета НИКОЛОВА", "date": "2018.05.13", "title": "Добрич: Народно читалище „Български искрици“ организира Втора международна среща „Богатството на Добруджа – занаятите през погледа на децата“"}
{"url": "http://www.focus-news.net/news/2018/05/13/2521176/standard-makedoniya-zapochna-operatsiya-po-pochistvaneto-na-danoto-na-ohridskoto-ezero.html", "text": "В навечерието на летния туристически сезон, клубът за подводни дейности \"Охрид\" започна с почистване на дъното на Охридското езеро от твърди отпадъци, предава македонската електронна медия   „Стандард“.\r\nКметът Йоан Стояновски преди началото на акцията заяви, че Охрид като туристически център трябва да бъде разпознаваем чист, за което поиска подкрепа от гражданите. \r\n„Акцията за събиране на отпадъци от езерото е малък проект, част от голямата история, която е планирана да се осъществи. Ясно е, че общината  не може сама да почисти цялото крайбрежие и от тук следва значението на подобни действия“, заяви Стояновски\r\nВодолазите от Охрид, чрез различни дейности и проекти, почистват дъното на езерото повече от 20 години.\r\n„Нашата единствена цел е да повлияем на осведомеността на гражданите, да сме наясно с необходимостта да не хвърляме отпадъци в езерото. Езерото се замърсява изключително от гражданите на Охрид, никой от туристите не идва в езерото да хвърли пералня“, отбелязва Горан Балевски водолаз от Клуба за подводни дейности \"Охрид\". Виктор Турмаков", "date": "2018.05.13", "title": "„Стандард“ (Македония): Започна операция по почистването на дъното на Охридското езеро"}
{"url": "http://www.focus-news.net/news/2018/05/13/2521179/prof-dzhuzepe-konsolo-daryava-honorara-si-ot-knigata-atentatat-sreshtu-papata-istinskata-istoriya-na-izdatelstvoto-na-sofiyski-universitet-sv-kliment-ohridski.html", "text": "Книгата на професор Джозепе Консоло \"Атентатът срещу папата. Истинската история\" бе представена в Бургаския свободен университет. Това съобщиха от пресцентъра на ПП АБВ. Презентацията на произведението се състоя днес, когато се навършват 37 г. от физическото извършване на атентата срещу папа Йоан Павел II. Книгата още веднъж и окончателно изчиства името на Сергей Антонов и родината ни.\r\nПо време на събитието авторът обяви, че дарява хонорара си от написване на книгата на издателството на Софийски университет \"Св. Климент Охридски\".\r\nПрофесор Консоло отговори изчерпателно на множеството зададени му въпроси, а повлияни от изключителното му мъжество и професионализъм преди, по време и след процеса срещу Сергей Антонов и България, присъстващите в залата му отправиха предложение да стане български гражданин. \r\nНа срещата присъстваха Людмил Попов, изпълняващ длъжността посланик на Република България в Италия по време на атентата срещу папа Йоан Павел II, Румен Петков - председател на УС на Международния институт по сигурност и сътрудничество, както и Антон Коджабашев - общински съветник от ПП АБВ.", "date": "2018.05.13", "title": "Проф. Джузепе Консоло дарява хонорара си от книгата \"Атентатът срещу папата. Истинската история\" на издателството на Софийски университет \"Св. Климент Охридски\""}
{"url": "http://www.focus-news.net/news/2018/05/13/2521178/burgas-zatvoren-za-dvizhenie-e-patyat-pomorie-aheloy-poradi-izvarshvane-na-remontni-deynosti.html", "text": "Пътната обстановка в областта е нормална, пътните настилки са сухи и нормално проходими. Това съобщи за Радио „Фокус“ – Бургас дежурният в Областно пътно управление – Бургас. Движението се извършва с нормална интензивност.\r\nРемонти се извършват на пътна отсечка кв. „Ветрен“ - Бургас. Шофьорите да се движат внимателно. Остава затворена за движение отсечката Поморие - Ахелой поради извършване на ремонтни дейности на пътната настилка. Движението на автомобили е отклонено по алтернативните маршрути Бургас – Ахелой през Каблешково и Поморие – Ахелой през Каменар. Съгласно графика на фирмата изпълнител ремонтите трябва да приключат до 18 юни 2018 г. Водачите да се движат с повишено внимание и съобразена скорост в свободната лента съобразно създадената организация на движение.\r\nДеница ДИМИТРОВА", "date": "2018.05.13", "title": "Бургас: Затворен за движение е пътят Поморие - Ахелой поради извършване на ремонтни дейности"}
{"url": "http://www.focus-news.net/news/2018/05/13/2521183/smolyan-zam-kmetat-marin-zahariev-pozdravi-zhitelite-na-arda-po-povod-drevniya-praznik-predoy.html", "text": "Зам.-кметът Марин Захариев уважи днес традиционния празник „Предой” на популярното туристическо село Арда. Това съобщиха от пресцентъра на Община Смолян. Около 1 000 жители и гости на Арда опитаха от вкусния кешкек и овчето кисело мляко, родно производство. „Празникът „Предой”, който ви събира, е свързан с древната традиция на овцевъдството в нашата планина, но той е не само спазено поверие, а израз на уважение към собствените обичаи, наследени и осмислени в новото, модерно време. Продължавайте да тачите традициите си и да ги предавате на младите. Нека в този ден с Вас да са доброто настроение и веселието”, пожела Захариев  на празнуващите хора. Кметът на Арда Недко Юруков каза, че по традиция цялото село се включва с лични средства за празника. Три майсторки - готвачки са приготвили 6 казана от вкусния кешкек. Той е сготвен  от 280 кг. овче месо и 80 кг. пшеница. В бъркането му са помагали и мъже от селото. Сготвени бяха и 4 казана фасул, а подквасеното овче мляко беше 250 кг.\r\n„Предой” уважиха зам.-областният управител Владимир Гърбелов, Денислав Костов – директор на Областна Дирекция на ДФ „Земеделие“ – Смолян и др.", "date": "2018.05.13", "title": "Смолян: Зам.-кметът Марин Захариев поздрави жителите на Арда по повод древния празник „Предой”"}
{"url": "http://www.focus-news.net/news/2018/05/13/2521174/tass-vanshnite-ministri-na-kitay-i-na-iran-zayaviha-che-yadrenoto-sporazumenie-tryabva-da-bade-zapazeno.html", "text": "Външните министри на Китай и на Иран Ван И и Мохамад Джавад Зариф заявиха, че Съвместният всеобхващащ план за действие по ядрената програма на Техеран трябва да бъде запазено, предава ТАСС.\r\n„Като важна страна от договора Китай проведе значителна работа за да може той да се постигне и изпълнява“, заяви Ван И. „На следващия етап Китай има намерение да продължи консултациите със съответните страни, в това число и с Иран и предвид обективната си и отговорна позиция Китай ще продължи да полага усилия за запазването на СВПД“, допълни той.\r\nНа свой ред Зариф благодари на своя китайски колега за позицията и заяви, че Техеран е готов да продължи консултациите с всички страни по сделката.  Виктор Турмаков", "date": "2018.05.13", "title": "ТАСС: Външните министри на Китай и на Иран заявиха, че ядреното споразумение трябва да бъде запазено"}
{"url": "http://www.focus-news.net/news/2018/05/13/2521182/predsedatelyat-na-pg-na-gerb-tsvetan-tsvetanov-shte-uchastva-v-predizborna-sreshta-v-grad-loznitsa.html", "text": "Заместник-председателят на ГЕРБ и председател на ПГ на партията Цветан Цветанов ще се срещне с жителите на град Лозница (област Разград) на предизборно събрание. Това съобщиха от пресцентъра на ПП ГЕРБ. \r\nЦветанов ще подкрепи кандидата на ГЕРБ за кмет на Лозница Ниязи Ниязиев за частичните местни избори, насрочени за 20 май 2018 г.\r\nПредизборната среща ще се състои на 14 май 2018 г. /понеделник/ от 18.00 ч. в читалище „Пробуда“. В нея ще участват още кметът на Разград и областен координатор на ГЕРБ д-р Валентин Василев, областният управител на Разград Гюнай Хюсмен и заместник-областният управител Нурие Црънгалова.", "date": "2018.05.13", "title": "Председателят на ПГ на ГЕРБ Цветан Цветанов ще участва в предизборна среща в град Лозница"}
{"url": "http://www.focus-news.net/news/2018/05/13/2521181/dzhon-boltan-vazmozhni-sa-amerikanski-sanktsii-za-evropeyskite-kompanii-koito-imat-biznes-v-iran.html", "text": "Съветникът в Белия дом по национална сигурност Джон Болтън заяви, че са „възможни“ санкции срещу европейските компании, които имат бизнес-отношения с Иран, след като САЩ се изтеглят от ядреното споразумение с Техеран, предава  Reuters.\r\n„Възможно е. Зависи какво е поведението на другите правителства“, заяви Болтън по време на телевизионно интервю. \r\nИзтеглянето на Доналд Тръмп от ядреното споразумение през 2015 г. възмути европейските съюзници на Вашингтон, хвърли сянката на несигурността над доставките на петрол и повиши риска от конфликт в Близкия изток.  Виктор Турмаков", "date": "2018.05.13", "title": "Джон Болтън: Възможни са американски санкции за европейските компании, които имат бизнес в Иран"}
{"url": "http://www.focus-news.net/news/2018/05/13/2521184/pernik-do-8-km-opashka-ot-avtomobili-se-e-obrazuvala-na-obhodniya-pat-na-avtomagistrala-struma-prez-selo-dolna-dikanya.html", "text": "До 8 км опашка от автомобили се е образувала на обходния път на автомагистрала „Струма“ през село Долна Диканя, съобщи слушател на Радио „Фокус“. Обходният път е въведен поради извършване на ремонтни дейности на АМ „Струма“.", "date": "2018.05.13", "title": "Перник: До 8 км опашка от автомобили се е образувала на обходния път на автомагистрала „Струма“ през село Долна Диканя"}
{"url": "http://www.focus-news.net/news/2018/05/13/2521187/varna-sluzhiteli-na-patna-politsiya-osashtestvyavat-rutinen-kontrol-po-patya-za-kurortnite-kompleksi.html", "text": "Служители на „Пътна полиция“ във Варна осъществяват рутинен контрол по пътя за курортните комплекси край града, предаде репортер на Радио „Фокус“ – Варна. Екипи са разположени и по пътя за кв. „Аспарухово“, както и по Околовръстното шосе. Движението във Варна е сравнително спокойно, по-натоварен е трафикът в централната част на града, около Морската градина и по пътя от и за курортите. До момента в града са регистрирани 5 катастрофи, като при един от инцидентите има пострадали двама души. Те са с различни контузии и няма опасност за живота им, съобщиха от „Пътна полиция“\r\nМарияна ВАЛЕНТИНОВА", "date": "2018.05.13", "title": "Варна: Служители на „Пътна полиция“ осъществяват рутинен контрол по пътя за курортните комплекси"}
{"url": "http://www.focus-news.net/news/2018/05/13/2521186/plovdiv-natovareno-e-dvizhenieto-po-avtomagistrala-trakiya-i-patishtata-plovdiv-asenovgrad-smolyan-i-plovdiv-karlovo.html", "text": "Натоварено е движението по автомагистрала „Тракия“ и пътищата Пловдив - Асеновград - Смолян и Пловдив - Карлово. Това съобщиха за Радио „Фокус“ – Пловдив от Областното пътно управление. Пътните настилки на територията на областта са частично мокри. Водачите трябва да шофират с повишено внимание и съобразена скорост, за да не се създават предпоставки за възникването на сериозни пътнотранспортни произшествия. Временно движението по АМ „Тракия“ в участъка от Пловдив до Стара Загора се извършва с максимална скорост до 90 км/час и повишено внимание поради ремонтни дейности. Срокът на ремонта е до 30 юни. Движението на МПС над 12 тона и в двете посоки по магистралата в участъка от км 133 до км 156 е ограничено поради ремонтни дейности на настилката по платното в посока Пловдив - Бургас. Водачите трябва да използват обходни маршрути – от пътен възел „Пловдив Изток“ при км 133 на АМ „Тракия“, по път I-8 и II-66 до пътен възел „Плодовитово“ при км 165 и обратно. Преминаването по пътя Шишманци - Белозем в района на пътния възел при АМ „Тракия“ се осъществява в една лента поради ремонтни дейности на надлез. Движението в участъка се контролира от светофарна уредба. Срокът на ремонта е до 20 май. Опасност от падащи камъни има по направленията  Бачково - Нареченски бани, Кричим - Девин и Юговско ханче - Югово - Лъки - Здравец, както и в района на проходите Козница и Стражата.\r\nТрафикът на територията на град Пловдив също е интензивен. Натоварено движение се отчита по булевардите „Васил Априлов“, „Христо Ботев“, „Найчо Цанов“ и „Цар Борис III Обединител“, както и по входно-изходните артерии. Пътищата в града са предимно сухи.\r\nТони МИХАЙЛОВ", "date": "2018.05.13", "title": "Пловдив: Натоварено е движението по автомагистрала „Тракия“ и пътищата Пловдив - Асеновград - Смолян и Пловдив - Карлово"}
{"url": "http://www.focus-news.net/news/2018/05/13/2521188/plovdiv-mayski-dni-na-kulturata-se-provezhdat-v-sopot.html", "text": "Майски дни на културата се провеждат в Сопот. Това съобщиха за Радио „Фокус“ – Пловдив организаторите от къщата музей „Иван Вазов“ и Общината. Културната програма ще продължи до 19 май. Днес в Етнографски център „Сопотски еснаф“ се закрива третото поредно издание на Националният ножарски пленер „Работилницата“. Тази година в него се включиха над 70 майстори занаятчии от всички краища на България. Програмата на форума включваше изложба на досегащни пленерни произведения. Майстори ножари демонстрираха направа на инкрустации в дърво и метал, ръчно заточване на остриета, методи на получаване на рисунък при дамаска, направа на конвексен скос и други тънкости в занаята. Днес се състоя и тържественото дипломиране на децата от школа „МайсторчЕта“. Работилниците на майсторите ще работят днес до 20.00 часа.\r\nМайските дни на културата в Сопот продължават на 16 май, когато в 11.30 часа ще бъдат поднесени цветя пред паметниците на братята Вазови, по повод навършването на 150 години от рождението на генерал Власимир Вазов. В 16.00 часа на същия ден в къща музей „Иван Вазов“ ще се състои среща с проф. Боян Биолчев. В 18.00 часа в музея на Вазов ще бъде представена книгата „Аз не бях политик“ на Огнян Герджиков, с участието на Недялко Йорданов. В 20.00 часа на площада ще започне рок концерт с участието на „Стенли Стефанов – проджект“, Васко Кръпката и „Подуене блус бенд“.\r\nНа 17 май програмата продължава в 11.30 часа в къща-музей „Иван Вазов“ с връчване на награда „Съба Вазова“ и среща с Валерия Велева. Вечерта от 20.00 часа отново ще се състои рок концерт, като ще участват група „Mirror“ и Стенли с приятели.\r\nНа 19 май Майските дни на културата в Сопот ще завършат с Нощ в музея. В 18.00 часа в къща музей „Иван Вазов“ ще се представи книгата „Живописни бележки“ от Владимир Вазов. Тогава ще се открие и изложба „9-та пехотна Плевенска дивизия в Първата световна война, гостуваща от Регионален исторически музей – Плевен.\r\nВ 19.30 часа в къща музей „Иван Вазов“ ще започне поетична вечер с участието на литературния клуб към музея, озаглавена „С любов към България“. В ролята на Патриарха на българската литература ще се превъплъти актьорът от Народния театър Валентин Танев.\r\nВ 21.30 часа в Етнографски и занаятчийски център „Сопотски еснафь“ ще има демонстрации на занаяти. Ще се проведе и забавна игра „Открий ключа за „Еснафь“.", "date": "2018.05.13", "title": "Пловдив: Майски дни на културата се провеждат в Сопот"}
{"url": "http://www.focus-news.net/news/2018/05/13/2521185/mayk-pompeo-sasht-iskat-da-rabotyat-s-evropeytsite-po-novo-sporazumenie-s-iran.html", "text": "Държавният секретар на САЩ Майк Помпео заяви, че страната му иска да работи с европейските си партньори по ново споразумение, което да блокира „зловредното поведение“ на Иран, след като Вашингтон се оттегли от настоящия договор, предава  AFP.\r\n„Надявам се, че следващите дни и седмици ще измислим споразумение, което наистина да работи, което ще защити наистина света от лошото поведение на Иран, не само от неговата ядрена програма, а от ракетите и другите му зловредни постъпки“, заяви Помпео.\r\n„Ще работим с европейците, за да се опитаме да постигнем това“, допълни той.  Виктор Турмаков", "date": "2018.05.13", "title": "Майк Помпео: САЩ искат да работят с европейците по ново споразумение с Иран"}
{"url": "http://www.focus-news.net/news/2018/05/13/2521189/a1on-makedoniya-ivitsa-dachich-shte-uchastva-v-zasedanieto-na-saveta-za-sigurnost-na-oon-za-kosovo.html", "text": "Сръбският външен министър Ивица Дачич ще представлява Сърбия на заседанието на Съвета за сигурност на ООН на 14 май, предава македонската медия „A1oN“.\r\nСесията ще обсъди доклада на генералния секретар на ООН Антонио Гутереш за работата на мисията на ООН в Косово от 17 януари до 15 април 2018 г.\r\nДачич ще коментира доклада и ще представи сръбската оценка на сегашната ситуация в Косово. Виктор Турмаков", "date": "2018.05.13", "title": "„A1oN“ (Македония): Ивица Дачич ще участва в заседанието на Съвета за сигурност на ООН за Косово"}
{"url": "http://www.focus-news.net/news/2018/05/13/2521180/mayk-pompeo-predpolozheniyata-che-izlizaneto-na-sasht-ot-yadrenata-programa-e-prichinata-za-naprezhenieto-mezhdu-iran-i-izrael-sa-bezsmislitsi.html", "text": "Държавният секретар на САЩ Майк Помпео заяви, че е „безсмислено“ да се предполага, че последното напрежение между Израел и Иран е в резултат от изтеглянето на САЩ от ядреното споразумение с Техеран, пише The Hill.\r\n„Пълни безсмислици са предположенията, че някак си с изтеглянето от споразумението за ядрената програма на Иран ние го тласкаме към това, което прави от дълго време в Йемен, към това, че отглежда „Хизбулла“ – всичко това ставаше, докато договора действаше“, заяви Помпео. „Иранските президент и външен министър (Хасан Роухани и Мохамед Джавад Зариф – бел.прев.) трябва да обяснят как въпреки споразумението Иран продължи да крачи из Близкия изток“, допълни той.\r\nНапрежението между Иран и Израел се засили миналата седмица, след като Иран обстреля израелски войници по Голанските възвишения, а Израел отвърна по това, което обяви за ирански позиции в Сирия.  Виктор Турмаков", "date": "2018.05.13", "title": "Майк Помпео: Предположенията, че излизането на САЩ от ядрената програма е причината за напрежението между Иран и Израел са безсмислици"}
{"url": "http://www.focus-news.net/news/2018/05/13/2521192/aktsenti-v-sutreshniya-blok-dobro-utro-balgariya-na-radio-fokus-na-14-may.html", "text": "Решението на американския президент за излизане от ядрената сделка с Иран продължава да отеква, като очакванията са последици да има и върху петролния пазар. Ще окаже ли влияние промяна в цената на международните пазари и върху търговията на дребно у нас и може ли да се очаква увеличение в цената на горивата през летните месеци? Отговорите ще потърсим в сутрешния блок „Добро утро, България“ на Радио „Фокус“ от Светослав Бенчев, експерт от БПГА. След броени дни предстои ключовото събитие за българското европредседателство - срещата ЕС - Западни Балкани, на която София ще бъде домакин. След успехите от първите месеци, какви са предизвикателствата и очакванията сега? Има ли опасност фокусът от евроинтеграцията на региона да бъде изместен и кои са темите, по които страната ни трябва да бъде категорична? Тези и други теми ще коментираме с евродепутата от ГЕРБ/ЕНП Андрей Ковачев. За поредна година първото юлско утро ще бъде посрещната на брега на Дунав, станало традиция за Тутракан. Каква е тазгодишната програма и какви други изненади са заложени в културния календар през летните месеци ще научим от кмета на Тутракан Димитър Стефанов. В минутите след 9.00 часа оставаме на тема култура с поглед към Майските културни празници в Асеновград, които ще ни представи Тони Михайлов от Радио „Фокус“ - Пловдив. Марияна Валентинова от Радио „Фокус“ - Варна пък ще ни разкаже за легендите, свързани с Аладжа манастир. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.05.13", "title": "Акценти в сутрешния блок „Добро утро, България“ на Радио „Фокус“ на 14 май"}
{"url": "http://www.focus-news.net/news/2018/05/13/2521195/blagoevgrad-natovaren-e-trafikat-po-glaven-pat-e-79-i-avtomagistrala-struma.html", "text": "Натоварен е трафикът по главен път Е-79 и автомагистрала „Струма“. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки в областта са сухи. Проходът Предел е отворен за преминаването на всички видове моторни превозни средства. През неделния ден няма регистрирани тежки пътни инциденти. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.05.13", "title": "Благоевград: Натоварен е трафикът по главен път Е-79 и автомагистрала „Струма“"}
{"url": "http://www.focus-news.net/news/2018/05/13/2521190/dobrich-kmetat-na-obshtina-kavarna-nina-stavreva-zakri-tridnevniya-obshtobalgarski-mladezhki-folkloren-festival-s-balgariya-v-sartseto.html", "text": "Кметът на Община Каварна Нина Ставрева закри тридневния общобългарски младежки фолклорен фестивал „С България в сърцето“. Това съобщиха от пресцентъра на Общината. Гости на заключителния събор бяха министърът на околната среда и водите Нено Димов и народни представители от добричка област. \r\n„Шепнат гордостта на Рила и Пирин - българският дух е непобедим“ и изминалите три дни на събора потвърждават това. Децата, които пяха и танцуваха на международния фолклорен събор „С България в сърцето“ 2018 Каварна са истинското доказателство, че традициите се предават, че ще ни има, че България ще пребъде“, каза кметът Ставрева при закриването на събора. Специални благодарности отправи и към инициатора на събора - Илия Луков, за това, че петнадесет години заедно с Община Каварна организират този събор. \r\n„Благодаря ви за емоцията, атмосферата и за това, че три дни Каварна беше фолклорна магия. Каварна ви обича и ви очакваме с нетърпение догодина“, каза още Ставрева в обръщение към над 1500–те участници от тазгодишния събор. Съборът приключи с традиционното право българско хоро.", "date": "2018.05.13", "title": "Добрич: Кметът на Община Каварна Нина Ставрева закри тридневния общобългарски младежки фолклорен фестивал „С България в сърцето“"}
{"url": "http://www.focus-news.net/news/2018/05/13/2521194/daniela-kostova-obshtina-asenovgrad-v-provezhdaneto-na-mayskite-kulturni-praznitsi-uchastva-golyama-chast-ot-nashata-obshtnost.html", "text": "В провеждането на Майските културни празници в Асеновград участва голяма част от общността – много деца, почти всички художествено-творчески състави, културните институции, сред които читалища, музеи и Градската библиотека. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. „Събитията в програмата са многобройни и разнолики. Стремежът ни е нашите самодейци и творци да имат възможност да се изявят. Другото важно нещо е през май хората наистина да могат да видят постиженията на всички наши творци. Разбира се, имаме много гостуващи изложби и концерти“, коментира Даниела Костова. Тя посочи, че от 15 до 27 май Асеновград се превръща в сцена на изкуствата и ще докаже за пореден път, че е град с история, традиции и бъдеще.  \r\n„Програмата за Майските културни празници е дълга и богата, като има по нещо за всеки вкус. Предполагам, че всеки, който се запознае с афиша, ще избере нещото, което действително ще го направи щастлив“, каза още Костова. Тя уточни, че всички събития от програмата са с вход свободен, с изключение на театралните представления. Всички концерти ще се провеждат там, където са обявени по програма, но при лошо време ще бъдат преместени в Градската библиотека или в читалище „Родолюбие“.\r\n„Призовавам всички жители и гости на града да участват активно в нашите събития, защото наистина те са подбирани с много желание. Целта ни винаги е била да организираме незабравими Майски културни празници“, каза още Даниела Костова.\r\nТони МИХАЙЛОВ", "date": "2018.05.13", "title": "Даниела Костова, Община Асеновград: В провеждането на Майските културни празници участва голяма част от нашата общност"}
{"url": "http://www.focus-news.net/news/2018/05/13/2521196/pregled-na-mezhdunarodnite-novini-do-18-chasa-agentsiya-fokus.html", "text": "След повече от шест години, откато Джулиан Асандж намери закрила в посолството на Еквадор в Лондон, създателят на „WikiLeaks“ се намира в опасност от депортация.\r\nКоментар направен през тази седмица от министъра на външните работи на Еквадор Мария Фернанда Еспиноса предполага, че правителството може скоро да отнеме политическото убежище на Асандж, което му даде през 2012 година, и да го предаде на британските и след това на американските власти, пише уебсайтът на „World Socialist“.\r\nВ интервю от сряда, 9 май, Еспиноса заяви че правителството на Еквадор и Великобритания „имат намерението и интереса да решат този казус“.\r\nТя добави, че двете страни работят за постигането на „крайно решение“ относно Джулиан Асандж.\r\nАко Асандж бъде предаден на британските власти, те ще могат да го екстрадират в САЩ, където ще бъде изправен пред съд заради публикации в „WikiLeaks“ разкриващи американски военни и дипломатически документи.\r\n*** Ислямска държава пое отговорност за самоубийствените атентати срещу три църкви в Сурабая, Индонезия, в която загинаха поне 11 души, като го обяви през собствената си пропагандна агенция „Амак“.\r\n„Три мъченически атаки убиха 11 и раниха поне 41 души сред които пазачи в църквата и християни“, се казва в съобщението.\r\n*** Президентът на САЩ Доналд Тръмп заяви, че военният бюджет на Иран е доказателство, че намерението на Техеран да се придържа към споразумението за ядрената му програма е „голяма лъжа\".\r\n„Военният бюджет на Иран е скочил с повече от 40% откакто Обама договори ядреното споразумение. Това е поредния индикатор, че това е една голяма лъжа. Но повече няма да е така“, написа Тръмп на профила си в социалната мрежа „Фейсбук“.\r\n По-рано тази седмица той обяви, че САЩ се изтеглят от ядреното споразумение, което ограничава възможностите на Иран да обогатява Иран в замяна на облекчения на санкционния режим спрямо него“.\r\n*** Държавният секретар на САЩ Майк Помпео заяви, че е „безсмислено“ да се предполага, че последното напрежение между Израел и Иран е в резултат от изтеглянето на САЩ от ядреното споразумение с Техеран.\r\n„Пълни безсмислици са предположенията, че някак си с изтеглянето от споразумението за ядрената програма на Иран ние го тласкаме към това, което прави от дълго време в Йемен, към това, че отглежда „Хизбулла“ – всичко това ставаше, докато договора действаше“, заяви Помпео. „Иранските президент и външен министър (Хасан Роухани и Мохамед Джавад Зариф – бел.прев.) трябва да обяснят как въпреки споразумението Иран продължи да крачи из Близкия изток“, допълни той.\r\nНапрежението между Иран и Израел се засили миналата седмица, след като Иран обстреля израелски войници по Голанските възвишения, а Израел отвърна по това, което обяви за ирански позиции в Сирия. \r\n***  Външните министри на Китай и на Иран Ван И и Мохамад Джавад Зариф заявиха, че Съвместният всеобхващащ план за действие по ядрената програма на Техеран трябва да бъде запазено.\r\n„Като важна страна от договора Китай проведе значителна работа за да може той да се постигне и изпълнява“, заяви Ван И. „На следващия етап Китай има намерение да продължи консултациите със съответните страни, в това число и с Иран и предвид обективната си и отговорна позиция Китай ще продължи да полага усилия за запазването на СВПД“, допълни той.\r\nНа свой ред Зариф благодари на своя китайски колега за позицията и заяви, че Техеран е готов да продължи консултациите с всички страни по сделката.", "date": "2018.05.13", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/05/13/2521197/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 18.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.05.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/05/13/2521201/predstoyashti-sabitiya-v-stranata-za-14-may-agentsiya-fokus.html", "text": "*** \r\nВ 8.45 часа в зала „3” на НДК ще започне среща между председателите на комисиите по енергетика на парламентите на страните от Европейския съюз. Форумът е в рамките на Парламентарното измерение на Българското председателство на Съвета на ЕС. Председателят на Народното събрание Цвета Караянчева ще приветства участниците в срещата С встъпителни думи към участниците в срещата ще се обърне председателят на Комисията по енергетика Делян Добрев. \r\n*** \r\nОт 10.00 часа в зала „Пресцентър“ на Министерството на регионалното развитие и благоустройството в присъствието на министър Николай Нанков заместник-министър Деница Николова и кметът на Столична община Йорданка Фандъкова ще подпишат договора за възстановяване на представителната част на Западния парк.\r\n*** \r\nОт 14.00 часа в НДК по време на  Конференцията в областта на електронното правосъдие ще бъдат представени платформите за обмен на електронни доказателства и документи между съдебните органи на страните от ЕС. Конференцията ще бъде открита от министъра на правосъдието Цецка Цачева.\r\n*** \r\nОт 7.45 часа до 9.15 часа в двора на 51 СОУ \"Елисавета Багряна\" (ул. „Софийски герой“ 28) Safety Driving Academy ще направи демонстрация, с която да покаже на абитуриентите, че използването на прозорците и шибидаците на автомобилите не по предназначението им могат да доведат до фатални последици.\r\n*** \r\nОт 9.00 часа 4 състав на Специализираният наказателен съд ще гледа делото срещу Евгени К., обвинен в организиране и ръководене на организирана престъпна група. \r\n*** \r\nОт 9.00 часа 4 състав на Специализираният наказателен съд ще гледа делото срещу Латин М., Владислав А., Николай Хр., Костадин Х., обвинени в организиране и ръководене на организирана престъпна група. \r\n*** \r\nОт 9.00 часа в Големия салон на БАН ще бъде открита научната конференция „Четения по тракология“ на тема „Древна Тракия и траките: пространства и комуникации“, посветена на 85-годишнината от рождението на проф. дин Александър Фол. \r\n*** \r\nОт 9.30 часа във II състав на Софийския градски съд ще се гледа делото срещу прокурор Димитър Захариев, обвинен по чл. 143, ал. 1, чл. 338, ал. 1 от НК. \r\n*** \r\nОт 9.30 часа 13 състав на Специализираният наказателен съд ще гледа делото срещу Пламен И., Явор Ал., Детелин И. и др., обвинени в организиране и ръководене на организирана престъпна група. \r\n*** \r\nОт 10.00 часа в хотел „Рамада Принцес” ще се проведе Шеста Национална педагогическа конференция „Състояние на ромската образователна интеграция: от иновативния модел в час до иновативното училище !” Участие в конференцията са потвърдили Н. Пр. Денис Кнобел – посланик на Конфедерация Швейцария, Денис Кроули, оачалник на отдел ГД „Образование” към Европейска комисия; заместник-министърът на образованието Деница Сачева, заместник – министърът на труда и социалната политика Зорница Русинова, омбудсман на Република България - Мая Манолова, Йорданка Фандъкова – кмет на Столична община, кметове на общини, учители и училищни директори, представители на водещи ромски и про-ромски НПО.\r\n*** \r\nОт 10.00 часа 14 състав на Специализираният наказателен съд ще гледа делото срещу Мартин А., Валентин Я., Валери Ал., и др., обвинени в организиране и ръководене на организирана престъпна група – чл. 321, чл. 321А НК.\r\n*** \r\nОт 10.00 часа 12 състав на Специализираният наказателен съд ще гледа делото срещу Роза П., Валери М., Ивайло Г., Кирил Ст. и др., обвинени в организиране и ръководене на организирана престъпна група. \r\n*** \r\nОт 10.00 часа 18 състав на Специализираният наказателен съд ще гледа делото срещу Любомир Сл., Веселин Кр., Мартин Д. и др., обвинени в организиране и ръководене на организирана престъпна група. \r\n*** \r\nОт 10.00 часа в Южен парк III част (вход от бул. Витоша) ще бъде официално открита мултифункционална площадка за спорт, част от кампанията „Credissimo и шампионите на България - Заедно сме първи!“, свързани с инициативите, определящи София като „Европейска столица на спорта“ за 2018 г. Откриването ще бъде под патронажа на госпожа Йорданка Фандъкова. \r\n*** \r\nОт 11.00 часа в Гранд Хотел София ще бъде даден фициалният старт на програмата „Grow with Google“. За откриването на събитието е поканен министър-председателят на Република България Бойко Борисов, а в него участие ще вземат и заместник-министърът на икономиката Александър Манолев и Анетe Крьобер-Риел, старши директор Публични политики и връзки с правителствата в „Google“.  \r\n*** \r\nОт 11.00 часа в сградата на Института за български език „Професор Любомир Андрейчин“ ще се проведе Ден на отворените врати.\r\n***\r\nОт 11.00 часа в Националния пресклуб на БТА Комитетът по междунационалните отношения и дружествени връзки с чуждестранни държави към Министерския съвет на Република Узбекистан, Дружество за приятелство между България и Узбекистан и Българо-Узбекистански бизнес съвет при БТТП ще представят възможностите за взаимни инвестиции и културен обмен между страните. Участниците ще разкажат за срещите си в Министерствата на външните работи, икономиката и туризма и в Народното събрание на Република България и за двете изложби и майсторски клас, проведени по време на посещението.\r\n*** \r\nОт 11.15 часа в заседателната зала на институцията на обществения застъпник (ул. „Георг Вашингтон“ № 22) омбудсманът Мая Манолова ще даде пресконференция по повод изплащане на забавени трудови възнаграждения на работници след среща с подуправителя на Националния осигурителен институт Весела Караиванова – Начева, директорът на Фонда „Гарантирани вземания на работниците и служителите“ при несъстоятелност на работодателя Ваня Борисова и изпълнителния директор на Изпълнителна агенция „Главна инспекция по труда“ инж. Румяна Михайлова. \r\n***\r\nОт 12.00 часа в Националния пресклуб на БТА Националната Био Асоциация (НБА) ще представи информация по какъв начин и ред се установява национален и европейски бюджетен ресурс, иззет от европейския данъкоплатец. \r\n*** \r\nОт 13.00 часа в Софийския университет ще се проведе Национален форум „Енергийното образование в България“. В официалното откриване на форума ще се включат ректорът на Софийския университет проф. дфн Анастас Герджиков, председателят на Германо-българската индустриална и търговска камара и изпълнителен директор на „Аурубис“ Тим Курт, председателят на Съвета на ректорите на висшите училища в България и ректор на Минно-геоложкия университет проф. д-р Любен Тотев, кметът на Община Панагюрище  инж. Никола Белишки, изпълнителният директор на Индустриален клъстер \"Средногорие\" инж. Николай Минков, деканът на Стопанския факултет на Софийския университет доц. д-р Теодор Седларски.\r\n*** \r\nОт 13.30 часа 18 състав на Специализираният наказателен съд ще гледа делото срещу Атанас М., Ивайло Г., Николай З. и др., обвинени в организиране и ръководене на организирана престъпна група. \r\n*** \r\nОт 13.30 часа 18 състав на Специализираният наказателен съд ще гледа делото срещу Атанас М., Ивайло Г., Николай З. и др., обвинени в организиране и ръководене на организирана престъпна група. \r\n*** \r\nОт 13.30 часа в „Българско школо“ на адрес: квартал „Младост“ 2, ул. „Генерал-майор Васил Делов“ 10, експерти на „Овергаз“ ще отличат най-сполучливите снимки и картички на природата, чиито автори са ученици от „Българско школо“.\r\n*** \r\nОт 14.00 часа 6 състав на Специализираният наказателен съд ще гледа делото срещу Майдън С., обвинен в престъпление по служба. \r\n*** \r\nОт 14.00 часа в Дома на Европа ще се проведе регионален семинар на тема „Европейската перспектива на Западните Балкани: приносът на София”. Събитието ще бъде открито от Йорданка Фандъкова, кмет на Столичната община и Огнян Златев, ръководител на Представителството на ЕК в България.\r\n*** \r\nОт 15.30 часа в зала 5 на Столична община Италианската търговска камара в България ще представи презентация на доклада на Symbola „Италия в 10 селфита“.\r\n*** \r\nОт 15.30 часа в зала New York в Capital Fort ще бъде представено най-новото аналитично приложение Danny Analytics на Sqilline, което дава възможност на лекари, фармацевтични компании и държавни институции да оценяват клиничните ползи от лекарствените терапии и подпомага изследователската им дейност. \r\n*** \r\nОт 16.00 часа в Районния съвет на БСП – Изгрев на ул. „Пиер Дегейтър“ 1 в ж.к. „Изток“, общинският съветник от БСП в Столичния общински съвет Альоша Даков ще проведе приемна за граждани.\r\n*** \r\nОт 18.30 часа в Културно-информационния център на Македония ще се състои премиерата на романа „Гаргара“. \r\n*** \r\nОт 18.30 часа в Галерия „София Прес“ ще се състои изложба „Лаптев. Живописни творби“ в памет и по случай 60-годишния юбилей на художника Румен Лаптев. \r\n*** \r\nОт 12.00 часа в Заседателна зала № 101 на община Благоевград ще се състои III Междинна пресконференция на обект: „Благоустрояване на ул. \"Марица\" в участъка от бул. „Св. Димитър Солунски\" до ул. „Иван Михайлов\".\r\n*** \r\nОт 9.00 часа пред Бургаския районен съд близки на убитата в асансьор в жк. „Меден Рудник“ Никол Йончева организират мълчалив протест. \r\n*** \r\nОт 9.00 часа в Регионална библиотека „Пейо Яворов“ ще се проведе Ден на отворените врати. \r\n*** \r\nОт 11.00 часа в залата на ПП ГЕРБ в Бургас ще се състои пресконференция на народните представители.\r\n*** \r\nОт 13.00 часа в централата на ГЕРБ на ул. „Конт Андрованти\" 5 народният представител от ГЕРБ-Бургас Галя Василева ще има открита приемна за граждани.\r\n*** \r\nОт 11.00 часа във Фестивалния и конгресен център вицепремиерът и министрите на околната среда и водите Нено Димов и на туризма Николина Ангелкова ще проведат среща с кметове на морски общини, концесионери на плажове, представители на фирми и организации за оползотворяване на отпадъците и контролни органи във връзка с подготовката на туристическия сезон. В 13.00 часа ще започне пресконференция за резултатите от разговорите, а след нея вицепремиерът Симеонов и министрите Ангелкова и Димов ще присъстват на откриването на кампанията на Фестивален и конгресен център - Варна и НДК - София „re: ФКЦ – Рециклирай! Културно е”. В рамките на кампанията в централното фоайе на ФКЦ ще бъдат представени три инсталации, изработени от пластмасови отпадъци, произведени на територията на комплекса.\r\n*** \r\nОт 10.00 часа в клуба на ПП ГЕРБ на ул. „Г. Бенковски” народният представител от ПП ГЕРБ – Варна Нели Петрова ще има приемен ден за граждани.\r\n*** \r\nОт 14.30 часа в централата на БСП във Варна (ул. „Македония” 33) проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще даде приемна за граждани.\r\n***\r\nОт 10.00 часа в сградата на Община Велико Търново председателят на ПГ на ГЕРБ Цветан Цветанов ще проведе приемен ден за граждани. \r\n*** \r\nОт 11.00 часа във фоайето на  РБ „П. Р. Славейков“ ще се проведе Откриване на националната библиотечна седмица с детска литературна програма, в партньорство с ОУ „Христо Ботев“ и детски градини. Съорганизатор: Студентски  експериментален театър „Алт“. \r\n***\r\nОт 17.00 часа в пресклуба на БТА във Велико Търново депутатите от БСП проф. д-р Георги Михайлов, зам. - председател на парламентарната комисия по здравеопазване и Весела Лечева, ще представят на пресконференция  проблеми на българското здравеопазване и техните законодателни решения.\r\n*** \r\nОт 17.30 часа в Голямата конферентна зала на \"Дом на науката и техниката\" Областна администрация - Враца, Община Враца и СНЦ \"Дом на науката и техниката\" - Враца организират  тържествено честване на 140 години Административен център Враца.\r\n*** \r\nОт 10.00 часа в Зала 1 на Общината ще се проведе Патронен празник на ПГЛПИ „Атанас Буров“ и изпращане на абитуриентите от випуск 2018 година. \r\n*** \r\nОт 9.30 часа и от 12.30 часа в Държавен куклен театър „Дора Габе“ ще се състои Куклен спектакъл „Пинокио“. \r\n*** \r\nОт 12.00 часа в Огледална зала „Нели Божкова“ ЧПГТП „Райко Цончев“ ще изпрати абитуриенти от випуск 2018. \r\n*** \r\nОт 14.00 часа на детската площадка пред Ритуална зала ще се проведе Национална библиотечна седмица „Да четем заедно“ по проект „Библиотеката и училището“.\r\n*** \r\nОт 17.00 часа в Регионална библиотека „Дора Габе“ ще бъде открита изложба на детски рисунки „Вълшебството на детството“ по повод 125 години предучилищно образование в Добрич. \r\n*** \r\nОт 17.00 часа в Концертна зала „Добрич“ ПМГ „Иван Вазов“ ще изпрати абитуриенти 2018. \r\n*** \r\nОт 10.00 часа до 12.00 часа в офиса на ГЕРБ в Казанлък (ул. „Климент Охридски” № 1) народният представител Борис Кърчев ще проведе приемна за граждани. \r\n*** \r\nОт 11.00 часа в Заседателната зала на Община Мездра ще се проведе заключителна пресконференция по проекта „Прилагане на мерки за енергийно обновление на сградата на общинската администрация в град Мездра“.\r\n***\r\nВ 10.30 часа министърът на образованието и науката Красимир Вълчев ще посети училище „Васил Левски“-гр. Вършец. \r\n***\r\nОт 16.30 часа в Младежки дом-Монтана министърът на образованието и науката Красимир Вълчев ще даде брифинг след среща с директори на училища и кметове на общини в областта. \r\n*** \r\nОт 11.30 часа в заседателна зала „Струма“ на Областна администрация – Перник ще се проведе среща с министъра на вътрешните работи Валентин Радев и главния секретар на МВР Младен Маринов. Темата ще бъде сигурността на гражданите и проблемите и мерките, които се предприемат от страна на МВР в шестте общини от областта.\r\n*** \r\nВ 13.00 часа в заседателната зала на Община Перник ще бъде презентирана новата система за видеонаблюдение.  На събитието ще присъства кметът Вяра Церовска, министърът на вътрешните работи Валентин Радев, както и представители на фирмите, подкрепили проекта.\r\n*** \r\nОт 14.30 часа ще започне заседанието на Областния обществен съвет за противодействие на корупцията и организираната престъпност. Под председателството на областния управител, министър Валентин Радев ще открие форума, на който Пламен Димитров – председател на Комисията за противодействие на корупцията и за отнемане на незаконно придобито имущество (КПКОНПИ) и Младен Маринов - главен секретар на МВР, ще бъдат лектори по темата за новите условия и разпоредби на Закона за предотвратяване и установяване на конфликт на интереси. \r\n*** \r\nОт 9.30 часа в зала 2 на Районен съд-Асеновград ще се гледа делото срещу Атанас С. А., обвинен в присвояване на чужди пари, връчени му в качеството му на частен съдебен изпълнител, за да ги пази. \r\n*** \r\nОт 9.45 часа в зала 1 на Апелативен съд-Пловдив ще се гледа делото по жалба на подсъдимия Ангел С., признат за виновен в това, че в катастрофа и по непредпазливост е причинил смъртта на Ю.Ю., като деянието е извършено в пияно състояние с концентрация на алкохол в кръвта. Той е осъден на 8 години лишаване от свобода при първоначален общ режим.\r\n*** \r\nОт 10.00 часа в 18 наказателен състав на Районен съд-Пловдив ще се гледа делото срещу Георги С., Николай С. и Румен Ш., обвинени в подготовка за палеж на сграда на „ЕВН Електроразпределение“ ЕАД на стойност 325 611,60 лв.\r\n***\r\nВ 10.00 часа в зала 10 на Окръжния съд ще се проведе заседание по делото срещу главния архитект на Асеновград Константин Атанасов, обвинен че през ноември 2016 година е поискал подкуп. \r\n***\r\nВ 10.00 часа в зала 12 на Районния съд ще се проведе първо заседание по делото срещу трима мъже, обвинени в приготовление към запалване на сградата на „ЕВН  Електроразпределение“ ЕАД, намираща се на бул.“Шести септември“.\r\n***\r\nВ 10.30 часа в зала 5 на Окръжния съд ще се проведе заседание по делото срещу Тодор Н., обвинен, че при управление на автомобил на кръстовището на ул. „Авксентий Велешки“ и ул. „В. Търново“ по непредпазливост е причинил смъртта на велосипедист.\r\n***\r\nВ 14.00 часа в зала 10 ще се проведе заседание по делото срещу Асен А. и Васко А., обвинени в притежание на високорисково наркотично вещество в големи размери, с цел разпространение.\r\n***\r\nОт 18.00 часа в читалище „Пробуда“ в гр. Лозница заместник-председателят на ГЕРБ и председател на ПГ на партията Цветан Цветанов ще се срещне с жителите града на предизборно събрание.\r\n*** \r\nОт 11.00 часа в  двора на СУ „Христо Ботев“, на адрес: ул. „Александровска“ №3, ще се състои първа копка за обект „Ремонт на СУ „Христо Ботев“, в т. ч. изграждане на спортни площадки и озеленяване в прилежащите дворни пространства“.\r\n*** \r\nОт 16.00 часа във фоайето на Община Русе ще бъде открита изложба на тема „Цветовете на етноприятелството“.\r\n*** \r\nОт 11.00 часа в Детския отдел на Градската библиотека ще се проведе                                           Литературно пътешествие в света на бележитите детски писатели – с учениците от II „в” клас на СУ „Николай Катранов”. \r\n*** \r\nОт 9.30 часа до 16.30 часа в офиса на ГЕРБ-Сливен (ул. \"Цар Освободител\" № 17) общинските съветници Христо Котов и Керанка Стамова ще проведат приемна за граждани. \r\n*** \r\nОт 9.00 часа до 11.00 часа в приемен офис на ГЕРБ-Стара Загора (ул. „Кольо Ганчев“ 62, ет.3) народният представител Радостин Танев ще проведе приемна за граждани.  \r\n*** \r\nОт 14.15 часа в Тракийски Университет Стара Загора ще бъдат представени механизми за прилагане на зелените обществени поръчки у нас.\r\n***\r\nОт 18.30 часа на площад “Освобождение” ще бъде официално открит Международният фестивал на любителските комедийни театри, пантомима и сатира “Велко Кънев” – Тополовград 2018. \r\n***\r\nОт 11.30 часа ще се състои откриване на 241-я Традиционен пролетен панаир – Търговище.\r\n***\r\nОт 11.00 часа в къща музей „Добри Войников“ ще се състои представянето на номинираните пиеси в направление Авторски прочит на фестивала Друмеви театрални празници. \r\n***\r\nОт 15.00 часа в зала 2 на Областна администрация Шумен Комисията за изработване на Областната здравна карта с председател областния управител проф. Стефан Желев ще заседава на 14 май. \r\n***\r\nВ 15.30 часа в центъра на село Малиново заместник-председателят на ГЕРБ и председател на ПГ на партията Цветан Цветанов ще се срещне с жителите на село Миланово (община Велики Преслав, област Шумен) на предизборно общоселско събрание.", "date": "2018.05.13", "title": "Предстоящи събития в страната за 14 май (Агенция „Фокус“)"}
{"url": "http://www.focus-news.net/news/2018/05/13/2521198/afp-v-strasburg-e-zadarzhan-priyatel-na-napadatelya-s-nozh-v-parizh.html", "text": "Според френските сили на реда приятел на родения в Чеченската република мъж, който уби един човек по време на нападение с нож в Париж в събота през нощта, е бил арестуван в източния френски град Страсбург, предава  AFP.\r\nНападателят, който според официалните източници се нарича Хамзат Азимов е израснал със семейството си в Страсбург, дом на голяма общност бежанци от руската република Чечения. Виктор Турмаков", "date": "2018.05.13", "title": "AFP: В Страсбург е задържан приятел на нападателя с нож в Париж"}
{"url": "http://www.focus-news.net/news/2018/05/13/2521199/api-shofyorite-da-se-dvizhat-s-povisheno-vnimanie-po-pat-i-2-varna-shumen-v-uchastaka-kaspichan-razklon-tsarev-brod-poradi-razpilyan-tovar-na-patnoto-platno.html", "text": "Шофьорите да се движат с повишено внимание по път I-2 Варна - Шумен, в участъка Каспичан - разклон Царев брод, поради разпилян товар на пътното платно, съобщиха от пресцентъра на Агенция \"Пътна инфраструктура\". Трафикът се регулира от Пътна полиция.", "date": "2018.05.13", "title": "АПИ: Шофьорите да се движат с повишено внимание по път I-2 Варна - Шумен, в участъка Каспичан - разклон Царев брод, поради разпилян товар на пътното платно"}
{"url": "http://www.focus-news.net/news/2018/05/13/2521202/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Без проблеми се извършва преминаването на моторни превозни средства през ГКПП „Кулата“.Това съобщиха за Радио „Фокус“ – Пирин от ГД \"Гранична полиция\". Нормално натоварен е и трафикът на ГКПП „Илинден“, както и на останалите пунктове по българо-гръцката граница.\r\nЛора КАЛЧЕВА", "date": "2018.05.13", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/05/13/2521204/plovdiv-vtoro-izdanie-na-kulinarniya-festival-vkusat-na-plovdiv-shte-se-provede-v-grada-ot-14-do-16-may.html", "text": "Второ издание на кулинарния фестивал „Вкусът на Пловдив“ ще се проведе в града в периода от 14 до 16 май. Това съобщиха за Радио „Фокус“ – Пловдив от Дирекция „Култура и културно наследство“ в Общината. Кулинарният фестивал ще премине под мотото „Заедно“. Във второто издание на събитието ще се включат над 30 участници. Тази година акцентът е върху най-известните, обичани и популярни топ-готвачи в града от няколко от водещите ресторанти, които ще правят целодневни презентации. Част от кулинарното издание „Вкусът на Пловдив“ ще бъде и фермерският пазар, участие ще вземат и ученици от ОУ „Йордан Йовков“ в Пловдив.\r\nОфициалното откриване на събитието ще бъде от 12.30 часа на 14 май на пл. „Римски стадион“, непосредствено пред Туристическия информационен център. В програмата на откриването ще участват Фолклорен ансамбъл „Тракия“ и музикални таланти от Френската езикова гимназия „Антоан дьо Сент-Екзюпери” в Пловдив.\r\nВкусът на Пловдив се организира от Сдружение на ресторантьорите и хотелиерите „Тракия“, Община Пловдив и Регионалната занаятчийска камара.", "date": "2018.05.13", "title": "Пловдив: Второ издание на кулинарния фестивал „Вкусът на Пловдив“ ще се проведе в града от 14 до 16 май"}
{"url": "http://www.focus-news.net/news/2018/05/13/2521191/dzhon-boltan-evropeyskite-darzhavi-shte-vidyat-che-e-v-tehen-interes-da-se-izteglyat-ot-iranskoto-yadreno-sporazumenie.html", "text": "Съветникът по национална сигурност в Белия дом Джон Болтън заяви, че европейските държави в крайна сметка ще се присъединят към САЩ и ще напуснат и те иранското ядрено споразумение, предава The Hill.\r\n„Мисля, че европейците ще видят, че е в техен интерес да се присъединят към нас“, заяви Болтън. „Те може и да се опитат да останат в споразумението въпреки последователността на Тръмп по него, макар и мнозина, включително и бившият държавен секретар на САЩ Джон Кери, мислеха, че няма никога да го напуснем“, допълни той.\r\nСпоред Болтън, след като осмислят това, че САЩ нямат намерение да се придържат към споразумението и другите нации ще ги последват. Виктор Турмаков", "date": "2018.05.13", "title": "Джон Болтън: Европейските държави ще видят, че е в техен интерес да се изтеглят от иранското ядрено споразумение"}
{"url": "http://www.focus-news.net/news/2018/05/13/2521193/spasiteli-sa-otkrili-insulina-na-boyan-petrov-pri-lager-3-pod-shisha-pangma.html", "text": "На десетия ден от издирването на алпиниста Боян Петров, който е в неизвестност в Хималаите след опит за изкачване на осемхилядника Шиша Пангма, двама китайски алпинисти и двама шерпи са открили инсулина, използван от българина, предаде БНР. Това е станало при претърсването на района около най-високия Лагер 3 под върха. \r\nХеликоптерите, базирани в непалската столица Катманду, не са излетели, тъй като не е имало нужда.\r\nПри първото претърсване сутринта в района около последния височинен лагер под Шиша Пангма спасителите откриха само предмети от стари експедиции. До момента не е намерена и палатката на Петров.", "date": "2018.05.13", "title": "Спасители са открили инсулина на Боян Петров при Лагер 3 под Шиша Пангма"}
{"url": "http://www.focus-news.net/news/2018/05/13/2521205/24-vesti-makedoniya-dali-pregovorite-v-sunio-i-v-sofiya-sa-klyuchat-kam-problemite-mezhdu-skopie-i-atinai.html", "text": "„Решението за името е в ръцете на Заев и Ципрас“, „Нов прозорец за решение“,  „Подновяване на амбициите за скопския въпрос“ - това са само част от заглавията, в гръцките медии след срещата на външните министри на Гърция и на Македония Никос Кодзиас и Никола Димитров с посредника на ООН Матя Нимиц. Анализирайки изявленията след срещата, медиите в Гърция пишат, че насрочената среща на равнище правителствени ръководители, която ще се проведе в София изобщо не е случайна, защото топката точно сега е в ръцете на министър-председателите, коментира македонската медия „24 Вести“.\r\nГръцката телевизия „Антена“ предава, че преговорите до последната фаза и ключовите решения сега се предават на най-високо ниво, докато телевизията „Алфа“ в свой анализ сочи, че ако не е имало напредък в преговорите, те е нямало как да стигнат до Ципрас и Заев. \r\nНякои анализатори твърдят, че все още има време до финалната фаза. Анализаторът Петър Арсовски смята, че дори на 17 май на срещата на високо равнище в София, където ще се срещнат Заев и Ципрас не е тази фаза, за която гръцките медии пишат, че ще се вземат важни решения.\r\n\"Аз с оптимизъм тълкувам последното изявление на Нимиц, че е постигнат някакъв напредък.. Виждам, че те са избрали да се посветят на напредъка и в този смисъл мисля, че трябва да се очаква известно положително изместване в следващия период. Надявам се, че основният дата за който в момента се обсъжда, че може да се направи пробив е 17 май в София, където ще се срещнат двамата премиери и евентуално може да се постигне някакво споразумение, но мисля, че и това не е последната дата, че имаме още някакъв пространство до юни, когато ще затворим този въпрос“, смята Арсовски Виктор Турмаков", "date": "2018.05.13", "title": "„24 Вести“ (Македония): Дали преговорите в Сунио и в София са ключът към проблемите между Скопие и Атина?"}
{"url": "http://www.focus-news.net/news/2018/05/13/2521206/nimh-utre-na-povecheto-mesta-v-stranata-shte-prevali-i-pregarmi-maksimalnite-temperaturi-shte-sa-mezhdu-21-i-26.html", "text": "Атмосферното налягане ще се задържи около средното за месеца. През нощта над западните райони облачността ще е значителна, на места с превалявания от дъжд. Над останалата част от страната ще е предимно ясно. Минималните температури ще са между 9° и 14°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков. \r\nУтре въздушната маса ще е неустойчива. Ще се развива купесто-дъждовна облачност, ще има краткотрайни валежи, на места интензивни и придружени с гръмотевици. В Северна България има повишена вероятност за градушки. В крайните източни райони ще има повече слънчеви часове и ще се задържи почти без валеж. Ще духа слаб до умерен южен, в Дунавската равнина – североизточен вятър. Максималните температури ще са между 21° и 26°.\r\nНад Черноморието ще бъде предимно слънчево с временни увеличения на облачността в следобедните часове. Валежи са малко вероятни. Ще духа слаб до умерен вятър от юг-югоизток. Максималните температури на въздуха ще са 19-22°. Температурата на морската вода е 17-18°. Вълнението на морето ще е 2-3 бала.\r\nВ планините ще се развива купесто-дъждовна облачност и на много места ще превали и прегърми. Ще духа до умерен югозападен вятър. Максималната температура на височина 1200 метра ще е около 15°, на 2000 метра – около 9°.\r\nИ през следващите дни въздушната маса над страната ще остане неустойчива. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури, възможни са и градушки. По-интензивни ще са явленията главно в часовете след обяд и през първата половина от нощта. По-голяма е вероятността за валежи в Западна и Централна България, а през нощта срещу четвъртък и в четвъртък - в източните райони. Температурите ще са близки и малко по-високи от обичайните - преобладаващите максимални ще са между 22°-27°, минималните – между 10° и 15°. Краткотрайно захлаждане ще има в Северна България в средата на седмицата.", "date": "2018.05.13", "title": "НИМХ: Утре на повечето места в страната ще превали и прегърми, максималните температури ще са между 21° и 26°"}
{"url": "http://www.focus-news.net/news/2018/05/13/2521207/plyus-info-makedoniya-v-kosovo-priklyuchi-voennoto-uchenie-orel-6.html", "text": "В Косово завърши военното учение „Орел 6“, което се организира от косовските сили за сигурност с участието на армиите на други шест държави. Военните маневри са проведени край Кастриот, Батава и Колич, предава македонската медия „Плюс Инфо“.\r\nНа международните военни учения участват 1167 души и 147 превозни средства на косовските сили за сигурност, на Националната гвардия на американския щат Айова, на Великобритания, Македония, Хърватия, Турция и Албания, както и на косовската полиция, Агенцията за защита и спасяване и на Червения кръст Косово.\r\nСпоред оценките упражнението е завършило успешно, потвърждавайки „готовността на косовските сили за сигурност да предприемат нови отговорности“ с осъществяването на тяхната трансформация в армия на Косово. Виктор Турмаков", "date": "2018.05.13", "title": "„Плюс Инфо“ (Македония): В Косово приключи военното учение „Орел 6“"}
{"url": "http://www.focus-news.net/news/2018/05/13/2521209/rmf24-v-sofiya-avariyno-e-katsnal-samolet-s-polski-turisti.html", "text": "Самолет със 180 души на борда - полски туристи, летящ между Крит и Варшава, е извършил аварийно кацане на летището в София, предава полската медия   RMF24.\r\nСпоред медията причината за аварийното кацане е счупен прозорец в пилотската кабина. Полските туристи чакат на летището в София за заместващ самолет, който да ги отведе до страната.\r\nСъщата повредена машина - непосредствено след кацането във Варшава - трябваше да отведе други туристи в Гърция. Виктор Турмаков", "date": "2018.05.13", "title": "RMF24: В София аварийно е кацнал самолет с полски туристи"}
{"url": "http://www.focus-news.net/news/2018/05/13/2521208/varna-v-deset-gimnazii-v-grada-funktsionirat-uchilishtni-prevantivni-klubove-koito-rabotyat-po-metoda-vrastnitsi-obuchavat-vrastnitsi.html", "text": "В 10 гимназии във Варна функционират училищни превантивни клубове. Това съобщиха за Радио „Фокус“ – Варна от дирекция „Превенции“ към Община Варна. Основен метод в дейността на училищните превантивни клубове е превенция на рисковото поведение сред деца и млади хора по метода „връстници обучават връстници”. Целта на клубовете е организиране на активните членове от училищната общност – ученици и учители, за намаляване разпространението на рискови поведения и промотиране на здравословен начин на живот в училище.\r\nВ състава на Градския превантивен клуб влизат най-активните и мотивирани членове от училищните превантивни клубове, които преминават допълнителни обучения и тренинги, работейки под супервизия на специалисти.\r\nМарияна ВАЛЕНТИНОВА", "date": "2018.05.13", "title": "Варна: В десет гимназии в града функционират училищни превантивни клубове, които работят по метода „връстници обучават връстници”"}
{"url": "http://www.focus-news.net/news/2018/05/13/2521203/the-new-york-times-spored-mayk-pompeo-sasht-shte-tryabva-da-dadat-na-kim-chen-un-garantsii-za-sigurnostta.html", "text": "Държавният секретар на САЩ Майк Помпео заяви, че САЩ трябва да дадат „гаранции за сигурността“ на севернокорейския лидер Ким Чен-ун, за да може да се постигне споразумение за ядрената програма на страната, пише  The New York Times.\r\nНа журналистически въпрос дали САЩ може да заяви на Ким Чен-ун, че той може да остане на власт, ако посрещне исканията на Вашингтон, Помпео заяви, че САЩ „трябва да предоставят гаранции за сигурността, за да бъде сигурен“. Американският дипломат не уточни какво има предвид, но е възможно да става дума за гаранциите, искани от Пхенян в миналото, че Вашингтон „няма намерение да атакува Северна Корея с ядрено или конвенционално оръжие“.\r\nСеверна Корея преди е казвала, че се нуждае от ядрено оръжие, за да блокира усилията на САЩ да задуши икономиката ѝ или да смени режима на Ким Чен-ун.\r\n„Не бъркайте с нещо друго. САЩ имат интерес да предотвратят изстрелването на севернокорейски ракети в Лос Анджелис или в Денвър или тук където седим в момента“, заяви Помпео, даващ интервю във Вашингтон. „Това е нашата цел. Бях изпратен в Северна Корея на мисия от президента, за да поставя траекторията, с която ще постигнем това“, допълни той. Виктор Турмаков", "date": "2018.05.13", "title": "The New York Times: Според Майк Помпео  САЩ ще трябва да дадат на Ким Чен-ун гаранции за сигурността"}
{"url": "http://www.focus-news.net/news/2018/05/13/2521212/rumen-petkov-obvineniyata-sreshtu-balgariya-za-atentata-sreshtu-papata-sa-urok-za-stranata-ni-da-spazva-pravoto-i-da-tarsi-istinata-zashtoto-vsichko-drugo-e-kleveta.html", "text": "Обвиненията срещу България за атентата срещу папата са урок за страната ни да спазва правото и да търси истината, защото всичко друго е „клевета“. Това каза Румен Петков, член на Изпълнителното бюро на АБВ и председател на Международния институт за сигурност и сътрудничество в интервю за Агенция „Фокус“ за годишнината от атентата срещу Папа Йоан Павел II, за книгата на проф. Джузепе Консоло и опровергаването на твърденията за „българска следа“ в случая. \r\nСпоред него е извършено брутално посегателство върху доброто име на България, за което се борим до ден днешен. „Бяха съсипани три човешки съдби – за съжаление Желю Василев, Тодор Айвазов и Сергей Антонов не са между живите. Като че ли българската държава и общество не се погрижихме за тях приживе. Не ги изпратихме по начина, по който те заслужаваха и тази книга е повод да се поклоним пред подвига им, защото платиха със здравето  и живота си за доброто име на България“, каза Петков. \r\nТой отчете, че от отзвука от обвиненията спрямо България само в търговските взаимоотношения с Италия сме загубили повече от милиард и половина долара. „Това е огромна загуба за страна като нашата и невероятна икономическа щета. Тя води до увреждания на социалните системи и никой никога няма да ни компенсира“, допълни Петков. \r\nДеница КИТАНОВА", "date": "2018.05.13", "title": "Румен Петков: Обвиненията срещу България за атентата срещу папата са урок за страната ни да спазва правото и да търси истината, защото всичко друго е „клевета“"}
{"url": "http://www.focus-news.net/news/2018/05/13/2521210/tina-ruzhina-darvorezbar-zanayatat-darvorezba-ima-realizatsiya-dnes.html", "text": "Има реализация днес занаятът дърворезба. Това каза за Радио „Фокус“ – Пирин Тина Ружина, дърворезбар. По думите й е изминал един доста дълъг период от време, в който сe е прекъснала нишката на занаята. „Усещаше се някакъв отлив от средно професионалните училища, които обучават желаещите да се занимават с дърворезба“, коментира тя. Ружина допълни, че към момента интересът към този занаят расте и все повече хора имат желание да се занимават с него, като за някои той се превръща в хоби, а за други - в професия. „Младите проявят любопитство и интерес към дърворезбата, а най-хубавото е, че и в най-малките деца буди интерес този занаят“, подчерта дърворезбарят. По думите ѝ точно в младото поколение се крие ключът към съхраняването и поддържането на историята, културата и занаятите на България. Тя изрази надежда, че и за в бъдеще популярността на този занаят ще расте.\r\nКристина МИТКОВА", "date": "2018.05.13", "title": "Тина Ружина, дърворезбар: Занаятът дърворезба има реализация днес"}
{"url": "http://www.focus-news.net/news/2018/05/13/2521200/mayk-pompeo-amerikanskite-kompanii-shte-mogat-da-investirat-v-severna-koreya-ako-tya-izpalni-iskaniyata.html", "text": "Държавният секретар на САЩ Майк Помпео заяви, че, ако Северна Корея се съгласи напълно да премахне ядрената си оръжейна програма, тогава и САЩ ще позволят на американския частен сектор да инвестира в страната, предава  Reuters.\r\n„Частният сектор на Америка ще дойде да помогне да се изгради енергийната мрежа, която се нуждае от невероятно количество електричество“, заяви Помпео.\r\nТой допълни, че американците също ще искат да инвестират в инфраструктурата на Северна Корея и в земеделието, за да се изхрани населението ѝ, ако страната изпълни исканията на Вашингтон. Виктор Турмаков", "date": "2018.05.13", "title": "Майк Помпео: Американските компании ще могат да инвестират в Северна Корея, ако тя изпълни исканията"}
{"url": "http://www.focus-news.net/news/2018/05/13/2521211/afp-islyamska-darzhava-poe-otgovornost-za-napadenieto-v-afganistan.html", "text": "Пропагандният орган на „Ислямска държава“ „Амак“ съобщи, че терористичната организация поема отговорност за смъртоносното нападение в сградата на управата в източния афганистански град Джалалабад, предава  AFP.\r\n„Самоубийствената мисия с кола-бомба удари финансовото министерство в Джалалабад“, пише в съобщение на „Амак“. При терористичния акт загинаха девет души.  Виктор Турмаков", "date": "2018.05.13", "title": "AFP: Ислямска държава пое отговорност за нападението в Афганистан"}
{"url": "http://www.focus-news.net/news/2018/05/13/2521231/vidin-nyama-postradali-pri-patnotransportnoto-proizshestvie-kray-gr-dimovo.html", "text": "Няма пострадали при пътнотранспортното произшествие край гр. Димово. Това съобщиха за Агенция „Фокус“ от пресцентъра на ОДМВР-Видин.  \r\nПо-рано от Агенция „Пътна инфраструктура“ съобщиха, че движението по път I-1 Видин - Монтана при км 46, в района на гр. Димово е ограничено за всички МПС поради пътен инцидент. Обходният маршрут е по път II-11 Дунавци - Арчар - Добри дол, път III-112 Добри дол - Тополовец, път III-114 Тополовец - Ружинци и обратно. Трафикът се регулира от сигналисти.", "date": "2018.05.13", "title": "Видин: Няма пострадали при пътнотранспортното произшествие край гр. Димово"}
{"url": "http://www.focus-news.net/news/2018/05/13/2521214/plovdiv-zhitelite-na-pet-sela-v-oblastta-shte-badat-bez-voda-prez-sledvashtata-sedmitsa-zaradi-prekasvane-na-elektrozahranvaneto.html", "text": "Жителите на пет села в Пловдивска област ще бъдат без вода през следващата седмица, заради прекъсване на електрозахранването. Това съобщиха за Радио „Фокус“ – Пловдив от водоснабдителното дружество, обслужващо областта. На 15 май във времевия диапазон от 09.00 до 16.30 часа ще бъде нарушено водоподаването в селата Розовец, Свежен, Зелениково и Чехларе. На 16 и 17 май поради ремонт на трафопост ще се изключи електрозахранването на територията на село Пъдарско. Водоподаването в селото ще бъде нарушено в часовия диапазон между 09.00 и 16.00 часа. Дружеството се извинява предварително на засегнатите потребители за създаденото временно неудобство.", "date": "2018.05.13", "title": "Пловдив: Жителите на пет села в областта ще бъдат без вода през следващата седмица, заради прекъсване на електрозахранването"}
{"url": "http://www.focus-news.net/news/2018/05/13/2521233/usgs-yuzhno-ot-filipinite-e-registrirano-zemetresenie-s-magnitud-52.html", "text": "Земетресение с магнитуд 5,2 по скалата на Рихтер е регистрирано в южната филипинска провинция Сарангани, показва справка на интернет страницата на  Геологическата служба на САЩ (USGS) .\r\nЗеметресението е регистрирано в 23:33 часа местно време (18:33 българско) на дълбочина от 165 км. на един километър северно от град Сарангани.\r\nНяма данни за жертви и разрушения. Не е обявявана тревога за появата на вълни-цунами.  Виктор Турмаков", "date": "2018.05.13", "title": "USGS: Южно от Филипините е регистрирано земетресение с магнитуд 5,2"}
{"url": "http://www.focus-news.net/news/2018/05/13/2521215/dimitar-glavchev-neposlushanieto-na-ninova-zaradi-samoto-neposlushanie-ne-e-mnogo-umno-povedenie.html", "text": "Димитър Главчев, екс-председател на 44 НС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, заяви позиция по следните теми:\r\nПринципи и компромиси в управлението на ГЕРБ и Борисов\r\nБеновска посрещна госта си с темата за принципите и компромисите в третия кабинет на ГЕРБ и министър-председателя Бойко Борисов от 2009 до 2018. Главчев каза, че това е най-дълго управляващия министър-председател на България, който надминава и Стефан Стамболов. Водещата попита какви са рисковете на такова дълго управления свързано с много отговорности. Главчев отговори, че принципите работят, когато са балансирани от компромисите, но най-важното е да не се правят компромиси с принципите. Той отбеляза, че хората виждат, че принципите се спазват и оценяват свършената работа, а и няма как да се оспори фактът, че Борисов е най-дълго управлявалият министър-председател на България избран по демократичен път.\r\nКонсултативен съвет по законодателството\r\nБеновска припомни, че когато Главчев е бил председател на 44 НС, са създали Консултативен съвет по законодателството, но той не е проработил – защото народните представители са сметнали, че е прекалено висока цената за консултациите по законите, а от друга страна председателя на съвета Герджиков и неговите членове са се оплакали, че е много слабо търсенето. Главчев обясни, че идеята на този съвет е била да се даде гледната точка на експерти на много високо ниво за законодателната дейност. Беновска го прекъсна и попита каква е причината да не им се плаща достатъчно при положение, че са на „топ ниво“. Екс-председателят на НС отговори, че публичните организации се ограничават в определен бюджет. Беновска спомена субсидиите на партиит, но Главчев каза, че съветът функционира по друг начин, а такъв орган е имало и по времето на Георги Пирински. На въпроса на водещата какви възнаграждения са били уговорени с експертите юристи Главчев отговори, че при необходимост между първо и второ гласуване на законопроект след като е заявена волята на законодателя председателят на НС или председателят на водещата комисия се обръща към консултативния съвет за становище, а за възнагражденията не може да се говори, защото са различни. Той опроверга твърдението, че са очаквали експертите да работят благотворително, но от друга страна впечатлението, което той има за експертите е, че нямат големи изисквания. Главчев обясни механизма на работа – възлага се задача на консултативния съвет и след това те определят какво възнаграждение ще искат за нейното свършване, но това не означава, че то се приема автоматично от председателя на НС. Беновска попита дали това означава, че поради липса на качествена юридическа намеса в определени проектозакони те непрекъснато ще бъдат поправяни. Екс-председателят отрече това и каза, че създаването на консултативния съвет е бил с идеята да се повиши качеството на законодателството. Беновска попита колко закона са били консултирани от съвета. Главчев обясни, че от октомври 2017 до края на годината са прегледани 2 закона – единият по инициатива на Хасан Адемов, а другия по искане на Данаил Кирилов. Беновска каза, че случаят с консултативния съвет трябва да се преразгледа, защото обществото остава с усещането, че вместо да се дадат пари за качествени консултации, те се харчат за други неща. Главчев подчерта, че в бюджета на НС има отделно перо, което е за консултативния съвет. Водещата каза, че в момента се икономисват и парите, и качеството на законите. Главчев не се съгласи и отбеляза, че парите си остават пак с бюджета на НС. \r\nЗаконът за собствеността и финансирането на медиите; Оценка за кабинет Борисов 3; Атаките на Нинова и колко послушен е Борисов?; Фалшивата новина за оставка на управлението\r\nБеновска припомни, че преди минути Велислава Кръстева е поставила въпрос защо законът за собствеността и финансирането на медиите продължава да е извън дневния ред на парламента. Главчев каза, че редът се определя от даденото за обсъждане от комисиите, след като бъдат разгледани предложенията. Водещата каза, че законът е внесен в България преди на Европа „да ѝ дойде на ум миналата седмица да се занимава точно с този въпрос, точно през този ракурс – финансиране и собственост на медии – ерго връзка с фалшивите новини, които са един от жалоните на нашето Европредседателство“. Главчев добави, че и със свободата на словото се занимават, но технологията на законопроектите е една и тя следва реда – разглеждане на законороекта във водещата комисия и в съпътстващите комисии. Беновска каза, че няма време да се повтаря едно и също, а това означава, че Главчев няма отговор. Тя попита госта си каква е оценката му за работата на парламента за първата година от третия мандат на ГЕРБ в управлението. Екс-председателят на НС определи работата като нормална, за разликата от миналия мандат на БСП с председател Орешарски, придружен от постоянни протести. Водещата попита каква е причината опозицията и по-конкретно Корнелия Нинова да атакува за липса на законодателна дейност и качество. Главчев припомни, че Нинова вчера се е изказала, че не трябва да бъдат толкова послушни в Европа. Гостът отбеляза, че това е било по повод на мобилния пакет за транспорт, който правителството ще защити. Водещата попита Главчев дали смята Борисов за послушен в Европа и подчерта, че сега предстои срещата на Върха на ЕС – Западните Балкани – събитие, което овенчава мисията ни на европредседатели и на Борисов като обединител на Западните Балкани и, може би, водач към ЕС и НАТО. Главчев смята, че опозицията е „изнервена“, защото, по негови думи, председателството е перфектно, а сега предстои „поантата на това председателство“. „Знаете, че към него президентът Макрон се обръща с „mon chéri“.... и отстоява националните интереси“ каза Главчев, а дали е послушен се разбира от позицията, която премиера има по въпроса с мобилния пакет. „Непослушание заради самото непослушание не е много умно поведение“ подчерта екс-председателя, коментирайки поведението на Нинова.\r\nБеновска припомни, че вчера Борисов в прав текст е заявил на Нинова, че няма да си подава оставката и да предизвиква предсрочни избори. Главчев коментира, че това е по повод на една фалшива новина, според която след края на Европредседателството правителството ще си подаде оставката. „Гладна кокошка просо сънува“ обобщи Главчев. Водещата каза, че миналата седмица Каракачанов го е изпреварил и е отправил същата реплика към Нинова след разговорите за реформата в отбранителна на страната. Гостът каза, че не е лошо това, че с Каракачанов имат еднакви възгледи за поведението на лидера на БСП. \r\nКоалицията ОП-ГЕРБ; Закона за вероизповеданията\r\nБеновска попита госта си дали има аргументи, с които да защити коалицията ОП-ГЕРБ, която е подложена на постоянни критики основно от ДПС и спорадично от Нинова. Главчев отговори, че статистическите показателите са аргументите и няма да споменава и Европредседателството, за да не се спекулира, че управлението иска просто да го изкара. Той допълни, че за него оценките си дават Макрон и Меркел, както и съседните държави, но по повод вътрешното развитие на страната – показателите за БВП, безработицата, дълга и излишъка са свидетелство, че България има нужда от функционирането на управляващото мнозинство в този състав. „Скърца ли каручката, както се изрази един от ОП?“ попита водещата. Глачев каза, че това е изказване на Каракачанов, който прекарва повече време в министерския съвет, където всичко функционира перфектно. Беновска спомена, че именно той е казал, че Цветанов прилага хитринки в парламента при търсене на мнозинства. Водещата попита дали е хитринка ГЕРБ, БСП и ДПС да внесат закон за вероизповеданията, при положение, че всички са били наясно с готвения закон от ОП, който е и по-всеобхватен. Главчев отговори, че логиката е проста, а хитринките не ги знае – по темата за вероизповеданията трябва да се търси максимално мнозинство, а дори и консенсус, но и двата законопроекта ще бъдат лесно приети – ще се вземе най-доброто от тях и ще отпаднат нещата, които не се приемат. \r\nКакво се крие от президента Радев?\r\nБеновска каза, че шеговито се е опитала да освети (с фенерче) политическата обстановка при разговора си с Георги Пирински. Водещата попита какво крият от президента Радев и какво правят в „тъмните ъгли“. Главчев каза, че когато има слънчева светлина и всичко се извършва при такова осветление пускането на прожектори е напразно усилие, но където има нужда – трябва да се осветява, а по повод магистралите в разговора с Пирински, гостът обясни, че министър Нанков е дошъл веднага и е показал, че в България се строят най-евтините магистрали, почти два пъти по-евтини от следващата държава членка на ЕС – Румъния. Главчев каза, че според него плюсовете са налице и държавата върви напред, но оценките ще бъдат дадени от избирателите на следващите избори.\r\nТака завърши разговорът между Димитър Главчев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 13-ти май 2018 година.", "date": "2018.05.13", "title": "Димитър Главчев: Непослушанието на Нинова заради самото непослушание не е много умно поведение"}
{"url": "http://www.focus-news.net/news/2018/05/13/2521232/varna-80-godini-ot-nachaloto-na-vodnoto-spasyavane-v-grada-shte-badat-otbelyazani-tova-lyato.html", "text": "80-годишен юбилей от началото на водноспасителната дейност във Варна предстои да бъде отбелязан това лято. През юни Областният съвет на Българския Червен кръст организира поредица от събития по случая. Това съобщи за Радио „Фокус – Варна“ председателят на организацията във Варна Илия Раев.\r\nВ празничната програма са предвидени конференции и демонстрации. През юли градът ще бъде домакин и на традиционните национални и международни състезания по морско спасяване за младежи.", "date": "2018.05.13", "title": "Варна: 80 години от началото на водното спасяване в града ще бъдат отбелязани това лято"}
{"url": "http://www.focus-news.net/news/2018/05/13/2521237/vera-chavdarova-chitalishte-prosveta-selo-marikostinovo-kulturnata-institutsiya-e-sazdadena-prez-1937-g-ot-edni-ot-parvite-uchiteli-v-seloto.html", "text": "Културната институция е създадена 1937 година от едни от първите учители в селото. Това каза за Радио „Фокус“ – Пирин Вера Чавдарова, секретар на читалище „Просвета“ – село Марикостиново. По думите й това са учителите Костадин Смилянов, Иван Граматиков и Петър Стефанов. „Петър Стефанов става и първият библиотекар в първата библиотека, която тогава се е помещавала в мазето на сградата“, коментира тя. Чавдарова допълни, че през 1968 година се построява двуетажна сграда в центъра на селото с голям кино салон, който в момента е превърнат в театрала зала с капацитет 287 места. „Библиотеката ни започва да функционира само с 400 книги, но за кратко време те се разрастват до няколко хиляди и библиотеката се е превръща в образцова“, заяви тя. Секретарят на културната институция каза още, че първата библиотекарка във обновената сграда е Мария Мавродиева, която през 1971 година получава медал „Павел Матев“ за най-добър работник. „Наградата е трудово отличие, но по онова време е много престижно да имаш такова отличие“, заяви тя. По думите на Вера Чавдарова библиотеката е обширна и в нея включва три помещения – фондохранилище, библиотека и читалня с детски отдел. Тя допълни, че по онова време в културната институция кипи дейност. „Имало е женски хор, битова мъжка група, театрална група и детски танцов състав. Дори по онова време е имало назначени хора на различни длъжности, например имало е секретар, библиотекар, имало е и такъв човек, който отговаря за пускането на кино, дори читалището е разполагало с чистачка“, подчерта Чавдарова. Тя добави, че групите на културната институция са вземали участие на много местни, регионални и национални фестивали и събори и винаги са се завръщали с почетни отличия. „Женска певческа група е разигравала различни обичай, например лазарки на фестивала „Пирин пее“ , от където се завърнаха и със златен медал“, заяви тя. По думите й от селото тръгва и талантливата и световно известна певица от „Трио българки“ - Стоянка Бонева, както и много други популярни народни певци и певици, както и детски писателки като например Маргарита Костадинова и Илияна Каракочева.\r\nКристина МИТКОВА", "date": "2018.05.13", "title": "Вера Чавдарова, читалище „Просвета“ – село Марикостиново: Културната институция е създадена през 1937 г. от едни от първите учители в селото"}
{"url": "http://www.focus-news.net/news/2018/05/13/2521236/pazardzhik-oblastta-e-na-sedmo-myasto-v-stranata-po-broy-na-naselenieto.html", "text": "Населението на област Пазарджик е 257 965 души в края на 2017 година, което представлява 3.7% от населението на България, съобщи за Радио „Фокус“ – Пазарджик Гергана Спасова, главен експерт в отдел „Статистически изследвания – Пазарджик” на Териториално статистическо бюро – Юг. Тя обясни, че по брой население Пазарджишка област е на 7-о място в страната непосредствено след областите София (столица), Пловдив, Варна, Бургас, Стара Загора и Благоевград. „В сравнение с 2016 година населението на нашата област намалява с 2 849 души, или с 1.1% (за 2016 г. е било 260 814). Продължава процесът на остаряване на населението, който се изразява в увеличаване на дела на населението на 65 и повече навършени години. В края на 2017 г. лицата на 65 и повече навършени години са 52 132, или 20.2% от населението в областта. В сравнение с 2016 г. делът на населението в тази възрастова група нараства с 0.2 процентни пункта“, отбеляза Спасова. Тя допълни, че мъжете в региона са 126 454 (49.0%), а жените – 131 511 (51.0%), или на 1 000 мъже се падат 1 040 жени.\r\nВаня НИКОЛОВА", "date": "2018.05.13", "title": "Пазарджик: Областта е на седмо място в страната по брой на населението"}
{"url": "http://www.focus-news.net/news/2018/05/13/2521213/peter-altmayer-ministar-na-ikonomikata-na-germaniya-nadyavame-se-s-pregovori-da-promenim-pozitsiyata-na-sasht-po-iran.html", "text": "Германският министър на икономиката Петер Алтмайер заяви, че страната му смята решението на САЩ едностранно да се изтеглят от ядреното споразумение с Иран за погрешно, но и че Берлин се надява Вашингтон все още да бъде убеден да се въздържа от наказването на чуждестранните компании, които искат да водят бизнес в азиатската държава, предава  Reuters.\r\n„Все още има краен срок от 90 дни“, заяви Алтмайер, имайки предвид срока за чуждестранните компании да се подчинят на американските санкции или да посрещнат наказания. „Междувременно ще се опитаме да убедим правителството на САЩ да промени своето поведение“, допълни той.\r\n„Това може да се постигне с преговори и с обяснение, че всички ще загубим накрая, ако поемем към световна ескалация на едностранни решения“, допълни германският министър.  Виктор Турмаков", "date": "2018.05.13", "title": "Петер Алтмайер, министър на икономиката на Германия: Надяваме се с преговори да променим позицията на САЩ по Иран"}
{"url": "http://www.focus-news.net/news/2018/05/13/2521234/vidin-vazstanoveno-e-dvizhenieto-po-pat-i-1-vidin-montana-pri-km-46-v-rayona-na-gr-dimovo.html", "text": "Възстановено е движението по път I-1 Видин - Монтана, при км 46, в района на гр. Димово, съобщиха от пресцентъра на Агенция \"Пътна инфраструктура\". Трафикът временно беше ограничен и пренасочен по обходен маршрут, поради ПТП.", "date": "2018.05.13", "title": "Видин: Възстановено е движението по път I-1 Видин - Монтана, при км 46, в района на гр. Димово"}
{"url": "http://www.focus-news.net/news/2018/05/13/2521239/ria-novosti-irakskata-politsiya-e-likvidirala-trima-teroristi-ot-islyamska-darzhava-yuzhno-ot-mosul.html", "text": "Иракската полиция е ликвидирала трима терористи от „Ислямска държава“, нападнали контролен пункт южно от Мосул, предава РИА Новости.\r\nСпоред местната полиция радикалите са нападнали контролен пункт на полицията в района Вади ал Хаджр, разположен в южните предградия на Мосул. Трима от нападателите са ликвидирани с ответен огън. Виктор Турмаков", "date": "2018.05.13", "title": "РИА Новости: Иракската полиция е ликвидирала трима терористи от „Ислямска държава“ южно от Мосул"}
{"url": "http://www.focus-news.net/news/2018/05/13/2521240/plovdiv-do-18-may-v-memorialen-kompleks-bratska-mogila-shte-se-snimat-stseni-ot-igralen-film-koito-vklyuchvat-proizvezhdane-na-izstreli.html", "text": "До 18 май на територията на мемориален комплекс „Братска могила“ в Пловдив ще се снимат сцени от игрален филм. Това съобщават за Радио „Фокус“ – Пловдив от ОДМВР - Пловдив.  От полицията уточняват, че сцените са предвидени за тъмната част на денонощието и включват произвеждане на изстрели с халосни патрони. „Живущите в района да не се притесняват от изстрелите и да знаят, че са взети всички необходими мерки за охрана на обществения ред, недопускане на инциденти и нарушения на нормативните изисквания на Закона за оръжията, боеприпасите, взривните вещества и пиротехническите изделия“, уверяват от OДМВР - Пловдив.", "date": "2018.05.13", "title": "Пловдив: До 18 май в мемориален комплекс „Братска могила“ ще се снимат сцени от игрален филм, които включват произвеждане на изстрели"}
{"url": "http://www.focus-news.net/news/2018/05/13/2521235/ria-novosti-tereza-mey-privetstva-namerenieto-na-iran-da-prodalzhi-da-izpalnyava-usloviyata-ot-yadrenoto-sporazumenie.html", "text": "Британският министър-председател Тереза Мей по време на телефонен разговор с президента на Иран Хасан Роухани приветства неговото намерение да се придържа към условията от ядреното споразумение, предава РИА Новости.\r\n„Министър-председателят потвърди позицията на Великобритания, че ние и нашите европейски партньори оставаме привързани към задачата да запазим иранското ядрено споразумение. Тя допълни, че в национален интерес и на Великобритания, и на Иран е запазването на споразумението“, пише в официално заявление на британското правителство. Министър-председателят е приветствал изразения от президента Роухани стремеж да се придържа към правилата на споразумението. Виктор Турмаков", "date": "2018.05.13", "title": "РИА Новости: Тереза Мей приветства намерението на Иран да продължи да изпълнява условията от ядреното споразумение"}
{"url": "http://www.focus-news.net/news/2018/05/13/2521242/haskovo-tvorbi-za-topolovgrad-chetoha-mestni-avtori.html", "text": "Тополовградски творци и почитатели на писаното слово се събраха на поредното литературно четене. Това съобщиха от пресцентъра на Община Тополовград. Събитието е част от проявите, посветени на Деня на града – 24 май. Посетителите слушаха с интерес стихове, есета, очерци за своя град и неговите хора. В четенето участваха част от членовете на местния Клуб на поетите и писателите “Илко Карайчев”- Геновева Диманова, Димитър Томов,  Иван Кукучев,  Лиляна Зафирова, Минка Топалова, Николай Дялков, Петко Илиев, Тонка Славкова. Есета на  Пепа Ламбова и единадесетокласничката София Димова  от СУ”Д-р Петър Берон” прочетоха Таня Стамова и Димитрина Радева. Приятна изненада бяха петокласникът Георги  Божилов, сътворил есе за родния град. Стихове за Тополовград рецитираха най-малките рецитаторки от Формацията за художествено слово “Сладкодумци” – Александра Янчева и Силвия Атанасова, прожектира се видеоклип на Иван Замов. \r\nУчастниците в творческата проява поздрави Красимира Ятакчиева –началник отдел “ХСД” В Общинската администрация.", "date": "2018.05.13", "title": "Хасково: Творби за Тополовград четоха местни автори"}
{"url": "http://www.focus-news.net/news/2018/05/13/2521241/smolyan-tri-sportni-praznika-pod-mototo-sportat-vazpitava-a-dvizhenieto-zabavlyava-shte-se-provedat-v-grada-po-povod-svetovniyat-den-na-dvizhenieto.html", "text": "За да насърчи учениците към повече двигателна активност, Регионалната здравна инспекция – Смолян ще проведе три спортни празника под мотото: „Спортът възпитава, а движението забавлява. Това каза в интервю за Радио „Фокус“ – Смолян Светлана Стефанова – ст. експерт „Здравно образование“ в РЗИ – Смолян. Те ще се проведат на 22 май в ОУ „Стою Шишков”, на 25 май в ОУ „Св. Св. Кирил и Методий” и на 1 юни в ОУ „Проф. д-р Асен Златаров” – Смолян. По думите на Стефанова забавните игри ще се проведат в две категории – за ученици от 1 до 4 клас и за ученици от 5 до 7 клас. „Спортните празници под мотото: \"Спортът възпитава, а движението забавлява\" ще бъдат осъществени като част от Седмицата на физическата активност и спортa – MOVEWeek, която се провежда в страната от 2012 година и е мащабен празник на физическата активност, като в нея се включват общини, спортни клубове, НПО и доброволци. Инициативата в България се координира от сдружение \"BG Бъди активен“, поясни Стефанова.\r\nТя отбеляза, че проведено през 2017 г. проучване сред смолянски ученици на възраст 14 – 18 години показа, че те имат добра физическа активност – 35% спортуват ежедневно, а 20% един или два пъти в седмицата. „70% от анкетираните предпочитат да ходят на училище пеш, а 8% правят това с велосипед. Добре информирани са за ролята и значението на физическите упражнения и спорта за укрепване на здравето, но 12% въпреки това остават пасивни в свободното си време, аргументирайки се с подготовка на уроците за следващия ден или мързел“, каза още Стефанова.\r\nНели ГЕРГЬОВСКА", "date": "2018.05.13", "title": "Смолян: Три спортни празника под мотото „Спортът възпитава, а движението забавлява“ ще се проведат в града по повод Световният ден на движението"}
{"url": "http://www.focus-news.net/news/2018/05/13/2521243/varna-voennomorskiyat-muzey-obyavyava-vhod-svoboden-v-noshtta-na-muzeite-na-19-may.html", "text": "Военноморският музей във Варна обявява вход свободен в Нощта на музеите на 19 май, когато ще е с работно време от 18.00 часа до 00.00 часа. Това каза в интервю за Радио „Фокус“ – Варна директорът на музея Марияна Кръстева. „В нощта на музеите участваме вече от 7-8 години. Музеят ще бъде отворен с вход свободен и тази година. Ще могат да се видят много занимателни места. На разположение е и изложбата „Българската морска униформа – отражение на своята епоха“, която беше открита на 4-ти май. Посетителите ще могат да се запознаят с цялата експозиция на музея, с корабът-музей „Дръзки“ и други експонати в парка на музея“, допълни Марияна Кръстева.\r\nМилена СТОЕВА", "date": "2018.05.13", "title": "Варна: Военноморският музей обявява вход свободен в Нощта на музеите на 19 май"}
{"url": "http://www.focus-news.net/news/2018/05/13/2521238/eadaily-posolstvoto-na-rusiya-vav-frantsiya-e-poiskalo-danni-za-napadatelya-s-nozh-v-parizh.html", "text": "Руското посолство във Франция се е обърнало към френските власти с молба да предоставят данни за извършилия вечерта на 12 май нападение с нож мигрант от Чеченската република, предава  EADaily.\r\n„Поискахме данни за човека и чакаме отговор от френските власти“, съобщи секретарят на посолството Ана Шличкова. Тя потвърди, че нападателят е от чеченски произход.  Виктор Турмаков", "date": "2018.05.13", "title": "EADaily: Посолството на Русия във Франция е поискало данни за нападателя с нож в Париж"}
{"url": "http://www.focus-news.net/news/2018/05/13/2521245/afp-buri-prichinyavat-smartta-na-nay-malko-40-dushi-v-indiya.html", "text": "Нова вълна от пясъчни и гръмотевични бури удари северната част на Индия, като причини смъртта на най-малко 40 души, причинявайки огромни разрушения, предава AFP.\r\nНай-малко 18 души са загинали от силни гръмотевични бури, разрушили домове, счупили дървета и електрически стълбове в щата Утар Прадеш, съобщават властите. Само преди 10 дни пясъчни бури причиниха смъртта на повече от 130 души в същия регион.\r\nДруги 12 души са загинали в неделя от бури в щата Западен Бенгал,  девет са убити от мълнии в Андра Прадеш и двама в столицата Ню Делхи, където ветровете достигнаха скорост над 100 км/ч. Временно беше затворено и международното летище „Индира Ганди“, като са били отклонени 70 полета. Юлиян Марков", "date": "2018.05.13", "title": "AFP: Бури причиняват смъртта на най-малко 40 души в Индия"}
{"url": "http://www.focus-news.net/news/2018/05/13/2521246/shofyorite-da-se-dvizhat-s-povisheno-vnimanie-po-pat-ii-79-sredets-elhovo-sled-razklona-za-s-slivovo.html", "text": "Шофьорите да се движат с повишено внимание по път II-79 от км 41 до км 45, в участъка Средец-Елхово, след разклона за с. Сливово, поради ПТП. Трафикът се регулира от Пътна полиция, съобщават от пресцентъра на АПИ.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.05.13", "title": "Шофьорите да се движат с повишено внимание по път II-79 Средец-Елхово, след разклона за с. Сливово"}
{"url": "http://www.focus-news.net/news/2018/05/13/2521244/afp-liderat-na-hamas-poseti-egipet-predi-ochakvanite-mashtabni-protesti.html", "text": "Лидерът на  палестинската групировка „Хамас“ Исмаил Хамия, която контролира Ивицата Газа  посети Египет преди очакваните утре мащабни протести, предава AFP.\r\nТой се срещна с началника на египетското разузнаване Абас Камел, за да обсъдят предстоящите в понеделник мащабни протести по израело-палестинската граница в района на Ивицата Газа , известни  още като „Марша на завръщането“. \r\nПалестинците ще протестират срещу планираното за същия ден откриване на преместеното в Ерусалим американско посолство.\r\nЛидерите на „Хамас“ подкрепят опитите да бъде прекосявана оградата по границата, които могат да доведат до кръвопролитие. Член на делегацията на „Хамас“ е характеризирал посещението като “ успешно в рамките на усилията да мобилизираме арабска и ислямска подкрепа“. Юлиян Марков", "date": "2018.05.13", "title": "AFP:  Лидерът на „Хамас“  посети Египет преди очакваните мащабни протести"}
{"url": "http://www.focus-news.net/news/2018/05/13/2521247/moskovskiy-komsomolets-reformite-na-kabineta-na-nikol-pashinyan-mozhe-da-dovedat-do-negovata-likvidatsiya.html", "text": "Реформите на кабинета на Никол Пашинян може да доведат до неговата „ликвидация“.пише руският вестник „Московский комсомолец“ .\r\nНовоизбраното правителство на Армения се оглавява от поддръжници на Пашинян  и представители на неговата парламентарна група „Елк“. Тези хора сега имат една основна задача – да подготвят страната за предстоящите предсрочни избори. Те ще бъдат проведени „ в максимално логични срокове“ по думите на премиера.\r\nНикол Пашинян заявява в неделя, че преди изборите правителството е длъжно да осъществи реформи. Обществото трябва да бъде уверено, че този кабинет  е на страната на гражданите на Армения.\r\nДиректорът на арменския филиал на института за страните от бившия СССР Александър Макаров заявява за вестника, че министерствата са оглавени от хора, които  са или свързани по някакъв начин с Пашинян  или с професионални умения в  своята област, но без политически опит , Според него има два варианта – тези хора или ще се дискредитират или ще покажат добри резултати.\r\nПо думите на водещия експерт от Центъра за военно-политически изследвания на Московския институт за международни отношения Михаил Александров, ако Пашинян започне каквито и да е реформи в областта на икономиката, може да срещне сериозната съпротива на олигархичните структури, свързани с бившия премиер Серж Саркисян и членове на бившата управляваща партия. „ те могат да го принудят да подаде оставка или дори да го ликвидират физически. При всички случаи според експерта новият премиер действа „ в ограничен коридор от възможности и едва ли от него могат да се очакват каквито и да е радикални реформи“. Юлиян Марков", "date": "2018.05.13", "title": "„Московский комсомолец“ : Реформите на кабинета на Никол Пашинян може да доведат до неговата „ликвидация“"}
{"url": "http://www.focus-news.net/news/2018/05/13/2521248/vedomosti-premierat-na-gruziya-prizova-protestirashtite-v-tbilisi-da-se-vazdarzhat-ot-nasilie.html", "text": "Грузинският премиер Георги Квирикашвили в неделя призова младите хора, които протестират срещу твърдата политика на правителството за борба с наркоразпространението , както и поддръжниците на крайно десните сили да се въздържат от насилие и прояви на омраза, пише руският вестник \"Ведомости\".\r\nСъщо така той призова правоохранителните органи да усилят максимално  мерките за сигурност и да предотвратят стълкновения.\r\n„Искам да се обърна към участниците в акциите, аз лично се явявам гарант, че всички в Грузия могат свободно да изразяват своето мнение. Това, което е приоритет на нашата власт е свободата на словото и свободата на изразяване, което се потвърждава в последните часове. Полицията и правоохранителните органи  правят всичко възможно  да могат всички да изразяват своята позиция“, казва премиерът.\r\nПовод за протестите станаха проведени от полицията акции срещу наркоразпространението в два столични нощни клуба, които според протестиращите са били съпроводени с ненужно насилие и унижение на присъстващите. В събота се проведе протестна акция , съпроводена с електронна музика за смекчаване на антинаркотичната политика на правителството и е бил изграден палатков лагер, който е премахнат със сила от органите на реда в неделя. Вечерта обаче протестите се възобновили и към тях се опитали да се присъединят крайно десни и националисти, които са спрени от полицията. Юлиян Марков", "date": "2018.05.13", "title": "Ведомости: Премиерът на Грузия призова протестиращите в Тбилиси да се въздържат от насилие"}
